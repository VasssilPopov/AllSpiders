{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d0%b0%d0%ba%d0%be-%d0%be%d1%82%d0%ba%d1%80%d0%b8%d0%b5%d0%bc-%d0%be%d1%89%d0%b5-%d0%bf%d0%bb%d0%be%d1%89%d0%b0%d0%b4%d0%ba/", "text": "Ако в рамките на досъдебното производство се установят на територията на страната други такива площадки за депониране на отпадъци, те също ще бъдат проверени. Това каза на брифинг в града главен комисар Ивайло Иванов, генерален секретар на МВР, относно  . В навечерието на Нова година е постъпила информация за нередности при съхранението на внесени от Италия отпадъци на площадка в Плевен. Поради по-сложния предмет и обществения отзвук е сформиран екип от прокурори от Окръжна и Районна прокуратура – Плевен, служители на ОДМВР – Плевен, ТД ДАНС – Плевен. Извършени са проверки за изясняване дали депонирани отпадъци се съхраняват съгласно изискванията на Закона за управление на отпадъците. Разследването тече от близо два дни, образувано е досъдебно производство. Извършени са всички необходими и неотложни действия – огледи, разпити на хора, изземване на документация. По документи на фирмата на проверяваната площадка има 9000 тона отпадъци с неопасен произход – от метал, дърво, пластмаса и хартия. Предстои анализ на събраните доказателства и планиране на последващите действия. До момента са установени нарушения на изискванията по съхранението и преработката, но няма опасност за здравето на хората. Депонираните отпадъци в по-голямата си част са внесени от Италия, но не с влакови композиции, а по море. Предстои изпращане на запитване до италианските власти дали тези отпадъци са свързани с разследване в Италия, както и превод на фирмена документация, коментира главен комисар Ивайло Иванов. „В момента, който го имаме, ще бъде предоставен на прокуратурата. След това ще се разбере дали са свързани, може да се направи съвместно разследване. Към този етап само имаме данни, че боклуците са от Италия, не че са свързани и са от един и същи източник. Ако в рамките на досъдебното производство се установят на територията на страната други такива площадки, те също ще бъдат проверени. Всички гранични КПП в страната са уведомени какви документи трябва да съдържат контейнерите, в които се транспортират тези отпадъци”, подчерта главен комисар Ивайло Иванов . \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tИвайло Иванов: Ако открием още съмнителни площадки за депониране на отпадъци, ще проверим и тях\t\t\t"}
{"url": "https://trud.bg/%d1%84%d0%b8%d1%80%d0%bc%d0%b0%d1%82%d0%b0-%d1%87%d0%b8%d0%b9%d1%82%d0%be-%d0%b1%d0%be%d0%ba%d0%bb%d1%83%d0%ba-%d0%b7%d0%b0%d0%bf%d0%b0%d0%bb%d0%b8-%d0%bc%d0%b0%d0%b3%d0%b8%d1%81%d1%82%d1%80%d0%b0/", "text": "Фирмата, стопанисваща сметището, което , горяла боклука на калабрийската мафия Ндрангета в Плевен, съобщава  . Дружеството обаче не разполага с необходимия капацитет, за да гори и съхранява боклуци. Въпросната компания се е сдобила с разрешително от РИОСВ за горене на боклука от Италия, въпреки че не е имала капацитет да извърши подобна дейност. Проверява се дали разрешителното е фалшиво. Отпадъците били съхранявана в склад в Плевен, който в момента е запечатан от властите. „По случая е образувано досъдебно производство за 9 000 тона отпадъци, внесени от Италия, открити в депо в Плевен. Сигналът е подаден в края на миналата година. Разследването тече от близо два дни. През това време са извършени всички неотложни действия – оглед на местопроизшествие и разпити на хора”, заяви на брифинг окръжният прокурор на Плевен Ваня Савова. Тя поясни, че разследването е свързано с длъжностни лица, които евентуално не са изпълнили задълженията си във връзка с вноса и съхранението на отпадъци. „Депонираните на място, което ни е известно отпадъци, в голямата си част са внос от Италия, но не са тези, които са били натоварени на влакова композиция. Тези са пристигнали по море“, обясни Савова. Тя добави, че в депото „няма ток, няма вода, няма машини, които видимо да могат да извършват дейности във връзка с преработката на отпадъка. Има машини във видимо лошо състояние. Отпадъците, които са огледани от разследващите са пластмаса, хартия, дърво и метал, Взети са проби, за да се установи дали са опасни“. „Имаме основания да смятаме, че някои длъжностни лица не са изпълнили задълженията си, свързани с контролните функции на съответната Регионална дирекция за опазване на околната среда и водите. Но към този момент това са само предположения и се извършват процесуални действия за установяване евентуално на елементите и на такова деяние. Полицията и прокуратурата са взели мерки да не се допусне внос на отпадъци от собственика на фирмата, докато не се изясни дали тя има необходимия капацитет за преработка и съхранение“, допълни Савова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tФирмата, чийто боклук запали магистрала „Струма“, складирала отпадъците на Ндрангета в Плевен\t\t\t"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d1%82%d1%80%d1%8a%d0%b3%d0%bd%d0%b0%d1%85%d0%b0-%d1%81-%d0%bf%d0%be%d0%b1%d0%b5%d0%b4%d0%b0-%d0%b3%d0%be%d0%b4/", "text": "Волейболистите ни започнаха годината с победа, като спечелиха и втората контрола срещу Египет в зала „Христо Ботев“ – 3:0 (15, 23, 22). Двата тима изиграха още един гейм, като този път „фараоните“ се наложиха с 25:21. \nНай-резултатен за „трикольорите“ бе Мартин Атанасов със 17 т., капитанът Виктор Йосифов добави 15 т. Първия мач „лъвовете“ спечелиха с 3:1. И това ще е единствената им проверка преди последната олимпийска квалификация в Берлин от 5 януари. Очаква се лекарите да се произнесат за състоянието на Георги Братоев, който страда от болки в гърба. Снимка СПОРТАЛ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tВолейболистите тръгнаха с победа годината\t\t\t"}
{"url": "https://trud.bg/%d0%b1%d0%b8%d0%b2%d1%88-%d0%b1%d0%be%d1%80%d0%b5%d1%86-%d1%81%d0%bf%d0%b5%d1%87%d0%b5%d0%bb%d0%b8-1-%d0%bc%d0%b8%d0%bb%d0%b8%d0%be%d0%bd-%d0%b4%d0%be%d0%bb%d0%b0%d1%80%d0%b0-%d0%be%d1%82-%d0%bc%d0%bc/", "text": "Дагестанецът Али Исаев, европейски шампион по свободна борба от Вилнюс 2009, вече жъне сериозни успехи и в ММА. В новогодишната нощ 36-годишният боец победи с технически нокаут в 4-я рунд Джаред Рошолта (САЩ) в Ню Йорк. А успехът му донесе чек за $1 млн. Съперникът му също е бивш състезател по борба, но кариерата му на тепиха е доста по-скромна. Джаред се изявява предимно на турнири в Америка. А зад гърба си в ММА има 20 победи и 7 загуби. Исаев пък става носител на Световната купа с Азербайджан, участва и на олимпиадата Пекин 2008 в тежка категория, в смесените двубои пък не познава поражение вече в 9 срещи. В битката с американеца именно борбата му помага. Али го превъзхожда както технически на земята, така и в стойка. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tБивш борец спечели 1 милион долара от ММА\t\t\t"}
{"url": "https://trud.bg/%d0%bb%d0%b5%d0%ba%d0%be%d0%b0%d1%82%d0%bb%d0%b5%d1%82-%d1%82%d1%80%d1%8a%d0%b3%d0%bd%d0%b0-%d0%b4%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%bd%d0%be-%d0%bf%d1%80%d0%b5%d0%b4%d0%b8/", "text": "Лекоатлет от Уганда загуби нелепо маратона на 15 км в Сао Пауло (Бразилия). Джейкъб Киплимо вече се виждаше победител и забави темпото, вдигайки триумфално ръката си преди финала. Но от това се възползва неговият противник Кибивот Канди (Кения), който събра сили и прекоси първи линията. Дори постави нов рекорд на трасето – 42,59 мин. Така угандиецът фиксира с 1 секунда по-слабо време. Киплимо е сребърен медалист от световното по пресечена местност, участник на олимпийските игри Рио 2016. \nПри жените победителка стана кенийката Бригид Косгей – 48,54 мин. С това тя стана едва третата жена, която изминава дистанцията за по-малко от 50 минути. Новогодишният маратон в Сао Пауло се провежда от 1924 г., а този път на старт застанаха 35 000 души. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tЛекоатлет тръгна да празнува, но преди финала загуби победата\t\t\t"}
{"url": "https://trud.bg/%d0%b2%d0%bd%d0%be%d1%81%d0%bd%d0%b8%d1%82%d0%b5-%d0%bf%d0%bb%d0%be%d0%b4%d0%be%d0%b2%d0%b5-%d0%bf%d1%80%d0%b5%d0%b2%d0%b7%d0%b5%d1%85%d0%b0-%d0%bf%d0%b0%d0%b7%d0%b0%d1%80%d0%b0-%d0%bd%d0%b8/", "text": "Изяли сме 43,4 хил. тона ябълки от чужбина  Все по-малко родна продукция се изнася зад граница Българинът яде все повече вносни плодове, показват последните данни на министерството на земеделието. За деветте месеца на миналата година у нас са внесени близо 252 хиляди тона плодове, което е с 10 на сто повече спрямо количествата, вкарани в страната ни през същия период на 2018 г. Едва 1,5% от ръста се дължи на цитрусовите плодове и бананите, които не се отглеждат у нас. Сравнително голям дял обаче заема вносът на ябълки, който за периода възлиза на 43,5 хил. тона. Сред останалите плодове, внасяни в по-съществени количества, повишение се наблюдава при доставките на череши, ягоди, киви и пъпеши – с между 11% и 68,4% за година. При пресните зеленчуци вносът се свива символично с едва 1,7% спрямо същия период на предходната година до 202,1 хил. тона. Спадът се дължи основно на по-малките доставки на домати – с 4,7 хил. тона (7%), пиперки – с 3,3 хил. тона (14%), краставици и корнишони – с 2,9хил. тона (15,3%) и моркови и репи -2,1 хил. тона (12,6%). Понижение се отчита и при импорта на гъби, зеле и чесън – с между 4,5% и 66,6%, най-значително при чесъна. Същевременно, вносът на лук и шалот нараства с 5,5 хил. тона (29,7%), а този на картофи – с 3 хил. тона (10,3%). Драстично намалява износът на родна продукция, показват още данните на земеделското министерство. За деветте месеца на 2019 г. от страната са изнесени 30,5 хил. тона зеленчуци и 34,2 хил. тона плодове, което е съответно спад с 27,1% и 10,9% на годишна база. Основната причина при зеленчуците е свиването на експорта на бобови зеленчуци – с 9,7 хил. тона (62,7%) и сладка царевица -с 3,6 хил. тона (94,7%). Намаление има и при доматите, тиквите и патладжаните – в рамките на 15%- 19,6%. От друга страна, износът на лук и шалот расте над четири пъти. При плодовете намаление от 17,9% до 77,8% има при износа на праскови, кайсии, черупкови плодове и грозде. Същевременно експортът на ябълки и малини нараства над два пъти, а на дини, череши и ягоди – от 2% до 64,4%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tВносните плодове превзеха пазара ни\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%bd%d0%b5-%d1%81%d0%b5-%d0%b3%d0%be%d1%82%d0%b2%d0%b8%d0%bc-%d0%b7%d0%b0-%d0%b2%d0%be%d0%b9%d0%bd%d0%b0/", "text": "Иран не се готви за война, но не се страхува от никакви конфликти, заяви командващият Корпуса на гвардейците на ислямската революция генерал Хосейн Салами, след като президентът на САЩ Доналд Тръмп обвини Техеран, че стои зад антиамериканските протести в Ирак, предаде БТА. „Ние не водим страната към война, но не се страхуваме от никаква война и казваме на Америка да говори коректно с иранската нация. Имаме силата да ги пречупим няколко пъти и не се притесняваме“, заяви Салами, цитиран от иранската агенция Тасним. „Нашите въоръжени сили внимателно следят всички действия и ако някой направи и най-малката грешка, ще реагират решително. Ако ситуацията се нагорещи, ще покажем на врага нашите способности“, заяви началникът на генералния щаб генерал-майор Абдолрахим Мусави. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tИран: Не се готвим за война\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%bf%d0%be-%d1%82%d0%b0%d0%b2%d0%b0%d0%bd-%d0%b2-%d1%81%d0%be%d1%84%d0%b8%d1%8f/", "text": "Водач на лек автомобил катастрофира в няколко паркирани коли и се преобърна по таван в столичния квартал „Люлин“. Няма данни за сериозно пострадали при инцидента станал днес следобед, информира  . Вероятна причина за пътно транспортното произшествие е несъобразена скорост от страна на шофьора на немското возило. По предварителна информация материални щети са нанесени по три паркирани автомобила. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tКола се преобърна по таван в София\t\t\t"}
{"url": "https://trud.bg/%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d0%b8%d1%82%d0%b5-%d0%b7%d0%b0-%d0%b4%d0%be%d1%85%d0%be%d0%b4%d0%b8%d1%82%d0%b5-%d0%b0%d0%b2%d1%82%d0%be%d0%bc%d0%b0%d1%82%d0%b8%d1%87%d0%bd/", "text": "Формулярите вече са налични От март хората ще могат да видят чрез сайта на НАП своята “предварително попълнена данъчна декларация”. За целта трябва да имат персонален идентификационен код (ПИК), издаден от НАП, или електронен подпис, каза говорителят на НАП Росен Бъчваров. В декларацията автоматично ще бъдат попълнени доходите, за които НАП знае, като например от заплати и хонорари. Ако човек има други доходи като например от наем за предоставен имот на гражданин, или иска да ползва някое облекчение, ще трябва да попълни данните сам. Хората, които имат доходи само от заплата, няма нужда да подават данъчни декларации. До 31 март хората може да ползват 5% отстъпка от данъка за довнасяне за онлайн подаване на декларацията и затова няма смисъл да бързат. Приемането на декларациите стартира на 10 януари. Но формулярите вече са налични на сайта на НАП – човек може да ги отпечата, попълни и изпрати по пощата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tДекларациите за доходите автоматично попълнени\t\t\t"}
{"url": "https://trud.bg/24-%d1%87%d0%b0%d1%81%d0%b0-%d0%b1%d0%b5%d0%b7%d1%81%d1%80%d0%b0%d0%bc%d0%bd%d0%be-%d0%b8-%d1%82%d1%8a%d0%bf%d0%be-%d0%bf%d1%80%d0%b5%d0%bf%d0%b8%d1%81%d0%b0-%d0%b0%d0%b2%d1%82%d0%be/", "text": "Как се става „най-голям” и „най-влиятелен” сред медиите Сайтът на в. „24 часа”, който редовно се самоизтъква като „най-големият в България” и „на най-влиятелния всекидневник в страната”, най-тъпашки преписа авторска публикация на в. „Труд”, като излъга, че е на… „Дарикнюз”. Материалът „Развеждаме се бързо при нотариус” от втора страница в броя на „Труд” в четвъртък, е публикуван на сайта trud.bg в 9.28 ч. на същия ден. В 14.37 ч. от „Дарикнюз” са го препечатали в цялост, с оригиналното заглавие. Колегите коректно са цитирали „Труд” и са поставили хиперлинк към оригинала в trud.bg. В 15.43 ч. материалът е преписан частично в 24chasa.bg със заглавие „Експерт: Развеждаме се бързо при нотариус”, а като източник е посочен Dariknews.com и е поставен линк към „Даринкнюз”. Случаят е пореден пример за равнището на професио­нализъм и професионална етика в „24 часа” – медия, която твърди, че „качествената и модерна журналистика” е нейна „запазена марка”. Беше. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\t„24 часа” безсрамно и тъпо преписа авторски материал на „Труд”\t\t\t"}
{"url": "https://trud.bg/%d0%bd%d0%b8%d1%81%d0%ba%d0%be-%d0%bf%d0%be%d1%82%d1%80%d0%b5%d0%b1%d0%bb%d0%b5%d0%bd%d0%b8%d0%b5-%d0%bd%d0%b0-%d1%82%d0%be%d0%ba-%d0%b2-%d0%bd%d0%be%d0%b2%d0%be%d0%b3%d0%be%d0%b4%d0%b8%d1%88%d0%bd/", "text": "Ниско потребление на ток в новогодишната нощ, отчетоха от Енергийния системен оператор заради високите температури. Най-високото потребление е в 19.00 ч – 6314 мегавата. Минимумът в системата е бил в 6 часа сутринта на 1 януари – 3 770 мегавата. От ЕСО са готови да посрещнат екстремно потребление при рязко падане на термометрите с включване на резервни електроцентрали. „В този период на годината разчитаме на 750 мегавата мощности от производители. Имаме подписани договори за аварийна помощ с Румъния, Сърбия, Гърция, така че сме направили всичко възможно, за да гарантираме сигурността на доставката на българските потребители“, обясни Ангелин Цачев, изп. директор на ЕСО, по  . ЕСО отговаря за над 15 000. км. мрежа и 300 подстанции. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tНиско потребление на ток в новогодишната нощ заради високите температури\t\t\t"}
{"url": "https://trud.bg/%d0%b4-%d1%80-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d0%b1%d0%b0%d1%87%d0%b5%d0%b2-%d0%b8%d1%81%d1%82%d0%be%d1%80%d0%b8%d0%ba-%d0%b8-%d0%bf%d0%be%d0%bb%d0%b8%d1%82%d0%be%d0%bb/", "text": "Инструментът на санкциите, използван от САЩ срещу държавите от ЕС, е голямо лицемерие Каква е политическата равносметка за изминалата 2019 г. за света и за ЕС. Кои проблеми нараниха най-много Брюксел. Страховете на Европа се увеличиха – първо от Русия, а от няколко дни и от най-близкия u партньор – САЩ, които буквално забраниха чрез санкции един от най-големите бизнес европроекти „Северен поток-2“. Кой какви ходове има и къде сме ние – по тези въпроси разговаряме с д-р Станислав Бачев. – Как бихте определили изминалата 2019 година за света – в нея скандалите преобладаваха повече, санкциите бяха повече, заплахите също. Какво ни казаха политиците и какъв беше отговорът на хората? \n– Вече изминалата 2019-а може да бъде определена като година на промени. Взривът на промените никога не е спонтанен, а по-точно е множество по-малки случвания, които задават определена посока. Той е наслагвана във времето енергия, която намира своето проявление в подходящ момент. Ако до сега определени процеси изпълваха своята вътрешна форма със съдържание, то вече имаме и необратимо външно проявление, при което формата и съдържанието са в баланс. Инструментът на санкциите е част от инвентара, чрез който се цели да се запази нещо, което вече е в миналото – свят, регулиран от една държава. Санкциите и успешната адаптация към тях, липсата на страх и устойчивото формиране на съюзи показват, че вече можем да говорим за нова фаза в световните отношения. Историята показва и друга гледна точка – доста често механизмите на санкциите и блокадите са симптом за предстояща война, последен пристан преди избухване. Да се надяваме, че в настоящето историята ще продължи своя линеарен, а не цикличен ход. – Годината никак не беше лека за Европейския съюз – общността, част от която сме и ние, се сблъска с много проблеми и изпитания, кои от тях убодоха Брюксел в петата и кои нараниха най-много сърцето му? \n– Изпитанията и трудностите пред Европейския съюз показват, че той все още е в процес на оформяне, на изчистване на грешки, а защо не и на израстване? От гледната точка зависи интерпретацията – дали ще бъде израстване или финални ходове като обединена структура. Европа не спира да се променя. Това е единственото място, където от 2000 години процесите не спират, а интензитетът нараства, затова и за пореден път сме арена на сблъсък. Затова и можем реалистично да очакваме, че изпитанията няма да спрат и през следващата година. Да, Брекзит е голямо изпитание, все още отворена рана, но той не е неочакван, не идва в гръб. – Изпитанието идва от близък партньор и не може да не боли… \n– Така е, най-тежките наранявания могат да бъдат причинени единствено от тези, които са смятани за най-близки. Когато ударите идват от най-близките съюзници, е същото като в човешките отношения – показват се реални намерения и като негатив се проявяват скрити цели. Инструментът на санкциите, използван от САЩ срещу държавите от ЕС, маскиран като добри намерения е сред най-големите лицемерия. Най-голямата болежка на Европейския съюз е въпросът за неговото единство. – От кого трябва да се страхува повече Европа – от Русия, от САЩ или от себе си? Задавам така въпроса, защото от Брюксел определят Москва като основна заплаха за сигурността му, Вашингтон пък направо разпореди, че ще санкционира всеки, който участва в завършването на „Северен поток-2“, а Брекзит показа, че нещо не е наред. \n– Въпросът за страха следва да бъде осмислен правилно. Всички страхове могат да бъдат преодолени едва, когато са осмислени и разбрани. Има една сицилианска поговорка, която гласи – „Никога не се страхувай от Рим, влечугото се крие в Неапол.“ Най-често държавите, а и хората, следва да гледат първо зад гърба си, когато търсят недоброжелатели. Между другото, същата препратка намираме и в Библията – Евангелие от Матей, 10:36. Отвъд философската и етическа плоскост, а в полето на икономиката – Европейският съюз е длъжен да следва своите собствени интереси, които обезпечават собствената му сигурност. В конкретния случай – това означава завършване на „Северен поток-2“. Той ще бъде реализиран, дори с някакво забавяне. Отношенията с Русия тепърва ще бъдат разгръщани в положителна посока и не само заради прагматическата неизбежност. Брекзит следва да бъде реализиран по план, волята на британския народ бе потвърдена не само на предсрочните парламентарни избори, но и на евроизборите от миналата година. Англия избра своя път, дали ще се запази като Великобритания тепърва предстои да разберем в идващите години. – Имат ли реално покритие страховете на Европа от Русия, заради енергийната си независимост или пък зависимостта u от Америка е по-силна? От кого всъщност е зависима Европа? \n– В енергетиката зависимостта е двустранна. Но възможността американската външна политика да претърпи провал след реализацията на „Северен поток-2“ и на Турски поток дава много повече основания да се разсъждава върху действията на Вашингтон впоследствие. Дори налагането на санкции в последния, финален етап от изграждането на „Северен поток-2“, е признак за притеснение, отколкото за осъзната дългосрочна игра. Обсъждано е и други пъти, но не Европа има военни бази в САЩ и многохиляден персонал, а обратно. И не европейски посланици стоят до американски прокурори и министри, когато се обсъждат промени в съдебни системи, например. Толкова за равнопоставеността и въпроса за зависимостите. – Покрай енергийната тема изплува и друга – тази за Втората световна война, която завърши преди почти 75 години, но участниците в нея продължават да вадят нови карти от ръкава си, както и исторически факти на масата. Как ще коментирате гневните коментари на Владимир Путин и на Полша в последните дни? Защо е тази игра на нерви? И с просто око се вижда, че някои исторически факти се подменят съзнателно. Каква е целта на такова действие и докъде може да доведе то? \n– Енергийната тема, като част от икономическия аспект, е свързана с използването на историята. Историята е инструмент в ръцете на политиката. Привикването на руския посланик в Полша Сергей Андреев в края на декември е добър пример за изопачаване на историческата истина и селективност на паметта, в услуга на политическата коректност. Пак свързана с образа на врага. Удобно се забравя, че преди пакта Рибентроп-Молотов има Мюнхенска конференция, след която Полша не е жертва, а насилник. Забравя се също, че единственото посещение на Хитлер, като фюрер на Райха, на Света литургия е именно в Полша при смъртта на маршал Пилсудски. Забравя се също за времето на Втората полска република от междувоенния период, когато се развихря полски антисемитизъм. В годините след Първата световна война полското правителство ограничава правата на евреите чрез отказ от банкови кредити, утежнения за частния бизнес, невъзможност за работа в държавни фирми, ограничения в образованието и др. До момента няма извинение от Полша към Израел за еврейските гонения. Уместно е да се отговори и на въпроса кой освободи Аушвиц? Не беше Полша, а беше съветската армия. – Изглежда създаването на враг е може би нова опорна точка? \n– Ръцете на настоящето моделират миналото, създавайки бъдещето. Когато се създава враг, не се прави с поглед в настоящето, прави се с поглед в бъдещето и бъдещите поколения. Страхът идва от наличието на враг, а когато има моделиран и отгледан образ на враг, в случая – Русия, се цели създаването на трайно недоверие. Образът на „другия“, който е различен и следователно – чужд, почти неприятел. При успех, това е сигурен начин да се предотвратят добрите отношения. – Щатите заплашват другите, но самите те се тресат от един импийчмънт, който е може би най-измисления в историята на тази страна. Какво мислите за него, ще успее ли Тръмп да се справи със ситуацията? \n– Тръмп вече се справи, тъй като цялата ситуация, създадена от демократите, работи против тях. Неговият рейтинг се запазва, а техните възможности намаляват. Те дори нямат стабилна фигура, която да се изправи срещу него. Още повече, че въпросът за процедурата по импийчмънт ще се реши в Сената и просто няма да мине. Тръмп, въпреки всичките си недостатъци и странности, е единственият президент от 30 години насам, който успя да не вкара САЩ в нов активен военен конфликт през своя мандат. Венецуела не се брои, тъй като военна намеса там щеше да бъде втори Виетнам. Венецуела не е Ирак, нито Афганистан. Тръмп изпълнява надпрезидентската програма за продажба на оръжия и до някаква степен това дава спокойствие. Пред Тръмп, но и пред всеки бъдещ управляващ в САЩ стои най-големия проблем за разширяващото се социално неравенство, състоянието на инфраструктурата, системата на масовото образование, която акумулира неграмотност и непознаване дори на географията на света. Проблемите там тепърва в годините ще придобиват външна форма. – Колкото и да говорим за Европа, винаги в един момент се стига до Турция, която със сигурност държи един от козовете си буквално на каишка. Брюксел неглижират ли проблема с мигрантите, или се страхуват да го изговорят на глас? \n– Ердоган ще използва тази карта и занапред. Въпреки провала на изборите в Истанбул, общата картина показва, че Турция изпълнява успешно своите стратегически задачи. Сигурността на два енергийни потока, които снабдяват Европа, в комбинация с придобиването на системите С-400, правят Турция незаобиколим регионален фактор – както в Черно, така и в Средиземно море. Мигрантите са част от инструментариума. Дори при възможната криза в Либия, единственият възпиращ фактор над Ердоган е Путин. Това ще проличи и при предстоящата им среща през този месец. Интересно ще е развитието, имайки предвид позициите на двете държави по либийския въпрос. – И в целия този пасианс – къде сме ние? Покорни или непокорни ще бъдем – въобще докъде ще стигнат силите ни и имаме ли ги? \n– Газта за България вече идва от Турция. А можеше да е обратно. Това дава яснота кой е бил прав и кой е спекулирал по темата за Южен поток. Нашето покорство пред силния на деня ни лишава от икономически, но и стратегически възможности. Все още можем да изиграем играта правилно, не само с ограничаване на щетите от миналото, но и с оползотворяване на останалите текущи възможности. – Борисов се срещна с Тръмп и новината, която се коментира най-усилено, бе за евентуална Черноморска база на НАТО тук. Как прозвуча и как тълкувате ответния отговор на Москва, че базата на Камчия може да стане меката сила на Русия в Европа? \n– Идеята за някаква структура на НАТО по нашия бряг не е нова, независимо каква опаковка u се поставя като име. Под някаква форма тя може и да функционира вече. Премиерът Борисов беше в сложна ситуация, която в някаква степен дори беше отвъд него. За него е много важен балансът, очевидно е, че той го търси. Най-малко, защото голяма част от българския електорат питае добри чувства към Русия. Въпросът за СОК „Камчия“ и неговото третиране като център за мека сила е пресилен. Мека сила са множеството неправителствени организации, получаващи пари за дейност, чийто характер е противоречив. Мека сила може да се нарече политика, която има национален характер. Как може един санаторен или образователен комплекс да бъде национален, че дори и европейски източник на мека сила? По скоро е форма на търсене на баланс. – От 30 години имаме нов Голям брат, членове сме на ЕС, какво ли не се изговори срещу Русия, но позитивното отношение на много голяма част от българите към тази страна е факт. Защо?  \n– И не е необходимо наблюдателя да е русофил или русофоб, за да види хилядите хора, които ежегодно на 3 март отиват на паметника на връх Шипка – апотеоз на обединените руско-български усилия във войната с Османската империя. Няма как една държава, която ти създава устоите на всички сегашни институции, която ти събира кадрова банка на всички образовани и успели българи, които поемат управлението на всяко освободено място по време на войната, а и занапред, създава държавност, да е поробителка или да бъде разглеждана като враг. Ние даваме букви и вяра, те връщат жеста, като ни създават основите на съвременната държавност. Бисмарк правилно отбелязва – с руснаците се играе или честно, или не се играе изобщо. Защото ако не се играе честно, те рано или късно идват за своето, и тогава договорите не струват дори хартията, на която са написани. – За българите надеждата е нещо много важно, дори сакрално. Не станаха ли напоследък спекулациите с нея доста? Не е ли тя опасен враг, както я нарича Екзюпери? \n– Надеждата не е враг, а източник на мотивация, това, което ни кара да се съпротивляваме и движим напред. Романът „Граф Монте Кристо“ завършва с думите „чакай и се надявай“, но през целия път на Едмон Дантес се показва, че пътят е равен на действие и справедливостта зависи от нас самите, а надеждата е в собствените ни ръце. Това е и пожеланието ми за настъпилата Нова година. Нашият гост \nСтанислав Бачев е роден през 1991 г. в Шумен. Завършва История в Шуменския университет “Епископ Константин Преславски”. Доктор по политология във Варненски свободен Университет “Черноризец Храбър”, специалист по международни отношения и геоенергетика. В края на 2018 г. издаде първата си монография “Геоенергетиката в отношенията ЕС-Русия в началото на XXI век”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tД-р Станислав Бачев – историк и политолог, пред „Труд“: Бисмарк е прав – с руснаците се играе честно или не се играе изобщо\t\t\t"}
{"url": "https://trud.bg/%d0%ba%d0%b0%d0%ba-%d0%b3%d1%8a%d1%80%d1%86%d0%b8%d1%82%d0%b5-%d1%81%d0%ba%d1%8a%d1%81%d0%b0%d1%85%d0%b0-%d1%81%d0%b8%d0%bd%d0%b4%d0%b6%d0%b8%d1%80%d0%b0/", "text": "В Гърция Коледа и Нова година бяха истински празници. Гърците, сякаш след 10 години криза, бедност и мизерия, нахлуха по търговските центрове като затворници, усетили свободата. Нямаше свободна маса по заведенията. Отбеляза се и рекорд за коли, напускащи мегаполисите в път към ски курорти и планински туристически зони. Преувеличено е да се каже, че този изблик се дължи единствено на новото правителство на Нова Демокрация, но също така би било несправедливо да се отрече, че премиерът Мицотакис не е допринесъл решително за този блестящ имидж на страната, която години бе обект на подигравки в Европа. Към момента Гърция взема заеми от международните пазари, по-евтини от Италия и САЩ. Следователно възнамерява да набере четири милиарда до 2020 г., въпреки че не се нуждае от финансиране, тъй като разполага с фондов резерв от 35 милиарда. Но ще заеме на практика нулев лихвен процент, за да изплаща стари заеми от МВФ с високи лихвени проценти и ще подобри общата устойчивост на дълга. Гръцката фондова борса имаше най-добрата възвращаемост в света през 2019 г. Възвърна над 50% от инвестициите на онези, които рискуваха да се включат в гръцкото финансово приключение. Приходите от туризма надминаха всяка предходна година. За 2019 г. печалбата се изчислява на 17,5 милиарда евро. Държавата, публичните предприятия и общините, със задължително спазване на меморандумите, престанаха да произвеждат дефицити и видяха пари в техните фондове след години. Ето защо коледните украси на гръцките градове бяха великолепни и така създадоха празнично настроение на гърците и на туристите. Разбира се, оптимизмът не решава проблемите сам по себе си. Растежът ще се ограничи с близо 2% за 2019 г. и се изчислява на 2,8% за 2020 г. със средна величина за ЕС 1,2%. Това може да е един от най-високите проценти в Европейския съюз, но страната загуби 25% от своя БВП през предходните години, така че ще трябва да изчака до 2028 г., за да достигне икономическото си ниво от 2010 г. Половин милион гърци изпаднаха във финансова криза в търсене на работа в чужбина. Германските и британски болници са пълни с гръцки лекари, докато гръцките болници имат остра нужда от медицински персонал. Новото правителство на Мицотакис обаче се надява на инвестиционен взрив, който да подобри ситуацията по-бързо. Програмата за реформи е изключително оптимистична и впечатли европейците. Намаляването на данъци и дивиденти за предприятията, намаленията на застрахователните премии, много бързото одобрение на всяко подадено инвестиционно предложение и огромното приватизационно ветрило са ключови елементи на тази програма. Премиерът Мицотакис каза, че страната се нуждае от 100 милиарда инвестиции, за да се възстанови напълно. Тази цифра е логично нереална в рамките на следващите четири години, в сравнение с периода 2015-2018 г., когато инвестициите не надхвърлиха общо 10 милиарда. Намаляването на данъците върху физическите лица ще стимулира вътрешното потребление в страната, следователно ще стимулира и нейното производство. Мицотакис се надява на това и намали омразния данък върху недвижимите имоти и ДДС, за разлика от Алексис Ципрас, който прояви маниакалност да облага с данъци горната и средна класа, за да даде извънредни помощи на бедните, които бяха негов избирателен клиент. Тази тактика бе осъдена от гърците на летните избори дори и от най-бедните, които получаваха помощи. Осъзнаха, че това заличава националната икономика и не създава работни места. Ако погледнем хладнокръвно на ситуацията, гърците се радват, тъй като за първи път от десет години насам престанаха да слушат негативни новини, за намаляване на заплати и пенсии, за увеличаваща се безработица и повишаване на цените. Ако сте свикнали с лоши новини, дори и най-малката полза изглежда щедра. А когато спреш да се плашиш, че утре може да загубиш работата си, психологията ти се променя и се втурваш да пазаруваш дори и излишни неща. Цялостната картина на потреблението обаче остава в черни окраски. През 2018 г. потреблението на глава от населението е 76,3% от средното за ЕС, докато през 2008 г. е 104,4%. Общата икономическа картина на Гърция днес е скромна, но в сравнение с имиджа на страната за последните пет години изглежда като истинско чудо. Гърция, която беше на прага на излизане от еврозоната и изправена пред хуманитарна криза, подобна на африканската зона, днес се превръща в сигурна и печеливша инвестиционна дестинация. Страната, която за първи път избра популистко ляво правителство в Европа, днес може да се похвали с най-реформаторското правителство с ясна програма на десните. Безработицата все още може да е 15,5%, но постоянно намалява в сравнение от преди три години, когато беше 27%. Огромните инвестиции, отнасящи се до района Елинико, южно от Атина, ще започнат през януари 2020 г. Ще се инвестират 8 милиарда евро, създавайки 70 000 работни места, като ще бъдат привлечени още милион нови туристи в страната. Държавното дружество за електроснабдяване се възстановява от фалит, като приватизира мрежите си, летището на Атина се приватизира с още 30%, а на Бъдни вечер Министерският съвет одобри 1,5 милиарда чуждестранни инвестиции в обобщени процедури. Следващото лято малки самолети ще свържат всички гръцки острови, една инвестиция, от която правителството на Ципрас упорито се отказваше.   Животът не е само сиртаки В Гърция духа нов вятър, без това да означава, че бъдещото забогатяване е даденост. Проблемите с Турция я принуждават да купува скъпи оръжейни системи и заплахата от горещ егейски инцидент може да навреди на туризма. В момента обаче гърците имат право да бъдат усмихнати оптимисти след 10-годишна тежка криза и дано се поучат от раните си, предизвикани от безразборните харчове през годините преди кризата, защото животът, скъпи съседи, не е само сиртаки. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tКак гърците скъсаха синджира\t\t\t"}
{"url": "https://trud.bg/%d0%b1%d1%83%d1%80%d0%bd%d0%b8%d1%82%d0%b5-%d0%b4%d0%b2%d0%b0%d0%b4%d0%b5%d1%81%d0%b5%d1%82-%d0%b8-%d0%b3%d1%80%d0%be%d1%85%d0%be%d1%82%d1%8a%d1%82-%d0%bd%d0%b0-%d0%b1%d1%8a%d0%b4/", "text": "Ключов фактор ще е преизбирането на Тръмп на 3 ноември т. г. Навлизаме в двадесетте години на XXI век. През вече далечната 1966 г. футуристичното въображение на писателя Артър Кларк видя 2020 г. като свят, в който къщите могат да летят и да мигрират според предпочитанията на обитателите си. Пак тогава списание Time предсказа, че към 2020 г. хората ще печелят без да работят, защото всичко ще се върши от роботи и средният годишен доход на едно неработещо семейство в САЩ, изчислен в днешни пари, щял да достигне солидната сума от 300 хиляди долара. Опитите да се надникне точно в бъдещата 2020 г. по-рано са раждали и още по-екстравагантни видения. През 1911 г., например, в лекция пред Кралския колеж по хирургия в Лондон е обявено, че към 2020 г. еволюцията на човешкия вид ще доведе до срастване на петопръстието на краката. Други вещаят, че домакините ще чистят с прахосмукачки, задвижвани от миниатюрен ядрен двигател. Още в първите часове на новата 2020 г. е очевидно, че къщите не летят, на краката имаме по пет пръста, прахосмукачките са на ток, а роботите не ни изкарват прехраната. Но въпреки това десетилетието, което започва, е заредено с още по-мащабни промени, които ще дадат нов облик на света и начина, по който живеем. Бъдещето, което идва, е толкова грохотно, че може да се сравни само с френетичните времена на „Бурните двадесет“, както е наричано десетилетието от 1920 до 1930 г. Тогава се оформя в голяма степен обликът на модерния свят през ХХ век. Калейдоскопичната мозайка на 1920 г. показва епохални събития. Създадена е първата глобална организация – Обществото на народите. Османската империя отива в историята. Прекроява се Близкия изток – Великобритания поема мандата за Палестина, а Франция се настанява в Сирия. Борбата за независимост на Ирландия се изостря с „Кървавата неделя“ в Дъблин. Следреволюционна Русия е раздирана от гражданска война. В хода на десетилетието се създава СССР, умира Ленин, възкачва се Сталин. Чан Кайшъ оглавява националното правителство в Китай. Мусолини става премиер на Италия. Ваймарска Германия затъва в хиперинфланция, а Хитлер поема своя сатанински поход към властта. За първи път жени заседават в парламента на Австралия и Сената на САЩ. Това е и десетилетие на иновации и открития, които предизвикват революция в живота на човечеството. Едни отварят вратите на бъдещето – Линдберг лети от Ню Йорк до Париж без междинно кацане, Форд слага началото на масовата автомобилна индустрия, Флеминг открива пеницилина. Други, като Хауърд Картър, който открива гробницата на Тутанкамон, ни отвеждат в тайните на древността. Демократизират се информационните потоци – в Детройт стартира първото новинарско радио, а край Вашингтон е експериментиран успешно предтеча на телевизията. Започва и ерата на звуковото кино. Чарлстонът и джазът, излезли от локалите на Америка, превземат света, освобождавайки сетивата на милиони от хербаризираната скованост на валсовете и канцонетите на Стария свят. Двадесетте години на нашия век се очертават също толкова бурни. Изкуственият интелект ще навлезе във всички основни човешки дейности. 5G технологията ще революционизира интернет и ще отвори пътя на автономните превозни средства и на „смесената реалност“, в която човек ще взаимодейства с виртуални вещи, вградени в реалната среда. Примерно, ще може да свири на виртуално пиано, „поставено“ в хола. За 17 юли 2020 г. е планирана нова мисия на НАСА до Марс, която ще подготви бъдещата човешка колонизация на „червената планета“. Това ще бъде и десетилетие на разрастващи се промени в геополитическата архитектура на света. Америка на Доналд Тръмп върна в мейнстрийма понятията суверенитет, патриотизъм, национална държава. Започна процес на деглобализация. Икономическият национализъм все повече диктува глобалните икономически процеси. След като отмениха или ревизираха неолибералните споразумения за свободна търговия, САЩ постепенно блокират цитаделата на неолибералния глобализъм – Световната търговска организация, пренебрегват Г-7 за сметка на Г-20. През 2020 г. ще станат още по-видими основните геополитически параметри на един многополюсен свят, в който трите суперсили – САЩ, Русия и Китай – имат ожесточена конкуренция по всички азимути, но и зачитат своите сфери на влияние. Евроатлантическият вектор, който господстваше в политиката на Белия дом десетилетия наред, и занапред ще остане на заден план за администрацията на Тръмп. Ще продължи пренареждането на Близкия Изток. На 31 януари Великобритания окончателно ще напусне ЕС, чиято неолиберална конструкция, подчинена на неподвластната на демократичен контрол Европейска комисия, ще продължи да скърца. Китай ще разгръща своята експанзия, но все повече прозорливи умове ще прозират очертанията на един потиснически тоталитарен режим, който иска да излезе отвъд своите териториални предели. Тепърва ще се оценяват ефектите от превръщането на Китай в дигитален концлагер чрез системата за социален рейтинг – денонощно следене на поведението на всеки и лишаването му от права (на придвижване, образование, собственост), ако не спазва порядките или критикува тоталитарната идеология. Мнозина по света ще прогледнат също, че китайските инвестиции не служат на местните общности, а са фронтпостове на колонизация, в които работят предимно китайски заселници. Очертава се следващото глобално противопоставяне – между свободния свят и тоталитарния китайски модел. Засега новата геополитическа архитектура на света е все още неустойчива. Ключовият фактор, от който зависи нейната дългосрочна стабилизация, е преизбирането на Доналд Тръмп на 3 ноември т. г. Това ще даде нов могъщ импулс за промяна из целия свят. Най-вероятно ще се активизира диалога Вашингтон-Москва, американо-китайските отношения ще бъдат напълно преформатирани, а пристъпите на климатична паника, дирижирани от неолибералните елити – трансформирани в по-разумни политики, които съчетават индустриалното и технологично развитие с опазване на околната среда. Но все пак изборният успех на Тръмп не трябва да се приема за даденост. Възможни са непредвидени събития или управленски провали на Белия дом. Не бива да има илюзии, че ако прогресистко-либералната „контрареволюция“ победи Тръмп наесен, ще последва реставрация на неолибералния икономически модел, още по-истерична конфронтация с Русия, ескалация на климатичната паника, агресивен атеизъм и размиването на пола и семейството чрез джендър-идеологията. Положителното е, че дори и при такава хипотеза, реставрацията, поне в САЩ, няма да стигне докрай. Президентът Тръмп вече успя да постави надеждна спирачка – назначи 187 федерални съдии. Защо има значение за света ли? Досега прогресисти и либерали успяваха да прокарват много от своите радикални политики именно през съдебната власт, която в САЩ има огромно влияние върху нормативната система и управлението. А от САЩ те плъзваха по света, налагани чрез американската „мека сила“ и тлъсти грантове, и папагалствани от местни компрадорски елити. Много от назначените от тях съдии действаха повече като активисти, които тълкуват законите разширително, за да прокарват идеологически дневен ред, а не като магистрати, които прилагат закона какъвто е. Това доведе, например, до легитимиране на много от извращенията на политиката на идентичностите и джендър-идеологията. Сега е сигурно, че поне две-три десетилетия след Тръмп съдебната система в САЩ ще бъде бариера за тоталитарните нагони на джендър-екстремисти и всякакви радикални малцинства, които искат да наложат своите ценности като универсална социална норма не по легитимния път на демократичния диалог и политическото представителство, а през „задния вход“ – чрез съдебни постановления. На този фон България ще продължи напред. По-бавно, отколкото ни се иска. Ще влезем в чакалнята на еврозоната. Дали обаче родната партокрация и излъчените от нея държавни ръководители ще успеят да генерират големи идеи и обединяващи национални каузи? Ако не го сторят, ще останем в периферията на „бурните двадесет“. Извън това, през лятото на 2020 г. светът ще живее и с ритъма на лятната олимпиада в Токио, която ще бъде открита със зрелищен метеоритен дъжд, изстрелян от спътник в околоземна орбита. Футболните страсти ще лумнат около европейското по футбол и „Копа Америка“. През октомври в Дубай започва Световното изложение „Експо 2020“. Всичко това ще бъде изживяно от едно постепенно застаряващо човечество. По данни на ООН 703 милиона души, 6% от световното население, са на възраст над 65 години. Прогнозата е, че до 2050 г. броят им ще надхвърли 1,5 млрд. или 16%. Делът на тази възрастова група е най-висок в Източна и Югоизточна Азия, а Европа и Северна Америка са на второ място. Този процес ще окаже влияние не само върху пенсионните системи, но и върху потребителските стоки и услуги, които ще трябва да се фокусират все повече върху нуждите, интересите и вкусовете на хората с прошарени коси. Човечеството застарява. Дали обаче помъдрява? \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\t“Бурните двадесет” и грохотът на бъдещето\t\t\t"}
{"url": "https://trud.bg/%d0%b8%d0%b2%d0%b5%d1%82-%d0%bb%d0%b0%d0%bb%d0%be%d0%b2%d0%b0-%d0%be%d1%82%d0%ba%d1%80%d0%b8-2020-%d1%81%d1%8a%d1%81-%d1%81%d0%bd%d0%b8%d0%bc%d0%ba%d0%b0-%d0%bf%d0%be-%d0%b1%d0%b0%d0%bd%d1%81%d0%ba/", "text": "В първия ден на Новата година Ивет Лалова зарадва последователите си с плажен кадър, на който показва страхотна фигура по бански. „Нова година. Нов старт и море от възможности. Честита 2020!“, написа Лалова към горещата снимка, заснета на плажовете в Дубай. Последователите на спортистката я поздравиха многократно за невероятната й фигура. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tИвет Лалова откри 2020 със снимка по бански\t\t\t"}
{"url": "https://trud.bg/%d1%88%d1%83%d0%bc%d0%b5%d0%bd-%d0%b1%d0%b5%d0%b7-%d0%b2%d0%be%d0%b4%d0%b0-%d0%be%d1%82-14-%d1%8f%d0%bd%d1%83%d0%b0%d1%80%d0%b8-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%82/", "text": "ВиК – Шумен предвижда ремонти по трасето на довеждащия водопровод от язовир „Тича“ и преустановяване на водоподаването на 14 януари от 01:00 ч. Това съобщиха в първия работен ден от дружеството и уточниха, че всички потребители ще бъдат своевременно уведомени. Освен това в съобщението се настоява потребителите да се позовават на официална информация, а не на недостоверни постове в социалните мрежи. Междувременно от изявление на кмета на Шумен Любомир Христов стана ясно, че в понеделник се събира Асоциацията по ВиК при областния управител проф. Стефан Желев. „Искаме да поставим изисквания към ВиК-оператора“, каза Христов и уточни, че ще се иска осигуряване на водозахранване или водоноски в кварталите. „Имаме детски градини и болници“, напомни кметът и бе категоричен, че едва при пълно удовлетворяване на условията ще се пристъпи към спиране на водата. По думите на кмета е възможно градът да остане и повече от 24 часа без вода, защото ремонтите са съпроводени с изпразване на цялата система, а след това пълненето й отнема също време. От ВиК още не са дали точна информация колко време ще е нужно за отстраняване на аварирали места. Както „Труд“ писа, за течовете са знае отпреди Коледа, но от дружеството още тогава обявиха, че ще изберат най-подходящото време за отремонтиране. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tШумен без вода от 14 януари за ремонт на течове\t\t\t"}
{"url": "https://trud.bg/8-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d1%81-%d0%be%d1%82%d1%80%d0%b0%d0%b2%d1%8f%d0%bd%d0%b5-%d0%be%d1%82-%d0%b0%d0%bb%d0%ba%d0%be%d1%85%d0%be%d0%bb-%d0%b5-%d0%b1/", "text": "105 пациенти са преминали през спешното отделение на МБАЛ-Добрич в новогодишната нощ, съобщиха от лечебното заведение. Медицинска помощ са потърсили 73 възрастни и 32 деца. Регистриран е един случай на пострадал от пиратки. Той е с контузия на окото и е насочен за лечение във Варна. На 1 януари в 2:30 часа, е прието 8-годишно дете с отравяне от алкохол. Детето е консултирано с токсиколог, направен му е скенер на главата. За кратко е престояло в реанимацията. В момента е настанено в детско отделение в добро състояние, без опасност за живота, като лечението му продължава. Още един случай на алкохолно опиянение е регистриран, на 65-годишен мъж, който е прегледан, но не е хоспитализиран. 2019 година за родилното отделение на болницата завърши с раждането на момиченце. То се появи на бял свят на 31 декември в 12:30 часа. Малката госпожица с размери 2280 /49 см е четвърто дете на 31-годишна жена от с. Стожер. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\t8-годишно дете с отравяне от алкохол е било прието в болницата в Добрич\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%80%d0%b0%d0%b7%d1%80%d0%b5%d1%88%d0%b8-%d0%b8%d0%b7%d0%bf%d1%80%d0%b0%d1%89%d0%b0%d0%bd/", "text": "Турският парламент прие проекторезолюцията на президентството за изпращане на турски войски в Либия, съобщава турският телевизионен канал НТВ, цитиран от БТА.  Проекторезолюцията е била подкрепена от 325 депутати, а 184 са гласували против. \nТя дава пълномощия на правителство за изпращане на турски войници в Либия за срок от една година.  Броят на войниците, които ще бъдат изпратени, както и районът, в който ще бъдат изпратени, ще се определят от президента. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tТурският парламент разреши изпращането на войски в Либия\t\t\t"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d1%82%d1%80%d1%8f%d0%b1/", "text": "Минималната работна заплата трябва да се договаря между работодатели и синдикати. Това заяви председателят на Асоциацията на индустриалния капитал в България Васил Велев по  . „Смятаме, че минималните заплати трябва да са различни за всичките икономически дейности. Имаме сектори, където средната заплата е над 3 000 лева, и други, където е под 1 000 лв. Има разликата три пъти в средните заплати”, каза Велев. „Минимална заплата във всички случаи да е една и съща не изпълнява функциите си. В половин Европа, като брой наети работници, минималната месечна работна заплата не се определя от правителството, а от работодатели и синдикати. Там, където няма месечно определяна минимална заплата от правителството, средната заплата е с 60% по-висока”, обяви той. „Смятаме, че зрелите индустриални отношения и добрият диалог между работодатели и синдикати са конкурентно предимство. Постигнали сме съгласие, че трябва да направим още един опит за договаряне на прозрачен механизъм, по който да се определя минималната работна заплата. За 2021 година отсега знаем, че ще е 650 лв. За това правим опити за 2022 г. за механизъм, който да я договаря. Ако погледнем назад, малко над 10% беше ръстът на средната работна заплата за изтеклата година, а малко под 10% е ръстът на минималната. Тоест за миналата година се движат в пакет”, обясни Велев. „Важно е съотношението между минимална и средна заплата. Също и съотношението по икономически дейности и по региони. В някои от тях минималната ще се изравни със средната. Това важи и за някои икономически дейности, което не е добре”, смята той. Според Велев в България няма безработица, а по-скоро глад за работници, включително и неквалифицирани и необразовани. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tВасил Велев: Минималната заплата трябва да се договаря между работодатели и синдикати\t\t\t"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b9%d1%87%d0%b5-%d0%bf%d0%be%d0%bb%d1%83%d1%87%d0%b8-%d0%bc%d0%b5%d0%b4%d0%b0%d0%bb%d0%b0-%d0%b7%d0%b0-%d1%85%d1%80%d0%b0%d0%b1%d1%80%d0%be%d1%81/", "text": "Заради саможертвата на загинал при гасенето на опустошителните горски пожари в Австралия огнеборец, синът му, който е само на година и половина, получи неговия медал за храброст. 19-месечният Харви Кийтън пристигна, носен от майка си, със специална униформа на церемонията край Сидни. Десетки пожарникари посрещнаха ковчега на баща му Джефри Кийтън с почетна стража. Наградата за храброст беше връчена на малкия Харви от главния комисар на пожарната в Нов Южен Уелс. Австралийският премиер Скот Морисън също присъства на погребението, информира  . „Тате, обичам те до Луната и обратно!“ беше посланието, оставено при ковчега на загиналия огнеборец. Кийтън и колегата му Андрю О’Дуайър загинаха на 19 декември по пътя към едно от огнищата в Австралия, когато тяхната пожарна кола се блъсна в паднало дърво. \nО’Дуайър, който също е бил баща на малко дете, ще бъде погребан следващата седмица. От септември насам общо 18 души станаха жертви на пожарите в Австралия. Всеки ден, месеци наред, хиляди пожарникари се борят с огромните огнища, които тепърва трябва да бъдат овладени. По-голямата част от тях са доброволци и не получават никакво заплащане за усилията си. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tАвстралийче получи медала за храброст на загиналия си баща-пожарникар (СНИМКИ)\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%b8%d1%8f%d0%bd%d0%b8-%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d0%b2%d0%b0/", "text": "Варненските полицаи заловиха след зрелищна гонка двама пияни и дрогирани младежи, откраднали БМВ-то на свой познат. Екшънът се разиграл посред бял ден на 1 януари, когато патрул от униформени махнал със стоп палка на бял автомобил, идващ откъм квартал “Виница”. Вместо да спре, шофьорът натиснал докрай педала на газта. Полицаите застигнали БМВ-то на бул. “Васил Левски”. По пътя то се ударило в два паркирани автомобила и изпаднало предното му ляво колело. Въпреки това колата продължила напред до спирка “Дубровник”, като се опитала да избута от пътя автомобила на МВР. Със стоп патрон ченгетата спукали друга предна гума на БМВ-то и чак тогава бегълците спрели. С белезници били закопчани 22-годишният водач, който вече имал присъда за шофиране под въздействие на дрога и спътникът му на 24 години, също с крими досие. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tАрестуваха двама пияни и дрогирани варненци с крадено БМВ\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%bd%d0%b0-%d0%bf%d0%be%d0%ba%d0%be%d0%b9%d0%bd%d0%b0%d1%82%d0%b0-%d0%b4%d1%8a%d1%89%d0%b5%d1%80%d1%8f-%d0%bd%d0%b0-%d1%83%d0%b8%d1%82%d0%bd%d0%b8-%d1%85/", "text": "Бившият приятел на Боби Кристина Браун – дъщерята на Уитни Хюстън, почина на 30-годишна възраст. Братът на Ник Гордън – Джак Уокър-младши, потвърди пред People смъртта му. Гордън е починал от свръхдоза. „Съкрушени сме от загубата на моя красив брат“, казва Уокър в изявлението си. „Той оставя белег в сърцата на семейството и приятелите. Битката на Ник в живота не бе лесна. Ще бъда завинаги благодарен на моя Бог, че ми подари кратък момент в самия край на живота на Ник и успях да държа ръката му, докато отпътуваше.“ Адвокатът на Гордън – Джо Хабачи, каза: „Сърцето ми е разбито, след като научих, че клиентът ми Ник Гордън е починал млад, на 30 години.“ Според източник на Daily Mail Гордън е получил серия от инфаркти на Нова година. Той е бил приет в спешното отделение на болницата Алтамонте Спрингс, където по всяка вероятност е починал. Внезапната смърт на Гордън настъпи три години, след като той бе признат за виновен за смъртта на дъщерята на Уитни Хюстън – Боби Кристина Браун. Тя бе намерена в неконтактна и в безсъзнание с наркотици в кръвта в къщата, в която живееше с Гордън, в началото на 2015 година. Гордън бе осъден да плати 36 милиона долара кръвнина. Наскоро името му бе замесено и в друга съдебна драма, след като приятелката му Лора Лиъл го обвини във физическо насилие. Според полицейския доклад той я ударил в лицето, докато шофира, и я дърпал за косата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tБившият на покойната дъщеря на Уитни Хюстън почина от свръхдоза\t\t\t"}
{"url": "https://trud.bg/%d0%be%d0%ba%d1%80%d1%8a%d0%b6%d0%bd%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80/", "text": "Окръжният прокурор Христо Христов: Извършваме проверка в социалното заведение Ръководството на Окръжната прокуратура във Велико Търново се е самосезирало по случая с изнесените данни за Дома за пълнолетни лица с деменция в сухиндолското село Горско Косово. „Нямаме разпореждане от ВКП, но се самосезирахме от изнесената информация в медиите. В социалното заведение вече се извършва проверка“, каза пред „Труд“ окръжният прокурор Христо Христов. Той обясни, че до момента в Окръжна прокуратура-Велико Търново не са постъпвали никакви сигнали и оплаквания, свързани с този дом. \n„През годината прокурорите от Административният надзор са извършвали проверки по сигнали за други социални домове във Великотърновска област, по които са се произнесли с конкретни предписания“, каза още прокурор Христов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tОкръжната прокуратура във Велико Търново се самосезира по случая с Дома в Горско Косово\t\t\t"}
{"url": "https://trud.bg/%d0%b0%d0%ba%d1%86%d0%b8%d1%8f-%d0%bd%d0%b0-%d0%bc%d0%b2%d1%80-%d0%b2-%d0%bf%d0%bb%d0%b5%d0%b2%d0%b5%d0%bd%d1%81%d0%ba%d0%be-%d0%b2%d1%8a%d0%b2-%d0%b2%d1%80%d1%8a%d0%b7%d0%ba%d0%b0-%d1%81-%d1%82%d1%80/", "text": "Полицейска операция се провежда в Плевенско във връзка с трафика на боклук от Италия за България, предаде БТВ, позовавайки се на информация от МВР. Разследването се води под прякото ръководство на гл. секретар на МВР Ивайло Иванов. Той е заминал на мястото на операцията след съвещание с премиера Бойко Борисов и главния прокурор Иван Гешев. През първата половина на декември карабинерите от Милано задържаха незаконен товар от 815 тона боклуци, предназначени за нашата страна. Открити бяха 582 бали отпадъци, натоварени в 17 вагона, а търговската им стойност на пазара се изчисляваше на 130 000 евро. Седмица по-късно последваха и арестите на стотици от калабрийската мафия Ндрангета, включително и политици, адвокати, счетоводители и служители на държавната администрация. Сред арестуваните беше и една българка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tАкция на МВР в Плевенско във връзка с трафика на боклук от Италия\t\t\t"}
{"url": "https://trud.bg/973-%d0%b1%d1%80%d0%b0%d0%ba%d0%b0-%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%b0-2019-%d0%b0/", "text": "973 брака са сключени в Бургас през миналата 2019-а година. Само в първия работен ден на новата година – четвъртък, до обед, за бракосъчетания са се записали 60 двойки. Това съобщи за „Труд“ Магдалена Карастоянова, директор на Обредния комплекс в морския град. Интерес има към няколко дати през 2020- та. Влюбените вярват, че ако се бракосъчетаят точно в тези дни, това ще им донесе късмет. Първата е 02. 02 2020 г.., втората- 20.02. 2020 г., третата- 10.10.2020 г. За тях вече има заявени сватби. Интерес има и към 29.02.2002г. Тази година е високосна и датата примамва с това, че я има веднъж на четири години. Най-много сватби през миналата година е имало в Казиното- на брега на морето. В морския град има още две зали, в които се извършват бракосъчетания – на ул. „Вардар“ и също до морето – в експоцентър „Флора“. Традиционно най- много влюбени са си казали „да“ през август и септември, а „сезонът на сватбите“ е от април до октомври. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\t973 брака в Бургас за 2019-а\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b8%d0%b7%d0%bb%d0%b8%d0%b7%d0%b0-%d1%81%d0%b0%d0%bc%d0%be-%d0%bd%d0%b0-%d1%81%d0%b8%d0%bd%d0%b3%d1%8a%d0%bb-%d1%81%d1%80%d0%b5%d1%89%d1%83-%d0%b1%d1%80%d0%b8/", "text": "Григор Димитров отказа да играе на двойки срещу Великобритания в дебютния турнир АТП къп в Сидни. Играещият капитан на тима заложи на специалиста при дуетите Адриан Андреев и Александър Лазаров. \nДвубоят ще бъде открит в петък от Димитър Кузманов, който ще се изправи срещу Камерън Нори. Мачът е от 8,30 ч наше време и ще бъде предаван по МАХ Спорт 1. След това първата ни ракета ще спори с Даниел Еванс, като битка ще стартира не по-рано от 10 часа. „Знам, че няма да е много лесно да стоя отстрани по време на първия мач и да изляза на корта минути след него – ще бъде предизвикателство – призна Григор. – Но съм развълнуван, ще бъда готов. Освен това имаме подкрепата на всички момчета в отбора.“ Мачът на двойки може да се окаже решителен. Макар, че е най-младият в тима ни, Адриан Андреев има титла на двойки от откритото първенство на САЩ при юношите през 2018 г. А на младежките олимпийски игри в Буенос Айрес същата година се окичи със сребро отново при дуетите. Андреев и Лазаров ще имат за съперници Джейми Мъри, брат на Анди Мъри, и Джо Салисбъри. В неделя националите играят с Молдова, а на 7 януари срещат Белгия с Давид Гофен в състава. Все още не е ясно дали Григор ще играе в останалите срещи на двойки. Имената може да бъдат обявени преди самите мачове. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tГригор излиза само на сингъл срещу британците\t\t\t"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b2%d0%be%d0%b4%d0%b0%d1%82%d0%b0-%d0%b2-%d0%bf%d0%b5/", "text": "Цената на водата в Перник няма да се увеличава, заяви в министърът на икономиката Емил Караниколов. Караниколов обясни, че утре местното ВиК ще излезе със становище, че няма да подпише нарастването на цената на водата в Перник. „Не може в кризисно положение, при което не се подава вода, тя да е по-скъпа“, категоричен е министърът. Той допълни също, че се подготвя нов график на водния режим, който до края на деня ще бъде предоставен от ВиК-Перник. „Притокът в язовир „Студена“ е увеличен с 20л/сек. в резултат на снеготопенето и предприетите мерки“, съобщи още министърът. По думите му наличният обем на водоема се запазва 2,6 млн. куб.м. „Имахме няколко проекта, с които искахме или да почистим земна маса, или да я трамбоваме, но към момента експертите от ВиК ни предупреждават, че при такива действия ще направим замътяване“, коментира Караниколов. Той съобщи също, че е взето решение на десет локации по река Струма към Перник да се направят сондажи. Те ще се използват в случай на необходимост за доставка на вода. Вероятно утре, или други ден, ще се направи анализ за 48 часа на водосбора от пещерни извори. „Ще проследим за колко време ще се възстанови водата, която ще изтеглим от изворите. Ако е толкова бързо, колкото очакваме, ще можем да предприемем по-мащабни действия“, посочи Караниколов. Още на 31 декември са пристигнали обещаните от правителството пари в община Перник и сега кметският екип прави възлаганията на обектите, допълни министърът. Караниколов добави, че ще се следи стриктно проблемът с водата в пернишкия квартал „Църква“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tЕмил Караниколов: Цената на водата в Перник няма да се увеличава\t\t\t"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be-%d0%bd%d0%b0-%d0%b5%d1%81-%d0%be%d0%b1/", "text": "Разширяването на Европейския съюз и Брекзит ще бъдат приоритети на Хърватия по време на нейното шестмесечно председателство на съюза, заяви ръководителят на хърватската дипломация Гордан Гърлич Радман, съобщи БТА. Според него Хърватия, която е най-младата членка на ЕС, има много работа и важна задача, за да може да позволи изпълнение на интересите на страните членки, особено във връзка с организацията на техните отношения с Великобритания.  По повод на разширяването той каза, че въпреки големите очаквания на страните кандидати, Загреб ще подкрепи това, което е реално и възможно. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tХърватското председателство на ЕС обяви за свои приоритети разширяването и Брекзит\t\t\t"}
{"url": "https://trud.bg/%d0%b5%d1%83%d1%84%d0%be%d1%80%d0%b8%d1%8f-%d0%b2-%d0%bc%d0%b8%d0%bb%d0%b0%d0%bd%d0%be-%d0%b8%d0%b1%d1%80%d0%b0%d1%85%d0%b8%d0%bc%d0%be%d0%b2%d0%b8%d1%87-%d0%bf%d1%80%d0%b8%d1%81%d1%82%d0%b8%d0%b3/", "text": "Стотици фенове на „Милан“ посрещнаха новото попълнение Златан Ибрахимович. Нападателят кацна в Милано с частен самолет, а на летището го очакваха десетки репортери, привърженици и шефът на „росонерите“ Звонимир Бобан. Днес шведът ще премине медицински тестове, след което официално ще парафира. За Ибра това ще бъде втори престой на „Сан Сиро“, след като преди 9 години бе продаден на ПСЖ. „Винаги съм казвал, че това е моят дом и ето, че сега отново се връщам у дома – обясни 38-годишният нападател. – Ще накараме „Сан Сиро“ отново да се тресе. Помня, че преди много години отново бях на същото място (б.а летището). Щастлив съм, че отново съм част от „Милан“. Чакам ви на стадиона.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tЕуфория в Милано: Ибрахимович пристигна (СНИМКИ)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%be%d0%b2%d0%be%d0%b3%d0%be%d0%b4%d0%b8%d1%88%d0%bd%d0%b8%d1%82%d0%b5-%d1%84%d0%be%d0%b9%d0%b5%d1%80%d0%b2%d0%b5%d1%80%d0%ba%d0%b8-%d0%bd%d0%b0%d0%b4-%d1%81/", "text": "Фотографът Иван Райков публикува зрелищно видео, запечатало изстрелването на хиляди фойерверки в небето над София навръх Нова година. Кадрите са заснети от Витоша. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tВижте новогодишните фойерверки над София, заснети от Витоша (ВИДЕО)\t\t\t"}
{"url": "https://trud.bg/%d0%b0%d1%80%d1%81%d0%b5%d0%bd%d0%b0%d0%bb-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%bd%d0%be%d1%81%d1%82-%d0%b8-%d0%ba%d1%8a%d0%bc-%d0%b3%d1%83%d0%b0%d1%80%d0%b4%d0%b8%d0%be%d0%bb/", "text": "Пеп Гуардиола се клонира! Испанският футболен маестро постави своя знак и върху „Арсенал“. В неговия стил „тики така“ закъсалият гранд разби за едно полувреме „Манчестър Юнайтед“ с 2:0. Това бе едва първата победа на „Арсенал“ над тим от първата половина на класирането през сезона. „Артилеристите“ нямаха нищо общо с времето на Унай Емери и последните две години на Арсен Венгер. Атака от първата минута, преса през цялото време, а всичко това вече води до сегашния вид на „Манчестър Юнайтед“. Ключът към успеха е тактиката на Гуардиола, който пусна в „Арсенал“ своя помощник Микел Артета, дългогодишен играч на „топчиите“. Испанецът пък прероди Месут Йозил. Никой на „Емирейтс“ не искаше бившия германски национал. А сега Йозил е моторът. „За първи път от 18 месеца го виждам да се усмихва – възкликна от телевизионното студио Рио Фърдинанд, легенда на „Юнайтед“. – От много време не бяхме виждали „Арсенал“ да играе толкова дисциплинирано.“ Другото откритие на лондончани бе Никола Пепе. През лятото французинът дойде за 70 милиона евро от „Лил“, но рядко игра. Сега вкара първия гол и представянето му беше впечатляващо. Единствено Лионел Меси от петте най-добри първенства в Европа има повече попадения от Пепе с левия крак в последните 18 месеца. Пиер-Емерик Обамеянг вече също изглежда щастлив. А в своя мишена превърна феновете на „Манчестър Юнайтед“. Габонецът пусна видео в социалните мрежи, в което пееше: „Няма голове! Няма голове! Никакъв шанс! Проверете джобовете на Фил Джоунс (б.а. – защитник на „червените дяволи“)!“ Пред журналистите Обамеянг добави: „Английската преса много обича да говори за моето бъдеще, но аз съм си тук и съм напълно отдаден!“ Нападателят има 13 гола в 21 мача във Висшата лига през сезона. Робин ван Перси, легенда на „Арсенал“ и „Юнайтед“, каза, че не вижда достатъчно хъс в Оле Гунар Солскяр. Според холандеца треньорът на „червените дяволи“ трябва да показва много повече страст, а не да се усмихва, когато губи. Първият ден на новото десетилетие отново засипа Англия с позор от расизъм. Трима души са арестувани след мача „Брайтън“ – „Челси“ (1:1) заради обиди към тъмнокожи футболисти. Домакините ще ги накажат със забрана за цял живот да стъпват на стадиона. „Нашият клуб никога няма да толерира расизма, хомофобията и дискриминацията“, отсече изпълнителният директор Пол Барбър. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\t„Арсенал“ – благодарност и към Гуардиола\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d1%87%d0%b5%d1%80%d0%bd%d0%b5%d0%b2-%d0%ba%d0%bc%d0%b5%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d1%81%d1%83%d1%85%d0%b8%d0%bd%d0%b4%d0%be%d0%bb/", "text": "Не е вярно, че настанените в Дома за пълнолетни лица с деменция в село Горско Косово, не са обслужвани добре. Не сме съгласни с доклада на омбудсмана, в който се твърди, че няма добра медицинска грижа за тях и че са оставени на произвола. Това заяви пред „Труд“ кметът на община Сухиндол Пламен Чернев.  с искане да бъде извършена проверка в Дом за пълнолетни лица с деменция в с. Горско Косово. Внезапна проверка на експертите на обществения защитник през декември миналата година констатирала изключително лоши условия, при които живеят хората, настанени в социалната институция. „Домуващите се обслужват денонощно. В социалното заведение има осигурено 24-часово дежурство на персонал. Има и джипи. Всяка година от бюджета на община Сухиндол се отделят по около 20 000 лева за подръжка на заведението. Тези пари не са достатъчни. През 2009 г.общината кандидатства с проект за 1 380 000 лева за саниране и модернизиране на сградата. Проектът обаче не беше одобрен и към момента за ремонт на дома са нужни около 2 млн.лева“, коментира Пламен Чернев. Според градоначалника капацитетът на заведението е 60 души, а в момента там са настанени 57 човека. „Голямата смъртност се дължи на това, че са хора с деменция. В дома постъпват лица с измръзвания, бездомници, болни, които ги карат на носилка, има и възрастни хора на по над 80 години. За тях обаче се грижи персонал от 33 души. Има 5 медицински сестри, санитарки, медик“, допълва Пламен Чернев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tПламен Чернев, кмет на община Сухиндол: Не е вярно, че хората от Дома в Горско Косово не са добре обслужени\t\t\t"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%b1%d0%bb%d1%8a%d1%81%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%ba%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b2-%d0%bd/", "text": "Градски автобус блъсна 71-годишна жена на пешеходна пътека на един от централните булеварди в Пловдив. Веднага след удара в рейса се блъснал втори автобус, съобщиха от полицията. По първоначална информация инцидентът е станал малко след 12:00 часа на бул. „Руски“ 45. 62-годишният шофьор на автобус №12 видял в последния момент пресичащата на зебра жена, ударил рязкко спирачки, но въпреки това я блъснал. В този момент в него се ударил още един автобус от градския транспорт – с номер 16, с 51-годишен водач. Блъснатата пешеходка е откарана в УМБАЛ „Св. Георги“ от спешен екип във видимо тежко състояние. Пак там е транспортирана и още една пострадала от катастрофата жена – 70-годишна пътничка в първия автобус. При рязкото спиране тя ударила лицето си в предната седалка и получила нараняване на челюстта. Засега няма информация дали водачите са тествани за алкохол. Изясняват се причините за тежкия пътен инцидент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tАвтобус блъсна пешеходка в Пловдив, в него се удари втори рейс\t\t\t"}
{"url": "https://trud.bg/%d0%b1%d0%b5%d0%bb%d0%b3%d0%b8%d0%b9%d1%81%d0%ba%d0%b8%d1%8f%d1%82-%d1%81%d1%8a%d0%b4-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%b7%d0%b0/", "text": "Белгийският съд отхвърли искането за екстрадицията на бившия президент на автономната област Каталуния Карлес Пучдемон в Испания и признава парламентарния му имунитет, съобщи телевизия RTBF. „Брюкселският съд отхвърли екстрадицията на Карлес Пучдемон, признавайки го за неприкосновена фигура въз основа на избора му за депутат в Европейския парламент от Каталуния“, се посочва в съобщението. Мадрид оспорва факта, че Пучдемон разполага с парламентарен имунитет, тъй като след като беше избран за депутат в Европейския парламент от Каталуния, той не беше официално одобрен за такъв от испанските власти. Това е едно от изискванията, съгласно процедурите на Европейския парламент, и понеже то не беше спазено, Мадрид не смята, че Пучдемон има депутатски мандат. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tБелгийският съд отхвърли искането за екстрадиция на Пучдемон в Испания\t\t\t"}
{"url": "https://trud.bg/%d0%b0%d0%bf%d0%b8-%d0%b5-%d0%b2%d0%b8%d0%bd%d0%b5%d1%82%d0%ba%d0%b8-%d0%b7%d0%b0-%d0%bd%d0%b0%d0%b4-392-%d0%bc%d0%bb%d0%bd-%d0%bb%d0%b2-%d1%81%d0%b0-%d0%ba%d1%83%d0%bf%d0%b5%d0%bd%d0%b8-%d0%bf/", "text": "Електронните винетки, купени от български и чуждестранни собственици на леки и тежки превозни средства през 2019 г., са на стойност над 392 млн. лв. Това е с около 35 млн. лв. повече от постъпленията от винетни стикери през 2018 г., обвиха от пътната агенция.  Към приходите от такси за ползване на платената пътна мрежа трябва да се прибавят и над 7 млн. лв. от санкции – компенсаторни такси и глоби. Общо 8,233 млн. броя е-винетки са купени през цялата 2019 г., от които близо 6 млн. бр. са за леки автомобили. Още над 200 000 собственици на пътни превозни средства имат е-винетки, отпуснати от Агенцията за социално подпомагане. Приходите от леки автомобили за ползване на пътната мрежа са близо 270 млн. лв., а от тежките автомобили – около 122 млн. лв. Камионите и автобусите са предпочитали дневни е-винетки, особено тези с чуждестранна регистрация, за които България е само част от маршрута им. Шофьорите на леки автомобили са предпочитали седмични е-винетки, следвани от годишни и от месечни. Уикенд винетката, която за първи път беше въведена през 2019 г., е избрана от малко над 600 хил. души. Близо половината от тях са шофьори на превозни средства с чуждестранна регистрация, като от тях най-много са от Румъния и от Германия, следвани от Гърция. Българските собственици или ползватели на пътни превозни средства са купили над 5 млн. бр. е-винетки от всички над 8 млн. бр., като за леки автомобили са били повече от 4 млн. бр. Те са били на стойност близо 234 млн. лв. от всичките над 317 млн. лв. платени за е-винетки от български ползватели. Февруари е месецът, в който са купени най-много е-винетки от български шофьори – над 700 хил. бр. Общо през първите два месеца на годината над 1,434 млн. броя превозни средства с българска регистрация са получили правото да ползват платената пътна мрежа срещу 117 млн. лв. За цялата 2019 г. за леки и тежки автомобили с чуждестранна регистрация са купени близо 3 млн. е-винетки на стойност 79 млн. лв. Най-голям е бил интересът през летните месеци – юли и август. Броят на е-винетките, получени от пътни превозни средства с чужда регистрация през юли е повече от тези, купени за пътни превозни средства с българска регистрация. Общо близо 1 млн. е-винетки са продадени на чужденци за двата месеца, на стойност повече от 21 млн. лв.  От всички пътни превозни средства с чуждестранна регистрация, най-много е-винетки са купили тези от Турция, Румъния, Гърция и Германия. Българските камиони и автобуси са взели над 1,2 млн. броя е-винетки за цялата 2019 г. на стойност над 83 млн. лв., тези от Турция – над половин милион е-винетки за близо 17 млн. лв. Румънските превозни средства са най-многобройните от всички с чуждестранна регистрация, платили за ползване на пътната мрежа, но сред тях преобладават леките автомобили – близо 600 хил. броя е-винетки на стойност над 10 млн. лв. Цените на е-винетките за 2020 г. остават същите като през 2019 г. След въвеждането на тол системата пътните превозни средства с обща технически допустима максимална маса над 3,5 т ще преминат от винетна такса на тол такса т.е. ще плащат за ползване на пътната мрежа на база на изминато разстояние.   Напомняме на потребителите да бъдат внимателни при въвеждането на данните на автомобила и периода на валидност на новата е-винетка. Електронната система не позволява корекции в случай на грешки. На сайта www.bgtoll.bg в секцията “Въпроси и отговори“ има подробни указания за плащането на пътната такса.  Необходимо е потребителите внимателно да преглеждат и проверяват въведената от тях или от съответния служител информация преди да потвърдят финалното плащане за електронната винетка. Отговорността за попълване на коректна информация за номер на пътното превозно средство, категорията му и периода на валидност на винетката е на собственика или ползвателя му. В случай на неправилно декларирани данни се счита, че не е заплатена дължимата винетна такса за съответния автомобил. Kорекции заради грешно въведени данни в системата  не се допускат. Вписването на регистрационния номер може да бъде както на кирилица, така и на латиница, но трябва да съответства на символите в самия регистрационен номер. Въвеждат се само букви и цифри. Символите 0 (нула) и О (буква О) не са взаимозаменяеми. В случай, че регистрационният номер съдържа тире, точка или интервал, те не се въвеждат. На сайта www.bgtoll.bg може да се провери валидността на е-винетките – както на купените от собствениците или ползвателите на превозни средства, така и на отпуснатите чрез Агенцията за социално подпомагане, а също и на тези, в случай на пререгистрация на автомобила. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tАПИ: Е-винетки за над 392 млн. лв. са купени през 2019 г.\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%be%d1%86%d0%b5%d0%bb%d1%8f%d0%bb%d0%b0-%d0%b4%d0%be-%d0%bd%d0%b0%d1%88%d0%b8-%d0%b4/", "text": "Малко преди настъпването на Новата 2020 година си отиде от този свят Мария Хаджииванова. Тя беше  , позната като баба Муша. Тя си отиде от този свят на 100 години в дома си. Изпратили са я дъщеря й Роза, внуци и правнуци. Мария Хаджииванова е родена на 2 ноември 1919 година в Якоруда. Тя е сестра на политзатворник и по-късно става единствената жена – партизанка в Пиринския край. С нищо не се различавала от мъжете, давала е постови, носела е пушка, участвала е в акции. През лятото на 1944 година оставя на майка си 2-годишния си син Стоян, минава в нелегалност и се включва в Якорудския партизански отряд. Там от края на 1942 година партизанин е съпругът й Георги Хаджииванов. През целия им съвместен живот тя е здравата опора в семейството, в което с Георги Хаджииванов отглеждат и възпитават 3 деца – Стоян, Елка и Роза. За съжаление, Стоян и Елка не са между живите, а за нея се грижи дъщеря й Роза. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tПочина единствената оцеляла до наши дни партизанка Мария Хаджииванова – баба Муша\t\t\t"}
{"url": "https://trud.bg/%d0%bb%d0%b5%d0%b4%d0%bd%d0%b8%d1%86%d0%b8%d1%82%d0%b5-%d0%b2-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d1%81%d1%82%d0%b0%d0%bd%d0%b0%d1%85%d0%b0-%d0%ba%d0%b0%d1%84/", "text": "Пушеците от горските пожари в Австралия са достигнали до Нова Зеландия и са боядисали в карамелен цвят нейните бели ледници, съобщава Франс прес. Димът с остър мирис е прелетял хиляди километри и е достигнал за пръв път над новозеландска територия в сряда сутринта. В много региони слънцето се появи като оранжево или златисто кълбо в зависимост от плътността на димния облак. „Може лесно да се проследи пушекът, който е изминал 2000 километра и е прелетял над Тасманийско море“, написа в туит новозеландската метеорологична служба. В най-засегнатите райони видимостта е била слаба и е паднала под 10 километра. В социалните мрежи се появиха съобщения и снимки на ледника Франц Йосиф, който се е сдобил с кафеникав цвят и е изглеждал като „карамелизиран“ според някои потребители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tЛедниците в Нова Зеландия станаха кафяви заради горските пожари в Австралия (ВИДЕО)\t\t\t"}
{"url": "https://trud.bg/%d0%bd%d0%b0%d0%b4-40-%d0%b0%d1%80%d1%82-%d1%81%d1%8a%d0%b1%d0%b8%d1%82%d0%b8%d1%8f-%d0%b7%d0%b0-%d1%86%d0%b5%d0%bd%d0%b8%d1%82%d0%b5%d0%bb%d0%b8-%d0%b2-%d0%b4%d0%b2%d0%be%d1%80%d0%b5%d1%86%d0%b0/", "text": "С над от 40 арт събития през 2020 г.  е богата художествено-творческата програма на държавния културен институт “Двореца” в Балчик.  Още през януари четирите галерии ще представят изложбата „Дворцова мистика“ с картини на културния институт край морето, обясни шефката му Жени Михайлова. Поредицата от изложби продължава напролет със „Съкровища от фонда на НИМ“ и с „Оръжейни експонати от времето на Освободителната руско-турска война“.  Откритата сцена на Двореца ще представи през новия  сезон отбрани спектакли-операта“Хубавата Елена“, балета“Копелия“, мюзикъла „Уестсайдска история“, „Лятна латинофиеста“и др. Майсторите на четката ще участват в пленерите „Пространство и време“, „Художници, Балчик, Любов“.   Заедно с поредното издание на Дни на италианската култура ще се проведат за първи път Дни на естонската и на чилийската култура в Каменната зала. Изложбата“Вечната красота на Двореца“ ще гостува през април в Българския културен институт във Варшава. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tНад 40 арт събития за ценители в Двореца в Балчик\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d0%b2%d0%be%d0%b4%d0%b5%d0%bd-%d1%80%d0%b5%d0%b6%d0%b8%d0%bc-%d0%b2-%d0%b1%d1%83%d1%80%d0%b3%d0%b0%d1%81-%d0%b8/", "text": "Няма опасност от воден режим в Бургас и Варна. Язовир „Камчия“, който захранва двата областни града с вода, може да осигури водоснабдяване до края на годината. \nТова съобщиха от местното дружество „Водоснабдяване и Канализация“ ЕАД Бургас.  В момента в язовира има 160 млн. куб. метра вода, което на практика е над 65% от общия му обем. Водата от него отива за питейно – битови нужди и нивото на язовира се следи денонощно от водното дружество. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tНяма опасност от воден режим в Бургас и Варна\t\t\t"}
{"url": "https://trud.bg/%d0%bc%d1%8a%d0%b6-%d0%be%d0%b1%d1%8f%d0%b2%d0%b8-%d0%bf%d0%b8%d1%81%d1%82%d0%be%d0%bb%d0%b5%d1%82-%d0%bf%d0%be%d0%b4-%d0%bc%d0%b0%d1%81%d0%b0%d1%82%d0%b0-%d0%b7%d0%b0-%d0%be%d1%82%d0%ba%d1%80%d0%b0/", "text": "Мъж от шуменското село Друмево обяви пистолета си за откраднат, а пристигналите полицаи го открили под масата. Комично-трагичната случка се разиграла в първия ден на Новата година след 14 часа. Мъжът бил категоричен, че оръжието е изчезнало за времето от 8 до 14 часа от къщата му. По-неприятното от разкарването на полицейския екип било, че пистолетът бил незаконен. Щом го намерили под трапезата, униформените го проверили – бойният пистолет се оказал незаконно притежаван, не бил регистриран и в него имало един халосен патрон, съобщават от ОДМВР-Шумен. 35-годишният собственик вече наистина е обезоръжен, но от полицаите, а по случая е образувано досъдебно производство. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tМъж обяви пистолет под масата за откраднат\t\t\t"}
{"url": "https://trud.bg/%d0%bf%d1%80%d0%b5%d0%bf%d1%8a%d0%bb%d0%bd%d0%b8%d1%85%d0%b0-20-02-2020-%d1%81%d1%8a%d1%81-%d1%81%d0%b2%d0%b0%d1%82%d0%b1%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": " За тази година има вече 200 заявки за сватби Всички часове в Обредния дом за сватби във Варна на 20.02.2020 вече са заети със записвания още от миналата година. Рекордните 18 двойки младоженци ще си кажат заветното“Да“ на този ден. Венчавки повече от обичайното ще има и на 2.02.2020, посочи за „Труд“ организаторът Капка Кателиева. Интересът към тези дати се обяснява със сакралния смисъл на числата, които се повтарят в тях. За Питагор цифрата 0 е съвършената форма, в Кабала-тя е символ на безграничност, безпределна светлина и единение. Цифрата 2 в християнството е, че Христос има две природи-Бог и човек, а според еврейската традиция означава жизнена сила. Следващата дата, избрана за сватби във Варна, не е Празникът на влюбените-14 февруари, а 20.06.2020. Сборът на трите двойки дава числото 6, което според питагорейците е съвършеното сред еднозначните числа. За тази година има вече 200 заявки за сватби в Ритуалния дом. През 2019 г. са се венчали 1300 двойки-наши и от различни националности. Най-много са украинските булки, избрали българи за свои спътници в живота. Най-възрастните младоженци са на около 80 години от дом „Гергана“, където са се запознали. Предпочитаният ритуал е битовият, който е уникален за страната. Неговото начало е още от 70-те години, когато се строи в етно стил Обредният дом за сватби в града. Сватбеното тържество се прави в изпълнение на фолклорен театър“Обреди“. Много младоженци, които живеят и сключват граждански брак извън България, се връщат само заради богатия фолклорен ритуал, за да вдигнат сватбата си във Варна. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tПрепълниха 20.02.2020 със сватби във Варна\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%ba%d0%b0%d1%80%d0%bb%d0%be%d1%81-%d0%b3%d0%be%d0%bd-%d1%81-%d1%87%d0%b5%d1%80%d0%b2%d0%b5%d0%bd%d0%b0-%d0%b1%d1%8e%d0%bb%d0%b5%d1%82%d0%b8%d0%bd/", "text": "Съдебната система на Ливан е получила червена бюлетина на Интерпол за ареста на беглеца автомагнат Карлос Гон, съобщи АФП. Агенцията цитира министъра на правосъдието Алберт Сархан като обяви, че „прокурор е получил червена бюлетина на Интерпол по делото Карлос Гон“. Бившият шеф на „Нисан“, който беше под домашен арест в Япония заради няколко броя финансови нарушения, избяга при мистериозни обстоятелства и пристигна в Бейрут в понеделник. Червената бюлетина на Интерпол е искане към полициите по целия свят за временно задържане на лице до екстрадиция или подобни правни действия. Това не е заповед за арест. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tИздирват Карлос Гон с червена бюлетина на Интерпол\t\t\t"}
{"url": "https://trud.bg/%d1%82%d1%80%d1%8a%d0%bd%d0%b8-%d0%b7%d0%b0%d1%82%d1%80%d1%83%d0%bf%d0%b0%d1%85%d0%b0-%d0%be%d0%b6%d0%b8%d0%b2%d0%b5%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d0%b2/", "text": "Планина от тръни затрупа и блокира магистрала в близост до град Ричланд, щата Вашингтон в навечерието на Нова година. Превозни средства са останали в капана на буйната растителност в продължение на 10 часа, съобщи  . Стената от тръни на места е достигала 9 метра височина. Наложило се е властите да изпратят снегорин, за да разчисти и да освободи затрупаните автомобили. Екипите са работели цяла нощ, за да разчистят пътя, който е бил отворен на 1 януари. Няма пострадали хора. Местните медии съобщават за ветрове със скорост около 40 км/ч в района. Най-вероятно те са причината за струпването на такова количество тръни на едно място. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tТръни затрупаха оживена магистрала в САЩ (ВИДЕО)\t\t\t"}
{"url": "https://trud.bg/%d0%bb%d0%b8%d1%88%d0%b8%d1%85%d0%b0-213-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%b0-%d0%be%d1%82-%d0%b4%d0%b5%d1%82%d1%81%d0%ba%d0%b8-%d0%b2-%d1%88%d1%83%d0%bc%d0%b5%d0%bd%d1%81%d0%ba/", "text": "213 семейства в Шуменско са лишени за 1 година от детски надбавки заради неизвинени отсъствия на децата им, натрупани през септември, октомври и ноември м.г. Общо 245 момчета и момичета са допуснали по 5 неизвинени отсъствия в рамките на един месец. Според последните промени в Закона за социалното подпомагане, това лишава родителите от месечно подпомагане за цяла година. Най-много семейства – 146, са били лишени за отсъствия, навъртяни от децата им през м.ноември, съобщи Мартина Драгнева, шеф на Регионална дирекция Социално подпомагане в Шумен. В Шуменско 9 893 семейства получават детски, като повечето са с едно дете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tЛишиха 213 семейства от детски в Шуменско за година\t\t\t"}
{"url": "https://trud.bg/%d0%b3%d0%bb%d0%be%d1%80%d0%b8%d1%8f-%d0%ba%d0%be%d0%bc%d0%b5%d0%bd%d1%82%d0%b8%d1%80%d0%b0-%d1%81%d0%bb%d1%83%d1%85%d0%be%d0%b2%d0%b5%d1%82%d0%b5-%d1%87%d0%b5-%d0%b5-%d1%81%d0%b3%d0%be%d0%b4%d0%b5/", "text": "Специален гост в предаването „Папараци“ бе Глория, която за първи път адресира слуховете, че е сгодена. „Винаги съм лаконична в отговорите си. Това е красив пръстен, подарък от моя любим. Нищо обаче няма да кажа. Давай следващия въпрос“, призна певицата, която непрестанно отклоняваше намеците на водещата за сватба през 2020-та. Въпреки това Глория сподели, че мечтае да се види в бяла рокля като булка и се надява това да се случи скоро. Колкото до връзката й с нейния люби, тя призна, че отношенията им се движат в правилната посока и се чувства много щастлива с него. В средата на месец декември попфолк изпълнителката публикува , наподобяващ годежен, но така и не отговори на любопитните й последователи дали е получила предложение за брак. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tГлория коментира слуховете, че е сгодена\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%bf%d0%be%d0%b4%d0%b0%d0%b4%d0%b5-%d0%bf%d1%8a%d1%80%d0%b2%d0%be%d1%82%d0%be-%d0%bf%d1%80%d0%be%d0%b5%d0%ba%d1%82%d0%bd/", "text": "В първия работен ден на новата 2020 г. община Свищов успешно подаде първото си проектно предложение към Министерство на труда и социалната политика по Проект „Красива България“.Разработката е за изграждане на многофункционална спортна площадка в двора на СУ „Николай Катранов“. Бюджета на проекта възлиза на 191 489 лв., като община Свищов ще участва с 101 489,00 лв. или 53 % от цялата сума. В школото се обучават 744 деца, разпределени в 34 паралелки, а за тях се грижат 78 човека педагогически и непедагогически персонал. Сградата е топлоизолирана, но съществуващата спортна площадка в двора на училището за игра на децата е в лошо състояние. Поради напукани настилки и амортизирани спортни уреди, децата обучаващи се в учебното заведение не могат разнообразно да спортуват и заниманията им са ограничени. В това си състояние площадката не отговаря на изискванията на Наредба 1 за условията и реда за устройството и безопасността на площадките за игра, което я прави нефункционална и опасна. Заложените дейности в проектното предложение предвиждат обособяване на игрище за минифутбол. Ще бъде обособено и игрище за баскетбол с нови баскетболни стойки и табла с рингове с мрежи, както и игрище за волейбол. Заложено е и подмяна на съществуващата настилка с акрилна спортна настилка, с висока пластичност и устойчивост на износване, подходяща за интензивни тренировки и спортни дейности. Спортната площадка ще бъде оградена с ограда. Ще се изгради площадково осветление чрез монтаж на Led прожектори, като също така е предвиден и ремонт на трибуните, плюс доставка и монтаж на седалки за тях. Проектното предложение е своеобразно продължение на политиката на общинското ръководство, насочена към подобряване материалната база на училищата и в подкрепа на спорта и спортните постижения на подрастващите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tОбщина Свищов подаде първото проектно предложение за 2020 година\t\t\t"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d1%8f-%d0%bf%d0%b5%d1%82%d1%80%d0%be%d0%b2%d0%b0-%d0%b1%d0%b0%d1%82%d0%b8%d0%bd%d0%ba%d0%be%d0%b2%d0%b0-%d1%81-%d1%80%d0%b0%d0%b2%d0%bd%d0%be%d1%81%d0%bc%d0%b5/", "text": "Носителката на титлата Мис България 2009 Антония Петрова-Батинкова определи изминалат година като най-успешната и щастлива както в личен, така и в професионален план за нея и съпругът й. Дългокраката блондинка използва Instagram, за да направи своята равносметка за 2019-та и да отправи пожеланията си за себе си и своите последователи: „Честита нова 2020! Отминалата година беше най-успешната и щастлива в живота на нас – семейство Батинкови, поради ред причини, и в личен и в професионален план! Определено най-важната от всички е, че станахме родители за първи път и в живота ни се появи с гръм и трясък нашия прекрасен син, който ни показа смисълът на съществуването ни! Благодарни сме за всичко, което имаме и най вече, че се имаме един друг, в едно неделимо и силно цяло! Тази нова година посрещнахме за първи път заедно тримата, с Бест Батинков! Пожелаваме си една здрава, щастлива, успешна и магична нова година! Вярваме на съдбата си, на любовта, на силата на семейството, на късмета си и очакваме с нетърпение новите предизвикателства, които 2020 ни е подготвила! Пожелаваме си, все така, заедно, да продължаваме да откриваме света и нека най-доброто предстои!“.   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tАнтония Петрова-Батинкова с равносметка за 2019-та\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%81%d1%80%d0%b5%d1%89%d0%bd%d0%b0-2020-%d0%b3-%d1%81-%d0%bf%d0%be/", "text": "Община Велико Търново посрещна 2020 година с положителна перспектива, оценена предвид подобрения дългосрочен кредитен рейтинг. Независимото проучване и оценка подчертават финансовата стабилност и доброто ниво на местните приходи, а тези фактори насърчават привличането на инвестициите. Кредитният рейтинг на общината е BBВ-, а перспективата е оценена като стабилна. Спрямо средните нива за страната и стойностите за останалите областни градове, по редица разгледани показатели Велико Търново се позиционира много добре, се посочва в доклада на Българската агенция за кредитен рейтинг. В тенденция се превръща отчитането на положителни стойности по следните показатели: оперативен резултат, инвестиционна дейност и нетен паричен поток.  Собствените приходи се увеличават. Общината изпълнява множество проекти по европейски програми, като един от най-мащабните перспективни е този за интегриран градски транспорт на стойност над 11 млн. лв., са обобщенията от изследването. Оценката отразява с повишената икономическа активност във Велико Търново и общината, ниската безработица, ръста на инвестициите и туризма, благоприятната демографска ситуация, доброто инвестиране на европейските средства. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tОбщина Велико Търново посрещна 2020 г. с потвърден подобрен кредитен рейтинг\t\t\t"}
{"url": "https://trud.bg/%d0%b0%d1%81%d0%be%d0%b2%d0%b5%d1%82%d0%b5-%d0%bd%d0%b8-%d1%82%d1%80%d0%b5%d0%bd%d0%b8%d1%80%d0%b0%d1%82-%d0%bf%d0%be-%d1%82%d1%80%d0%b0%d1%81%d0%b5-%d0%ba%d0%b0%d1%82%d0%be-%d0%b7%d0%b0-%d1%81%d0%b2/", "text": "Най-добрите ни алпийци направиха първата си тренировка за годината в Банско. Алберт Попов, Камен Златков и останалите ни елитни състезатели имаха възможност да се подготвят при отлични условия в ски курорт №1 у нас. \nСпециално за тях треньорският щаб на националите, воден от Ивайло Борисов, Сергей Комаров и екипа на домакините от „Юлен“ АД, подготвиха трасето като за световната купа. От пиринския курорт Алберт ще пътува в Загреб, където на 5 януари ще стартира в първия слалом за световната купа за 2020-а. А Златков потегля за френския Вожани, където през уикенда ще кара в слаломите за Европейската купа. Двамата ще се съберат в Мадона ди Кампильо (Италия) за слалома от Световната купа на 8 януари. В края на месеца Банско отново ще посрещне елита на „белия“ спорт. Курортът ще бъде домакин на Световната купа при жените. И този път у нас се очаква американската звезда Микаела Шифрин. Вероятно България ще бъде представена от 18-годишната Ева Вукадинова, която няма достатъчно точки да стартира в надпреварата. Но страната ни като домакин има право на допълнителна квота. Досега България бе представена от Мария Киркова. Тя обаче прекрати кариера и сега е треньор на женския ни тим. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tАсовете ни тренират по трасе като за Световна купа\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8%d0%b7%d0%bb%d0%b8%d0%b7%d0%b0-%d1%81%d1%80%d0%b5%d1%89%d1%83-%d1%83%d1%87%d0%b0%d1%81%d1%82%d0%bd%d0%b8%d0%ba-%d0%b2-%d0%bb%d0%b8%d0%b3/", "text": "„Левски“ ще се изправи срещу „Олександрия“ по време на лагера в Турция. „Сините“ ще се подготвят в Алания между 27 януари и 7 февруари, където ще изиграят и голяма част от контролите. Спарингът с украинския тим е планиран за самия край на лагера в югозападната ни съседка (6 февруари). „Олександрия“ е 5-и в Украйна, а през есента игра в групите на Лига Европа, където завърши последен в компанията на „Гент“, „Сент Етиен“ и „Волфсбург“. Успоредно с планирането на подготовката върви и селекцията. След като привлякоха Симеон Славчев и Деян Лозев, сега „сините“ преговарят с няколко чужденци. Най-близо до подпис с 26-кратните шампион е холандският полузащитник Стайн Спирингс, който пристигна в София преди дни, за да се запознае с обстановката и за финални преговори с изпълнителния директор Павел Колев. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\t“Левски“ излиза срещу участник в Лига Европа в Турция\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%bf%d0%be%d0%b5-%d0%b4%d0%be%d0%bc%d0%b0-%d0%b7%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d1%85%d0%be%d1%80%d0%b0-%d1%81-%d0%b4/", "text": "57 души са настанени в институцията Социалното министерство също започна проверка за лоши условия на живот Ръководството на Окръжната прокуратура във Велико Търново се е самосезирало по случая с Дома за пълнолетни лица с деменция в сухиндолското село Горско Косово и още вчера започна проверка. По-рано през деня омбудсманът Диана Ковачева изнесе данни, според които в институцията е имало 24 смъртни случая само за година. Това констатирала внезапна проверка на експертите на обществения защитник през декември миналата година, наред с изключително лоши условия, при които живеят хората, настанени в социалната институция. По случая е сезиран и главният прокурор Иван Гешев. “Нямаме разпореждане от ВКП, но се самосезирахме от изнесената информация в медиите. В социалното заведение вече се извършва проверка”, каза пред “Труд” окръжният прокурор Христо Христов. Той обясни, че до момента не са постъпвали сигнали и оплаквания, свързани с този дом. Социалното министерство също започна своя проверка, съобщи ресорният министър Деница Сачева. По нейна информация са изпращани препоръки към институцията през 2013 година и не е ясно дали оттогава някой е проверявал условията в дома. Към момента там са настанени 57 души при капацитет за 60. Голяма част от тях са на легло, повечето са обездвижени. За тях се грижи персонал от 33 души, обясни пред “Труд” кметът на община Сухиндол Пламен Чернев.   Пламен Чернев, кмет на община Сухиндол, пред “Труд”:  Не е вярно, че хората са оставени на произвола Не е вярно, че настанените в Дома за пълнолетни лица с деменция в село Горско Косово, не са обслужвани добре. Не сме съгласни с доклада на омбудсмана, в който се твърди, че няма добра медицинска грижа за тях и че са оставени на произвола. Това заяви пред “Труд” кметът на община Сухиндол Пламен Чернев. “Домуващите се обслужват денонощно. Има осигурено 24-часово дежурство на персонал. Има и джипи. Отделят по около 20 000 лв. за поддръжка на заведението, но не са достатъчни. Към момента за ремонт са нужни около 2 млн. лв.”, коментира Чернев. “Голямата смъртност се дължи на това, че са хора с деменция. Постъпват лица с измръзвания, бездомници, болни, които ги карат на носилка, има и възрастни на по над 80 години. За тях се грижат о33 души. Има 5 медсестри, санитарки, медик”, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tПрокурор пое дома за възрастни хора с деменция в Горско Косово (обзор)\t\t\t"}
{"url": "https://trud.bg/%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d1%8a%d0%b7%d0%b4%d1%83%d1%85%d0%b0-%d0%b2-%d0%ba%d0%b0%d0%bd%d0%b1%d0%b5%d1%80%d0%b0-26-%d0%bf/", "text": "Замърсяването на въздуха в австралийската столица Канбера надхвърли 26 пъти критичното равнище „опасно за живота“ заради горските пожари по югоизточното крайбрежие на континента, съобщава БТА. Заради смога са затворени туристическите обекти, музеите и националните паркове, както и почти всички спортни съоръжения. Австралийският национален университет, разположен в центъра на Канбера, затвори своите кампуси и аудитории.   Премиерът на Австралия Скот Морисън трябваше да прекъсне посещението си в град Кобарго, опустошен от пожари, след като разгневени местни жители го нападнаха с обвинения заради закъснялата реакция на правителството. Двама души загинаха при огнената стихия по-рано тази седмица в Кобарго, а  десетки  загубиха домовете си, затова“ не съм изненадан от гневната реакция на хората“, каза Морисън.   Здравните власти препоръчаха на жителите и гостите на столицата по възможност да стоят по-малко време на открито. Очаква се гъстият смог да остане над града няколко дни, а негативните му ефекти да се засилят през уикенда, когато температурите ще се повишат, предупреди ведомството.     \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tЗамърсяването на въздуха в Канбера – 26 пъти над нормата (ВИДЕО)\t\t\t"}
{"url": "https://trud.bg/63-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2%d1%8a%d0%b2-%d0%b2%d0%b8%d0%bb%d0%b0/", "text": "63-годишен мъж е загинал при пожар край Раковски. От пловдивската пожарна уточниха, че сигналът за пожар във вила край с. Отец Кирилово е подаден по обяд вчера на тел. 112, съобщи  . На място е бил изпратен екип от пожарната в Раковски, който е установил, че в една от стаите е горял дюшек на легло. В помещението е открито тялото на възрастния мъж, като според пристигналия лекарски екип смъртта му е настъпила в резултат на задушаване. Причините за пожара се изясняват. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\t63-годишен мъж загина при пожар във вила край Раковски\t\t\t"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b8%d1%82%d0%b5-%d1%81%d1%8a%d1%81-%d1%81%d1%8a-2/", "text": "По границите с Македония и Сърбия трафикът е интензивен на вход за леки автомобили, съобщиха от Гранична полиция. На границата с Румъния на ГКПП Дунав мост-Русе, Дунав мост-Видин и Дуранкулак трафикът също е интензивен на вход. На границата с Гърция трафикът е нормален на всички гранични контролно-пропускателни пунктове. \nПоради извършване на ремонтни работи на ГКПП Кулата е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. На границата с Република Турция на ГКПП Капитан Андреево трафикът е нормален на всички гранични контролно-пропускателни пунктове.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tИнтензивен трафик на границите със Сърбия, Македония и Румъния\t\t\t"}
{"url": "https://trud.bg/%d0%bb%d0%b8%d1%86%d0%b5%d0%bd%d0%b7%d1%8a%d1%82-%d0%b7%d0%b0-%d0%b2%d0%b0%d1%80-%d0%bd%d0%b0-%d0%b2%d0%b8%d1%81%d1%88%d0%b0%d1%82%d0%b0-%d0%bb%d0%b8%d0%b3%d0%b0-%d0%b2%d0%b8%d1%81%d0%b8/", "text": "Лицензът за ВАР на Висшата лига е застрашен. За това призна бившият анализатор на „Скай Спортс“ Ричард Кейс. Причина за действията на ФИФА са многото скандали в Англия през последния месец. Заради различни интерпретации, попадения на „Уулвърхямптън“ и „Астън Вила“ бяха отменени за милиметрови засади. \n„Дочух, че ФИФА ще отправи ултиматум към Висшата лига да преразгледат и утвърдят правилата за използване на ВАР – написа Кейс в своя профил в туитър. – Най-лошият сценарий е да отнемат лиценза за видео технологията. \nПо-рано през изминалата седмица отношение по горещата тема на Острова взе и генералният секретар на световната футболна асоциация Лукас Бруд. \n„Яснота и принципност – това са основните принципи – уточни тогава Бруд. – Ако отделиш няколко минути, за да разглеждаш ситуация при засада, значи няма очевидна грешка и първоначалното решение трябва да остане. На теория и един милиметър е засада, но ако за доказването на такава трябва да се използват гледни точки на 10-12 камери, тогава по-добре да бъде зачетено първоначалното решение на арбитъра.“ \nПоради зачестилите случаи в Англия, от ФИФА възнамеряват да извадят засадите от ситуациите, при които ще се намесва ВАР. Това ще се случи от новия сезон. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tЛицензът за ВАР на Висшата лига виси\t\t\t"}
{"url": "https://trud.bg/%d0%bc%d0%b8%d0%b9%d1%82-%d0%bb%d0%be%d1%83%d1%84-%d1%81%d1%82%d0%b0%d0%bd%d0%b0-%d0%b2%d0%b5%d0%b3%d0%b0%d0%bd/", "text": "Вдъхновен от примера на свои колеги певци като Пол Маккартни, Брайън Адамс, Ели Голдинг, Уил Ай Ем и Ариана Гранде и звезди на малкия и големия екран като продуцента Саймън Кауъл и актьорите Бенедикт Къмбърбач и Натали Портман, рокаджията от САЩ Мийт Лоуф реши да стане веган. 72-годишният изпълнител се е включил в инициативата Вегануари или Вегански януари, в рамките на която хората се отказват от месо и животински продукти през първия месец от годината, пише в. „Дейли стар“, цитиран от БТА. Неотдавна кампанията подкрепи и легендарният британски музикант Брайън Мей от Queen. Запитан дали ще промени прякора си от Мийт Лоуф на Вег Лоуф, рокаджията, чието истинско име е Марвин Лий Адей, е отговорил, че не възнамерява да стига чак до там. „Няма да го направя. Смятам обаче, че мога да сторя нещо за планетата, като се откажа за известно време от животинските продукти. Дори един ден или седмица без месо е от съществено значение“, казва Мийт Лоуф. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tМийт Лоуф стана веган\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8-%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%b0-%d0%be%d0%b1%d1%81%d1%8a%d0%b4%d0%b8%d0%bb%d0%b8-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82/", "text": "Президентът на Турция Реджеп Ердоган и американският му колега Доналд Тръмп са обсъдили ситуацията в Сирия и Либия в телефонен разбовор, съобщи РИА Новости, позовавайки се на информация на администрацията на турския държавен глава. „Нашият президент поведе телефонен разговор със своя американски колега Доналд Тръмп. Двамата обсъдиха ситуацията в Сирия, Либия, а също така засегнаха регионални въпроси“, заявиха от администрацията. В разговора Ердоган е изразил съжаление за нападението срещу американското посолство в Багдад. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tТръмп и Ердоган са обсъдили ситуацията в Сирия и Либия\t\t\t"}
{"url": "https://trud.bg/%d0%b0%d0%ba%d1%86%d0%b8%d0%b8%d1%82%d0%b5-%d0%bd%d0%b0-%d0%b1%d0%be%d1%80%d1%81%d0%b0%d1%82%d0%b0-%d1%81%d0%b5-%d0%bf%d0%be%d0%bd%d0%b8%d0%b6%d0%b8%d1%85%d0%b0-%d1%81-16/", "text": "Основните индекси на пазарите по света нараснаха сериозно Оборотът на БФБ намаля с 52% Българската фондова борса донесе много неприятности на инвеститорите през последните две години. Основният борсов индекс SOFIX през 2019 г. се понижи с 4,42% и в последния работен ден на декември достигна 568,14 пункта. Това е втора поредна година на сериозен спад сред като през 2018 г. понижението на SOFIX беше с 12,25%. Общо за последните две години спадът на основния ни борсов индекс е с 16,13%. А спрямо най-високата стойност на SOFIX за последното десетилетие, която беше достигната на 14 август 2017 г. (727,93 пункта), спадът на SOFIX е с близо 22%. През предходните години борсата се представяше значително по-добре. След като през 2015 г. беше отчетен спад на SOFIX с 11,72%, през 2016 г. и 2017 г. фондовата ни борса постигна впечатляващи резултати с ръст на основния индекс съответно с 27,23% и 15,52%. През последните две години обаче ситуацията на пазара е коренно различна. През януари и февруари миналата година имаше няколко опита тенденцията за спад да се обърне и пазарът да тръгне нагоре, но те останаха неуспешни. Лъч надежда дават резултатите от декември. През последния месец на 2019 г. SOFIX нарасна с 3,9%, но въпросът е дали това покачване ще продължи и през новата 2020 г. По отношение на оборота и броя на сделките също има значителен спад. За цялата 2019 г. оборотът на борсата беше 262 млн. лв., реализиран в 41,2 хил. сделки. Това е спад на оборота с над 52% спрямо 552 млн. лв. за 2018 г., когато бяха реализирани 54 хил. сделки. Спрямо 2017 г. свиването на активността на борсата е още по-голямо – с 62% на оборота и с 48% на броя на сделките. В същото време борсите по света се представят по коренно различен начин. Щатският индекс Dow Jones през 2019 г. нарасна с 23,74%, германският DAX се увеличи с 25,4%, а френският CAC-40 се повиши с 29%. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tАкциите на борсата се понижиха с 16%\t\t\t"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%82%d0%b8%d0%bc-%d0%bd%d0%b0-%d1%80%d1%83%d1%83%d0%bd%d0%b8-%d0%be%d1%81%d1%82%d0%b0%d0%b2%d0%b8-%d0%b8%d0%b3%d1%80%d0%b0%d1%87%d0%b8%d1%82%d0%b5-%d0%b1%d0%b5/", "text": "„Дарби Каунти“, новият отбор на Уейн Рууни, започна годината с финансови затруднения. Играчите на тима от Чемпиъншип останаха без заплати навръх Нова година, само часове преди дебюта на английската легенда. Собственикът на „овните“ Мел Морис работи усилено по намирането на инвеститор, но според пресата на Острова, е разочаровал футболистите като не ги предупредил за забавянето на плащането към тях. Бизнмесменът е близо до разрешаването на проблема, но договорът с „Duet Group”, все още не е подписан. Очаква се това да се случи през януари. Освен това „Дарби Каунти“, който игра плейоф за влизане в елита през миналото лято, сега заема незавидната 17-та позиция. Това прави очакванията към Рууни още по-високи. Нападателят парафира с „белите“ за срок от 18 месеца, но този път ще заема по-различен пост, спрямо предходните – играещ помощник-треньор. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tНовият тим на Рууни остави играчите без пари за Нова година\t\t\t"}
{"url": "https://trud.bg/50-%d0%bf%d0%be-%d0%bc%d0%b0%d0%bb%d0%ba%d0%be-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%b0%d0%b2%d0%b8%d0%be%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8/", "text": "257 смъртни случая са регистрирани през изминалата година Най-безопасна е била 2017 г. Броят на загиналите в катастрофи с големи пътнически самолети през изминалата година е намалял с повече от 50% спрямо 2018 г., съобщи Би Би Си, позовавайки се на холандската консултантска фирма по авиация „To70”. През 2019 г. са регистрирани 257 смъртни случая в такива инциденти, докато година по-рано те са били 534. Над половината от жертвите през м. г. са в трагичната катастрофа с „Боинг 737 MAX” в Етиопия през март, в която загинаха 157 души. Това бе втората смъртоносна катастрофа с този тип самолети (след тази от октомври 2018 г. в Индонезия, която взе 189 жертви), което доведе до решението на американския авиогигант да приземи модела „Боинг 737 MAX”. През 2019 г. са станали 86 инцидента с големи пътнически самолети, от които осем са били смъртоносни. Година по-рано е имало 160 инцидента, сред които 13 смъртоносни. Най-безопасна е била 2017 г., в която няма нито един инцидент с жертви с голям пътнически самолет. От катастрофите през 2019 г. тези с фатален край за хора възлизат на 0,18 от един милион полета, или един фатален инцидент на всеки 5,58 милиона полета. Отчитани са смъртните случаи на пътници, екипаж и загинали на земята. Данните на „To70” не включват инциденти с военни самолети, тренировъчни и частни полети, карго операции и хеликоптери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\t50% по-малко жертви на авиокатастрофи\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-553/", "text": "Банско – 11 години „зелена” диверсия срещу световния курорт 30-ина зелени псевдоеколози побъркват туристи и хотелиери.         Борим се с нетолерантността, за да могат различните да бъдат себе си Образувани са рекордни 906 преписки и 612 постановени решения за година, казва доц. д-р Ана Джумалиева, председател на Комисията за защита от дискриминация, в интервю за „Труд“.             Следпразнични размисли за Междузвездни войни Защо и кому беше нужна лесбийската целувка във финала на научно-фантастичната сага на века – коментар на Георги Заяков.               “Кремуций Корд” – защо Ботев превежда драмата на Костомаров? Този факт е илюстрация на неговите демократични убеждения, нетърпимост към тиранията, към незачитането на свободата на мисълта – „Мистериите на българските земи“ с проф. Пламен Павлов.                   Беглец на дълги разстояния Силует на Карлос Гон. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tВижте акцентите в броя на вестник „Труд“ в петък, 3 януари 2020\t\t\t"}
{"url": "https://trud.bg/%d0%ba%d1%80%d0%b0%d1%81%d0%b5%d0%bd-%d0%ba%d1%80%d0%b0%d0%bb%d0%b5%d0%b2-%d0%b3%d0%b0%d1%80%d0%b0%d0%bd%d1%82%d0%b8%d1%80%d0%b0-%d1%81%d0%ba%d0%be%d1%80%d0%be-%d0%bf%d1%80%d0%b8%d0%ba%d0%bb%d1%8e/", "text": "Най-голямата проверка в историята от Министерството на спорта към БФС е към края си, коментира Красен Кралев навръх рождения си ден. „Стартът е на 28 октомври и ще приключи до края на януари – рече министърът. – Детайлно проверяваме всичко – дали са проведени правилно процедурите, дали са произведени всички артикули и дали са достигнали до крайния потребител. Няма как да давам частични резултати от проверката. Крайният доклад ще бъде достъпен до всички.“ Кралев добави, че от страна на Министерството всичко за реконструкцията на стадион „Българска армия“ е готово. Чака се само ЦСКА да завърши своята част от ангажимента. Спортният министър очаква България да спечели олимпийски медали в пет спорта – борба, вдигане на тежести, художествена гимнастика, бокс и джудо. „На игрите в Рио имахме участници в 14 спорта, а сега в Токио се надявам да бъде в 18 – продължи Кралев. – Има спортове, в които бележим сериозен напредък. Предполагам, че квотите ни ще са между 51 и 55. Надявам се на по-силно представяне в сравнение с игрите в Рио.“ Министерството на спорта не обмисля да налага определен брой мандати за президентите на различните федерации. През 2019-а се оттеглиха след дълго управление Борислав Михайлов (футбол) и инж. Данчо Лазаров (волейбол). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tКрасен Кралев гарантира: Скоро приключва проверката в БФС\t\t\t"}
{"url": "https://trud.bg/%d0%ba%d1%80%d0%b8%d0%bf%d1%82%d0%b8%d1%80%d0%b0%d1%82-%d0%be%d1%84%d0%b5%d1%80%d1%82%d0%b8%d1%82%d0%b5-%d0%b2-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8%d1%82%d0%b5-%d0%be%d0%b1/", "text": "Необходима е регистрация в сайта От 1 януари 2020 г. стартира електронното възлагане на обществените поръчки в страната. Използването на Централизираната автоматизирана информационна система “Електронни обществени поръчки” (ЦАИС ЕОП) ще стане на два етапа. От 1 януари електронни обществени поръчки ще се провеждат от група възложители. Сред тях са министерства, агенции, няколко големи общини (Столична, Пловдив, Варна, Стара Загора, Благоевград, Бургас и Русе), и големи държавни компании като “АЕЦ Козлодуй” и “Мини Марица-изток”. От 1 април 2020 г. всички възложители ще трябва да провеждат обществените поръчки чрез централизираната електронна система като целта е да бъде осигурена по-голяма прозрачност. До 1 април едновременно ще се използват и двата регистъра на обществените поръчки – досегашният, който е достъпен чрез Портала за обществени поръчки, и Регистърът на обществените поръчки в ЦАИС. Всяка фирма трябва да има регистрация в ЦАИС, за да може да кандидатства в процедури, които стартират единствено в новата системата. В същото време е необходимо фирмите да следят за нови процедури за обществени поръчки и в стария регистър. За участие в електронните обществени поръчки е необходим електронен подпис. На телефон 0700 17 151 всеки може да получи техническа помощ за работа с новата онлайн системата. Електронната система не позволява манипулиране на документите нито от възложителите, нито от участниците. Заявленията за участие и офертите на фирмите в ЦАИС са защитени, като се съдържат в базата данни само в криптиран вид. Офертите са двойно криптирани с уникален ключ, който е генериран в системата и технически не е възможно да бъдат отворени без изрично допълнително действие по предоставяне на ключа за декриптиране от страна на фирмата – участник в процедурата. Още на 2 януари беше пусната първата електронна обществена поръчка – от “АЕЦ Козлодуй”. Тя е за доставка на полиетиленово платно и е на стойност 15 хил. лв. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tКриптират офертите в електронните обществени поръчки\t\t\t"}
{"url": "https://trud.bg/%d1%81-%d0%b5%d0%b4%d0%b8%d0%bd-%d1%87%d0%b0%d1%81-%d0%bf%d0%be-%d0%bc%d0%b0%d0%bb%d0%ba%d0%be-%d0%b2%d0%be%d0%b4%d0%b0-%d0%b7%d0%b0-%d0%bf%d0%b5%d1%80%d0%bd%d0%b8%d1%87%d0%b0%d0%bd%d0%b8-%d0%be%d1%82/", "text": "С един час по-малко ще имат вода перничани от утре. Във всички населени места в общината, които са с режим на водоснабдяване, водата ще се пуска само следобед. Вместо по осем часа, както бе досега, за по-голямата част от живущите в Перник, ще се подава вода по седем часа в денонощието, съобщи  В централната част на град Перник и в кварталите „Изток”, „Мошино” и „Тева” водата ще се пуска в 15 часа и ще се спира в 22 часа. На същия график са град Батановци, селата Люлин, Мещица, Витановци, Кладница, Драгичево, Рударци и луксозното селище „Делта Хил”. В селата Големо Бучино, Дивотино, в квартал „Кало” в село Рударци, в пернишките квартали „Църква”, „Могиличе”, „Ралица” и в района на Профилакториума вода ще има във времето от 16 до 23 часа. По шест часа – от 17 до 23 часа, вода ще имат живущите в махала „Шевърляк” в пернишкия квартал „Калкас”, а по пет часа- живущите в блоковете в квартал „Бела вода” и в селата Богданов дол, Черна гора, Ярджиловци и Лесковец, като водоподаването в тях ще бъде от 17 до 22 часа. Утре по график община Перник ще раздава минерална вода в кварталите „Варош”, „Драгановец” , „Клепало” и в центъра на Перник. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tС един час по-малко вода за перничани от утре\t\t\t"}
{"url": "https://trud.bg/%d1%81%d1%80%d0%b5%d0%b4-%d0%bd%d0%b0%d0%b9-%d1%81%d1%82%d0%b8%d1%81%d0%bd%d0%b0%d1%82%d0%b8%d1%82%d0%b5-%d1%81%d0%bc%d0%b5-%d0%b7%d0%b0-%d1%80%d0%b0%d0%b7%d1%85%d0%be%d0%b4%d0%b8-%d0%b7%d0%b0-%d1%80/", "text": "Европейците харчат 7% за заведения Българите са сред нациите от ЕС, които харчат най-малък дял от парите си за хранене в ресторанти и кафенета, показват данни на Евростат. Българите са отделили средно 4,5% от общите си разходи, за да се хранят навън през 2018 г. В същото време европейците харчат в заведения 7% от парите си. Най-малък дял от общите си разходи отделят за ресторанти румънците – 1,9%. В дъното на класацията са още Полша с 3%, Литва с 3,4% и Германия с 4,3%. Лидери по разходи в заведения са ирландците, които са похарчили 14,4% от разходите си през 2018 г. за хранене извън дома. На второ място са испанците с 13%, на трето – малтийците с 12,6%, на четвърто – гърците с 12,4%, и на пето – австрийците с 10,8%. За период от 10 години (2008-2018 г.) разходите за хранене извън дома са се увеличили най-осезаемо в Малта – от 8,2% до 12,6%, или с 4,4%. Следва Ирландия с почти 3% ръст и Унгария с 2,5%. Същевременно най-голям спад е регистриран в Румъния с 1%, Испания – 0,8%, и Великобритания – 0,2%. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tСред най-стиснатите сме за разходи за ресторанти\t\t\t"}
{"url": "https://trud.bg/%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d0%b2-%d1%80%d1%83%d0%bc%d1%8a%d0%bd%d0%b8%d1%8f-%d1%81%d1%82%d0%b0%d0%bd%d0%b0-466/", "text": "Новата година донесе 7,2-процентно увеличение на минималната заплата в Румъния, която вече възлиза на 2230 леи или 466 евро месечно. Минималното заплащане за служител с висше образование и поне една година трудов стаж по специалността остава на досегашното ниво – 492 евро. Отделно в сферата на строителството минималната заплата е 3000 леи (628,5 евро). В Румъния през 2019 г. минимален доход са получавали 1 370 232 служители, което представлява около 24 процента от общия брой на трудещите се в страната. Също от тази година в северната ни съседка предстои и 40-процентно увеличение на пенсиите, което ще влезе в сила от септември. В момента минималната пенсия в страната е 145 евро, а средната – 270 евро. От 1 януари са удвоени и детските надбавки в Румъния, като за деца от 2 до 18 години вече се полагат по 63 евро месечно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tМинималната заплата в Румъния стана 466 евро\t\t\t"}
{"url": "https://trud.bg/%d0%bd%d0%be%d1%80%d0%b2%d0%b5%d0%b3%d0%b8%d1%8f-%d0%be%d1%82%d1%87%d0%b5%d1%82%d0%b5-%d0%bd%d0%b0%d0%b9-%d1%82%d0%be%d0%bf%d0%bb%d0%b8%d1%8f-%d1%8f%d0%bd%d1%83%d0%b0%d1%80%d1%81%d0%ba%d0%b8-%d0%b4/", "text": "И въпреки че е едва втори януари, температурните рекорди вече са факт. В централните части на Норвегия беше регистриран най-топлият януарски ден. Термометрите в Ондалснес отчетоха 18,6 градуса по Целзий. Няколко часа по-късно, в Сундалсьора, което е на около 130 км, градусите вече бяха 19. Рекордно топлото време за задържа само няколко часа. Мнозина го използваха, за да се изкъпят в морето, съобщи БНТ. Това обаче не е повод за радост, предупреждават местните. Според тях несвойствено високите температури са явно доказателство за глобалното затопляне. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tНорвегия отчете най-топлия януарски ден в историята\t\t\t"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b0-%d0%ba%d0%be%d0%bb%d0%be%d0%bd%d0%b0-%d0%be%d1%82-%d0%ba%d0%be%d0%bb%d0%b8-%d0%bd%d0%b0-%d0%bf%d1%8a%d1%82-%d0%b5-79-%d0%b2/", "text": "Километрична колона от автомобили се образува в следобедните часове по главен път Е-79 между Благоевград и Симитли в посока София. Пътна полиция регулираше трафика, а привечер ситуацията по натоварения участък започна да се нормализира, предаде  . Към 18 часа по Е-79 движението е нормално, без задръствания. В ранните следобедни часове обаче, то беше доста по-натоварено, особено на разклона за Симитли, където се стигна до километрична колона и тапи заради сливането на двата потока автомобили от Кулата и зимните курорти – Банско, Разлог и Добринище, в посока София. Екипите на Пътна полиция остават да регулират движението и в следващите часове. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tКилометрична колона от коли на път Е-79 в посока София\t\t\t"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%b1%d0%be%d0%ba%d0%bb%d1%83%d0%ba-%d0%be%d1%82-%d0%b8%d1%82%d0%b0%d0%bb%d0%b8%d1%8f-%d0%b2-%d0%bf%d0%bb/", "text": "Проверява се дали отпадъците са свързани с разследване срещу калабрийската мафия Ндрангета Търсим съдействие от властите на Апенините Прокуратурата и МВР започнаха проверка на съхраняването на отпадъци в Плевен. Според неофициална информация разследването е за трафик на боклук от Италия, който се ръководи от калабрийската мафия Ндрангета. В средата на декември карабинерите от Милано задържаха незаконен товар от 815 тона отпадъци в 17 вагона, предназначени за нашата страна. От МВР съобщиха, че в навечерието на Нова година е постъпила информация за нередности при съхранението на внесени от Италия отпадъци на площадка в Плевен. Сформиран е екип от прокурори от, служители на ОДМВР – Плевен и ДАНС-Плевен. “По случая е образувано досъдебно производство. Извършени са всички необходими и неотложни действия – огледи, разпити на хора, изземване на документация”, каза прокурор Ваня Савова. По документи на фирмата на проверяваната площадка има 9000 тона отпадъци с неопасен произход – от метал, дърво, пластмаса и хартия. Били установени нарушения на изискванията по съхранението и преработката, но няма опасност за здравето на хората. Депонираните отпадъци в по-голямата си част са внесени от Италия, но не с влакови композиции, а по море, казаха от МВР. Предстои да бъде изпратено запитване до италианските власти дали тези отпадъци са свързани с разследването в Италия, както и превод на фирмена документация. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tТърсят нелегален боклук от Италия в Плевен (обзор)\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d0%b1%d0%b5%d0%b7%d0%b2%d0%be%d0%b4%d0%b8%d0%b5-%d0%b2-%d0%b1%d0%be%d1%82%d0%b5%d0%b2%d0%b3%d1%80%d0%b0%d0%b4/", "text": "Бойко Борисов иска проверка на язовир “Бебреш” Загубите намалели с 6% за последния месец С неработеща от две години ВЕЦ, близо до язовир “Бебреш”, кметът на Ботевград Иван Гавалюгов се опита да оправдае евентуалните проблеми с водоснабдяването на селището. Това се случи на среща на градоначалника с премиера Бойко Борисов. Става въпрос за ВЕЦ “Бебреш”, който през 2018 г. не е работил нито ден, а през 2019 г. е пускан 2 пъти по 5 дни през май и юни. Премиерът разпореди на земеделския министър Десислава Танева да провери местния ВЕЦ “Бебреш” дали работи извън обхвата на своето разрешително, издадено от “Басейнова дирекция”, а регионалният министър Петя Аврамова да окаже съдействие на местната управа на Ботевград по отношение на ВиК мрежата. Градоначалникът запозна премиера с проблемите и реалната ситуация с водата в района, съобщиха от правителствената информационна служба. Ботевград се водоснабдява от язовир “Бебреш”. “Разпоредил съм наблюдението на язовир “Бебреш” да продължи ежедневно, за да се гарантира вода за жителите на района”, категоричен бе премиерът Борисов. По време на срещата бе изтъкнато, че към настоящия момент няма непосредствена опасност от режим на водата в Ботевград. През последните месеци ВиК екипите са предприели активни действия по ремонт на ВиК мрежата в града, в резултат на което загубите на вода са намалели с 6% за последния месец. Към момента полезният обем на водата в язовир “Бебреш” е почти 1 500 000 куб. метра като среднодневно от него се черпят около 14 хиляди куб. метра. Това означава, че водоподаването е осигурено за поне близо 4 месеца, бе подчертано по време на срещата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tНяма опасност от безводие в Ботевград\t\t\t"}
{"url": "https://trud.bg/%d0%bf%d1%80%d0%be%d1%84-%d0%b0%d1%81%d0%b5%d0%bd-%d0%b1%d0%b0%d0%bb%d1%82%d0%be%d0%b2-%d1%81%d0%b5%d0%b4%d0%b5%d0%bc-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%be%d1%82-%d0%bf/", "text": "Тази година имахме 20 процента повече пациенти по празниците от миналата. Това се дължи на факта, че Пирогов е болница, в която се намира спешен център. Това каза изпълнителният директор на УМБАЛСМ „Н. И. Пирогов“ проф. Асен Балтов по  . „Повече от 50 хиляди пациенти са хоспитализирани през миналата година, това са били хора които са имали нужда от спешна помощ, а 260 хиляди са минали през кабинетите. Смея да кажа, че беше създадена една добра организация. Новото е, че вече имаме и спешен педиатричен кабинет, през който са минали над 20 хил пациенти“, обясни Балтов. „7 пациенти са пострадали от пиратки, като най-тежкия случай е на 3 годишно дете, при който пиратката му е гръмнала буквално до ухото и го е увредила сериозно. Родителите са хвърлили пиратката по невнимание. Това, което винаги ме удивлява, е че въпреки всички наши съвети, които отправяме всяка година, те не взимат мерки“, каза още той. „Това което прави впечатление, че при слуачите с натравяния от алкохол възрастта значително намалява, 7 млади до 16-годишна възраст и трима възрастни. През последните години случаите са и с прекаляване с наркотици“, допълни той. „Има и много случаи на хора с преяждане. Според мен рязкото преминаване след постенето от по-лека към тежка храна, също води до подобни последствия. 11 са оперирани в хирургията след тежки преяждания.“ Проф. Асен Балтов коментира и случая със смъртта на 3-годишното момченце, което почина в Пирогов. „Мисля, че отстраняването ми беше нормално, такава е практиката и в другите европейски държави, когато има подобен казус, директорите на болничните заведения да бъдат освободени. Пирогов направи всичко възможно да спаси това дете. Между 60 и 90 процента дори и в САЩ диагностицирани с такава диагноза стигат до смърт. Що се касае до алгоритъмът, по които трябва да се процедира, за мен на първо място личният лекат, трябва да насочи пациента към отделението което е адекватно за заболяването му.“ „Това, което ще се въведе сега е след като се обадят на спешна помощ, от там да ги насочват към правилните болнични заведения. Има изясняване, кои състояния къде да се водят, каза още той. „Протестът на сестрите беше абсолютно излишен, края на месец февруари всички сестри ще видят разликите в заплатите си. Всички, сестри при нас вече взимат добри възнаграждения, мога да кажа, че при нас най-малката заплата при сестрите е 1500 лева. При нас все още има недостиг на сестри, но предполагам, че това се дължи на факта, че в Пирогов работата е най-тежка и натоварена. Това което също бих искал да отбележа, е че предстоят сериозни ремонти в 5 от сградите на Пирогов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.02", "title": "\n\t\t\tПроф. Асен Балтов: Седем пострадали от пиратки са приети в „Пирогов“\t\t\t"}
