{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d1%8a%d0%b4%d0%b5-%d0%b5-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0-2/", "text": "В област Велико Търново се ограничава движението за МПС над 12 т по път I-5 Велико Търново – Русе, път I-3 Плевен – Бяла, път I-4 Ловеч – В. Търново и през Прохода на Република, съобщиха от АПИ. В област Ловеч се ограничава движението за МПС над 12 т по път I-3 Ябланица – Плевен – Бяла и път I-4 п.в. Коритна – В. Търново В област Плевен се ограничава движението за МПС над 12 т по път I-3 Ябланица – Плевен – Бяла В област Търговище се ограничава движението за МПС над 12 т по по път I-4 Търговище – В. Търново в направление В. Търново. В област Сливен се ограничава движението за МПС над 12 т по през „Котленски“ проход. В област Разград се ограничава движението за МПС над 12 т по път II-49 Разград – Търговище и по път III -204 Разград – Попово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Вижте къде е ограничено движението за камиони над 12 т"}
{"url": "https://trud.bg/%d1%82%d1%83%d0%bd%d0%b5%d0%bb-%d0%bf%d0%be%d0%b4-%d0%bf%d0%b5%d1%82%d1%80%d0%be%d1%85%d0%b0%d0%bd-%d0%be%d0%b1%d0%b5%d1%89%d0%b0-%d0%b1%d0%be%d1%80%d0%b8%d1%81%d0%be%d0%b2/", "text": "Изграждането на два стратегически проекта – Коридор 4 от Ботевград до Видин и тунел под Петрохан, са приоритет за правителството. Това се разбра след среща в Министерски съвет на премиера Бойко Борисов и строителния министър Николай Нанков с протестиращите, които искат магистрала до Видин. Николай Нанков определи инициативата на премиера за среща с недоволните местни хора като навременна. “Ще дадем времева рамка за приключване на проекта за магистралата до 2020-2021 г. За нас пътят е приоритет, както и за региона. В Петрохан се извършват предпроектни проучвания за тунела. Той ще бъде изцяло с публично-частно пратньорство”, заяви регионалният министър. В сряда на заседание на Министерския съвет се очаква да бъде взето решение за изграждането на пътя и на тунела под Петрохан. “Става въпрос за изцяло ново трасе, за изцяло нови габарити, в някои от участъците ще бъде скоростен път, в други с автомагистрални габарити”, заяви Нанков. Той коментира, че след изграждането на Дунав мост 2 пътят е отеснял. Правителството ще се ангажира с конкретни срокове за изграждането на Коридор номер 4 в участъка от Ботевград до Видин, по протежението на път Е-79. Протестиращите, които бяха на среща в МС обявиха, че няма да излязат на пътя  днес, защото са удовлетворени от разговора с Борисов и Нанков.", "date": "2018.03.02", "title": " Тунел под Петрохан обеща Борисов\t\t\t"}
{"url": "https://trud.bg/%d1%81%d0%bb%d0%be%d0%b2%d0%b5%d0%bd%d0%b8%d1%8f-%d0%bd%d0%b0%d0%b7%d0%bd%d0%b0%d1%87%d0%b8-%d0%bf%d1%8a%d1%80%d0%b2%d0%b0%d1%82%d0%b0-%d0%b6%d0%b5%d0%bd%d0%b0-%d0%b7%d0%b0%d0%bc%d0%b5%d1%81%d1%82/", "text": "Словенският министър на отбраната Андрея Катич назначи жена за заместник-началник на Генералния щаб на армията за пръв път в историята на страната, която е членка на НАТО и Европейския съюз, предаде Асошиейтед прес. Бригаден генерал Аленка Ерменц бе назначена на този пост днес. Словенската агенция СТА съобщи, че това е най-високият пост, заеман от жена в словенската армия. Петдесет и четири годишната Ерменц, британска възпитаничка, бе предложена от новия началник-щаб Алан Гедер, който пое поста, след като предшественикът му бе уволнен заради слабите резултати на словенски военни на тест на НАТО за бойната готовност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Словения назначи първата жена заместник-началник на Генералния щаб"}
{"url": "https://trud.bg/%d1%81%d1%82%d0%be%d1%8f%d0%bd-%d0%bc%d0%b0%d0%b2%d1%80%d0%be%d0%b4%d0%b8%d0%b5%d0%b2-%d0%bf%d0%be%d0%b2%d0%b5%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%87%d0%b5%d0%b7-%d0%b5-%d0%bd/", "text": "За мен е странно поведението на ЧЕЗ, меко казано непрофесионално, небрежно, груба небрежност на ръководството на тази компания е да тръгва да одобрява толкова голяма сделка за стотици милиони евро, вероятно за около 500 млн. евро, и за такава сделка чешката компания да заявява как е получила писма от три български банки, които ще финансират, очевидно визирайки нашето писмо. Това каза пред   шефът на Българската банка за развитие Стоян Мавродиев. Той поясни, че това е едно най-стандартно писмо за интерес, не е нито писмо за ангажимент, нито за подкрепа, финансиране, нито представлява кредит или банкова гаранция. “Такива писма издаваме всеки ден в практиката си, десетки подобни писма, включително на компанията ЧЕЗ сме издавали множество такива писма, те са се обръщали към нас с питания за различни инвестиционни кредити, от които са имали нужда са за своята дейност. Банката им е отговаряла по стандартен начин, по същия начин и тези финансирания не са се случили в последствие”, уточни той и подчерта, че Българската банка за развитие не финансира и не издава банкови гаранции по тази сделка. “Единствената кореспонденция е, че „Инерком” е подала официално писмено искане и ние сме го разгледали. Това е стандартна, добра банкова практика и процедура, не само в Българската банка за развитие, а и в други банки. Те задават въпрос към банката бихте ли проявили интерес, ако ние станем купувачи на този актив да рефинансирате заема на компанията към Европейската банка за възстановяване и развитие. Дали имаме потенциален интерес – това е въпросът, и ние отговаряме, да, имаме потенциален интерес да разгледа подобно искане, но това не представлява ангажимент на банката, не е правно обвързващ документ. Съответно Банката за развитие, за да отпусне кредит, ще ви подложи на тежък, финансов, правен, технически, технологичен, регулаторен и всякакъв друг вид проверки, процедури, които са много тежки, изискват огромен брой документи. Процедурата отнема обикновено около 4,5,6, понякога до 8 месеца, гледа се от множество експерти, след което тази документация отива с предложение за или против одобряване на определен кредит в Управителния съвет на банката, който, ако прецени, че го одобрява, гласува „за”, след което отива за одобрение в Надзорния съвет на банката, който, ако го одобри – става факт. За всички кредити на 5 млн. лева решение взема Надзорния съвет”. Той подчерта изрично, това не представлява правно обвързващ и валиден ангажимент на банката и не представлява подкрепа за финансиране. “Това е документът, който потенциално фирмата „Инерком” е дала на ЧЕЗ, и за мен е потресаваща тази небрежност и некомпетентност или умишлено поведение на борда на ЧЕЗ. Вчера затова помолих и чешкия посланик да предаде тази моя позиция на чешкия премиер с молба да си направят съответните вътрешни проучвания и разследване на действията на този борд”, поясни Мавродиев. “Това листче, в което фигурира банката, преразказва информация, която е предадена от борда на ЧЕЗ на чешкия премиер, което е лъжа. Те са излъгали собствения си премиер. Аз го казах много ясно и стоя зад думите си, повтарям го отново пред всички български граждани. Убеден съм, че чешкият посланик ще предаде това на премиера си и предполагам, че ще му бъде интересно да направи проверка на действията на този борд на директорите и на надзорния съвет на компанията ЧЕЗ как точно се одобряват подобни сделки. Аз отказвам и не намирам за етично някой да използва за параван Българската банка за развитие или която и да е друга българска банка, които предполагам са дали подобни неангажиращи писма за интерес, в един момент да се казва – ето тези банки ще финансират, при положение, че тези банки изрично са казали, че това не представлява ангажимент за финансиране”, добави шефът на банката. Той поясни, че от 25 г. работи по големи сделки и винаги в такива случаи се прави много подробен анализ на кандидат купувача от страна продавача. “Този продавач обикновено изисква доказателства дали има налични средства по сметките на този купувач със съответния банков документ. Изисква документи от банки, които са неотменими гаранции за плащане в случай на реализиране на сделка или съответно официални документи, изразяващи, че тази банка, в момента, в който се подпише договорът, ще плати от името на клиента. Такова нещо няма и затова е изключително скандално да се хвърля в пространството името на Българската банка на развитие на други банки като това, че са финансиращи институции, при положение, че те имат на бюрото си документ, който казва, че това е неангажиращо писмо. Това е цялата история”, обясни той. “Не само за тази компания, никога за нито един кредит не ми се е обаждал никой. Държавната банка е най-обикновена търговска банка със собственик държавата. Тя по нищо не се различава от другите банки. Дори, ако една държавна компания поиска кредит от банката, минава по тази тежка процедура, няма изключения. БНБ много стриктно ни регулира и проверява за всяка една сделка. Тази теза, която се разви как премиерът на България се обажда на Мавродиев, за да даде кредитиране за една сделка е абсурдно нещо. Абсурдно нещо, защото премиерът е много ангажиран човек и той не се занимава с подобни дребнотемия, той има достатъчно други тежки ангажименти. Нито премиерът се е обаждал за това нещо, нито Караниколов се е обаждал. Нито един политик не ми се е обаждал. Аз съм доказал през годините, че правя всичко по професионални стандарти и не се подавам на натиск да се случват неща, които не са професионални и не спазват добрите практики”. Ако сега се обърне „Инерком” към банката – отново ще разгледат това искане, каза Мавродиев. “Ако тя наистина финализира тази сделка и компанията стане нейна собственост, това е един много добър клиент за банката за развитие, за всяка една банка, защото реализира годишни приходи от милиард и 800 милиона лева. Няма банка в България и по света, която да откаже толкова голям клиент, с регулярни приходи, гарантирани обезпечения и постъпления, който ще носи на банката печалба”. Няма малки и големи проекти, има добри и лоши проекти, аз винаги ще подкрепям добрите проекти, в които банката е обезпечена, гарантирана, съответно парите, които ще бъдат дадени ще бъдат върнати с добра доходност. Огромната част от нашите кредити са за малки и средни предприятия, допълни Мавродиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Стоян Мавродиев: Поведението на ЧЕЗ е непрофесионално и небрежно"}
{"url": "https://trud.bg/%d0%b2%d0%b0%d1%88%d0%b8%d0%bd%d0%b3%d1%82%d0%be%d0%bd-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d0%bd%d0%b5%d1%82%d0%be-%d0%bd%d0%b0-%d0%bd%d0%be%d0%b2%d0%b8-%d1%80%d1%83%d1%81%d0%ba/", "text": "Вашингтон определи като “безотговорно” представянето на нови руски супероръжия. Генералният секретар на НАТО нарече “контрапродуктивно” поведението на Москва. Реакциите са в отговор на представените вчера от президента Владимир Путин  . Сред тях – такива, които могат да носят ядрен заряд и такива, които са специално създадени, за да преодоляват системите за противоракетна отбрана. Пентагонът декларира, че има необходимия капацитет, за да защити Съединените щати и призна, че също разработва хиперзвуково оръжие. „Не сме изненадани от това изявление и искам да успокоя американския народ, че ние сме напълно подготвени. Трябва да успокоим, че имаме надеждна въздържаща ядрена мощ и сме сигурни, че ще можем да защитим нашата нация”, заяви говорителят на Пентагона Дейна Уайт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Вашингтон: Представянето на нови руски супероръжия е безотговорно"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%81%d1%8a%d0%b1%d0%be-10/", "text": "Изграждането на два стратегически проекта – Коридор 4 от Ботевград до Видин и тунел под Петрохан, са приоритет за правителството. Това се разбра след среща в Министерски съвет на премиера Бойко Борисов и строителния министър Николай Нанков с протестиращите, които искат магистрала до Видин.   Руският президент Владимир Путин хвърли истинска бомба в четвъртък по време на годишното си обръщение пред парламента. Господарят на Кремъл разказа и показа на голям екран някои от най-страховитите и без аналог в света нови руски оръжия. Както посочи Путин, разработките са си направо научна фантастика.   Присъединяването на предприятие към електропреносната мрежа преминава през 7 процедури, отнема около 9 месеца (269 дни) и струва 60 222 лв. на бизнеса, сочи анализ на Министерството на икономиката.     Известни столични автокрадци се преквалифицираха и решиха да спечелят пари, като атакуват банкомати. Опитът им обаче бе неуспешен и те бяха арестувани от спецотряда за задържане “Кобра”-СДВР след гонка от София до Ихтиман.     При обиколката си из Западните Балкани Юнкер обещаваше европейско членство, което от идната година не зависи от него – анализ на Костадин Филипов     Интервю с историка професор Андрей Пантев         За начало на преговори предстоят остри провокации срещу Русия. Китай, разбира се, няма да стои безучастен, тъй като също е заинтересуван от промени към многополюсен свят – коментар на д-р Илия Илиев     Мнозина идеалисти с благородна кръв напускат охолните си домове в Русия, за да се бият за свободата на България. Всички те тръгват с една едничка цел – да освободят поробените си братя славяни. Ако днес това изглежда немислимо или преувеличено, преди 140 години е било въпрос на чест и достойнство.    ", "date": "2018.03.02", "title": " Вижте акцентите от броя на “Труд” в събота, 3 март 2018"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%88%d0%b2%d0%b5%d1%86%d0%b8%d1%8f-%d1%80%d0%b5%d1%86%d0%b8%d1%82%d0%b8%d1%80%d0%b0/", "text": "Стихотворение на Елисавета Багряна в превод на шведски език прозвуча в изпълнение на министъра на външните работи на Швеция Маргот Валстрьом в чест на 140-годишнината от Освобождението на България, съобщиха от българското външно министерство. Изявата бе част от програмата на българското посолство по случай националния празник на България Трети март. Събитието се състоя на 1 март в най-престижната концертна зала в Стокхолм „Грюневалд“ – част от Концертхусет, в който се провежда церемонията по връчването на Нобеловите награди. Акцент на вечерта бе клавирен концерт на българския пианист Кирил Кутин, който изпълни произведения от Йохан Себастиан Бах, Федерик Шопен, Ерик Сати и Александър Владигеров. В приветствието си посланик Валентин Порязов направи кратък исторически преглед на събитията около Освобождението, като се спря на делото на Васил Левски, довело до коренен поврат в национално-освободителното движение. Министър Валстьом честити 140-тата годишнина от Освобождението на България и изтъкна отличните двустранни отношения между Швеция и България. Тя изрази подкрепа за Българското председателство на Съвета на ЕС и подчерта особената важност на неговите приоритети, включително поставянето на европейската перспектива на страните от Западните Балкани отново във фокуса на внимание на ЕС. На събитието присъстваха около 300 гости, сред които представители на Шведския кралски двор, парламента, правителството, образователни и културни институции, шведски политици и общественици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Външният министър на Швеция рецитира Елисавета Багряна за Трети март"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d1%81%d0%b2%d0%b0%d0%bb%d1%8f-200-%d0%b3%d1%80%d0%b0%d0%bc%d0%b0-%d0%b7%d0%b0-%d1%87%d0%b0%d1%81/", "text": "Тервел Пулев трябваше да вземе спешни мерки, за да се отърве от 200 грама от личното тегло ден преди първия си мач в САЩ. По-малкият брат на Кубрат Пулев бе на крачка да се препъне на кантара за боя в Чикаго, тъй като надхвърли необходимите 90,720 кг, колкото е лимитът за полутежка категория. Боксовата комисия в щата Илинойс се оказа доста стриктна и не позволи обичайния в подобни случаи толеранс. Така бронзовият медалист от Лондон 2012 бе принуден да се поти интензивно в продължение на час, за да вземе „поправителния изпит“ на кантара. Скот Фътрел, новият съперник на Тервел, много внимателно проследи процедурата заедно с екипа си, но Пулев този път беше изряден. Местният любимец Фътрел пък бе извикан „на пожар“ да заеме мястото срещу българина на ринга. Първоначално Тево трябваше да се бие с Тристан Джеймс, но строгата комисия спря американеца, тъй като имал незачетен мач в друг щат. Фътрел е с 5 см по-висок от Пулев и има по-сериозен опит в клетката за ММА – 8 победи от 13 срещи. На боксовия ринг пък е с едва един успех от 4 боя.  Веднага след сблъсъка Тервел пътува обратно за Европа, тъй като на 10 март има мач в Спандау (Германия) срещу бившия претендент за световната титла Валери Брудов (Русия). Българинът обаче не се отказал и от двубой с непобедения Хюсеин Чинкара (Германия), който трябваше да се проведе в Хамбург, но пропадна. „Няма как да се откажа от мач, който ние сме предложили – заяви Пулев. – Единственото, което искам е тази среща да се проведе на неутрална територия.“  И предлага боят да е във Виена, а залогът – шампионски пояс.", "date": "2018.03.02", "title": " Тервел сваля 200 грама за час"}
{"url": "https://trud.bg/%d0%bf%d1%80%d0%be%d1%87%d1%83%d1%82%d0%b8-%d0%b0%d0%b2%d1%82%d0%be%d0%ba%d1%80%d0%b0%d0%b4%d1%86%d0%b8-%d0%b2%d0%b7%d1%80%d0%b8%d0%b2%d1%8f%d0%b2%d0%b0%d1%82-%d0%b1%d0%b0%d0%bd%d0%ba%d0%be%d0%bc/", "text": "Известни столични автокрадци се преквалифицираха и решиха да спечелят пари, като атакуват банкомати. Опитът им обаче бе неуспешен и те бяха арестувани от спецотряда за задържане “Кобра”-СДВР след гонка от София до Ихтиман. Екшънът започнал към 5,15 ч на бул. “Рожен” в столичния кв. “Илиянци”. Най-вероятно със сгъстен въздух бил взривен банкомат, поставен в магазин за цветя. Полицията обаче имала информация, че се готви удар и районът бързо бил заграден. Първоначално петимата бандити успели да се измъкнат от капана на МВР. С кола те излезли от София и се отправили към Елин Пелин. Следвали ги няколко полицейски екипа. Включили се и спецполицаите от “Кобра”. Около 7 часа апашите били застигнати в Ихтиман, откъдето бил един от тях с прякор Лъвчето. Там всичките били натръшкани на земята и оковани с белезници. При ареста се разбрало, че двама от задържаните са едни от най-известните автокрадци – Иван Янински-Шумахера и Юлиян Ценев-Байката. По първоначални данни плячката на петимата от банкомата не е голяма. Според собственика на цветарския магазин Ангел Василев устройството не било зареждано с пари скоро. Отделно в цялото помещение имало разпилени банкноти, а при взрива се задействала и охранителна система в банкомата срещу кражби, която боядисала левовете. По дрехите на задържаните имало пръски от боята, която била в банкомата, каза вътрешният министър Валентин Радев. Според него преди време групата имала друг опит да атакува банкомат. “Не са от най-големите престъпници, но добре, че ги хванахме. Да свикват и другите – рано или късно ги хващаме”, заяви Радев. Срещу Иван Янински-Шумахера има над 30 разследвания за кражби на коли и няколко присъди. Смята се за един от най-добрите апаши. Подозира се, че през 2016 г. е откраднал колата дори на Юлияна Плевнелиева. Носят се и слухове, че преди време отмъкнал и автомобил на Младен Михалев-Маджо, но бързо го върнал. Партньор в престъпленията му е Юлиян Байката. Той е компютърен специалист по професия, но си вдига адреналина с плячкосване на коли и източване на банкови карти, казаха полицаи.", "date": "2018.03.02", "title": " Прочути автокрадци взривяват банкомати\t\t\t"}
{"url": "https://trud.bg/%d0%ba%d0%bb%d1%8e%d1%87%d0%be%d0%b2%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%bf%d0%be%d0%bb%d0%b0%d0%b3%d0%b0-%d0%be%d1%81%d0%bd%d0%be%d0%b2%d0%b8%d1%82/", "text": "Преговарящите екипи на Европейския парламент, Съветът под българско председателство и Европейската комисия постигнаха снощи политическо споразумение по няколко ключови части от новите европейски правила за телекомите и радиочестотния спектър. Мария Габриел, комисар по въпросите на цифровата икономика и общество, заяви: “ЕС е готов да поеме лидерството на инициативата за 5G. С това политическо споразумение съзаконодателите дадоха зелена светлина на пътната карта за радиочестотния спектър за 5G, която представихме през октомври  миналата година и която проправя пътя за развитието на 5G гигабит общество, предвидено от Комисията до 2025 г. Време е това да се случи. Но това може да стане, само ако телекомите, различните индустрии и обществените институции обединят усилията си и вървят в същата посока.” Междуинституционалното споразумение обхваща редица важни мерки от предложения Европейския кодекс за електронните комуникации като наличие на радиочестотен спектър за 5G до 2020 г. в ЕС, 20 годишна предвидимост на инвестициите за лицензите за радиочестоти и засилена координация, и партньорска проверка на планираните процедури за отдаване на радиочестотния спектър. Предварителното споразумение ще подготви почвата за внедряване на 5G мрежи в целия ЕС, като се вземат предвид предишните споразумения за определянето на таксите за радиочестотен спектър, за премахването на трансграничните смущения. Преговорите по другите части на Европейския кодекс за електронните комуникации продължават. Целта на съзаконодателите е да намерят възможно най-скоро споразумение в рамките на Българското председателство на Съвета на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Ключово споразумение полага основите към 5G мрежа в ЕС"}
{"url": "https://trud.bg/%d0%ba%d0%be%d0%bf%d0%b8%d1%8f-%d0%bd%d0%b0-%d1%80%d1%83%d1%81%d0%ba%d0%b8-%d0%b3%d0%b5%d0%be%d1%80%d0%b3%d0%b8%d0%b5%d0%b2%d1%81%d0%ba%d0%b8-%d0%b7%d0%bd%d0%b0%d0%bc%d0%b5%d0%bd%d0%b0-%d0%bf%d0%be/", "text": "Копия на две руски бойни знамена получи министърът на отбраната Красимир Каракачанов от гостите от Руското историческо общество, които са в България по повод 140 години от края на Руско-турската освободителна война и подписването на Санстефанския мирен договор през 1878 година. Дарението е предназначено за Националния военноисторически музей. Копията на двете Георгиевски знамена със съответните сертификати бяха връчени на откриването на конференцията „Поуки от историята. 140 години от Руско-турската война“ във Военната академия „Г. С. Раковски“ днес, 2 март, в навечерието на Националния празник – Освобождението на България. Знамената са на военни части, отличили се в боевете по време на Руско-турската освободителна война от 1877 – 1878 г. – 2-ри Сапьорен батальон и 2-ри батальон на 35-ти Брянски пехотен на генерал-адютант княз Горчаков полк. Оригиналите им се съхраняват в руски военни музеи, а копията бяха връчени в знак на приятелство и по повод 140-годишнината от края на войната. „Санстефанският договор е символ на един идеал. Националният идеал, в който българите живеят в собствената си държава. Санстефанският договор дава този национален идеал на цели поколения българи – идеята за целокупно обединение на България“. Това каза министърът на отбраната Красимир Каракачанов в словото си на откриването на конференцията. „Поколения българи жертваха личните си пристрастия и интереси в името на тази национална кауза. Защото една нация няма как да просперира без идеал“, посочи още министърът на отбраната. Княз Никита Лобанов-Ростовски, потомък на династия Рюрикович с принос в Руско-турската освободителна война, връчи на министъра на отбраната картина с исторически сюжет и му пожела на български език да продължава да изгражда успешно Българската армия. В отговор министър Красимир Каракачанов подчерта, че българският дух и българският народ се е съхранил успешно благодарение и на Българската армия и нейната роля за българската държавност е съществена. На откриването на конференцията присъстваха още Георги Първанов, президент 2002 – 2012 г., началникът на Военната академия „Г. С. Раковски“ генерал-майор Груди Ангелов, представители на академичните среди на България и Руската федерация, депутати от руската Държавна Дума, дипломати. На откриването на изложбата „Знамената на Българското опълчение“ в Националния военноисторически музей Красимир Каракачанов заяви: „Знамената, които ще видите днес и които от 8 години не са показвани, са знамената на първообраза на Българската армия. Българското опълчение е военна част, със своите знамена, командири и униформи. Хубаво е ден преди националния празник Националният военноисторически музей да покаже тези знамена, за да могат онези българи, които се интересуват от собствената си история, а не от празните и безсмислени спорове около нея, да видят истинските български знамена, под които воюват българи, благодарение на чиято кръв се ражда нашето национално освобождение и съвременната българска държава.“ На събитието присъства и началникът на отбраната генерал-лейтенант Андрей Боцев.  „Ако на 3 март се абстрахираме от излишните спорове около историята ни, а бъдем преди всичко българи, мисля, че това би било полезно за всички“, заяви министър Каракачанов и припомни, че България не е получила свободата си даром. Повод за самата война е Априлското въстание, а по време на войната българите участват активно в нея и дават свидни жертви. Министърът на отбраната отбеляза също, че на балканския театър на бойните действия са загинали десетки хиляди руснаци и трябва да бъдем благодарни на руския народ и на тогавашната руска държава. По думите му не можем да премълчаваме този факт и не е почтено да го правим в името на някаква политическа конюнктура. В чест на 140-ата годишнина от Освобождението на България посетителите на Националния военноисторически музей ще имат възможност да видят оригиналните знамена на Българското опълчение: Самарското знаме, връчено на 3-та опълченска дружина, знамето на Горнооряховските въстаници, ушито за Априлското въстание и връчено на 4-та дружина по време на Руско-турската война, знамената на 1-ва и 2-ра дружина, ушити по поръчение на Добродетелната дружина, и знамето на 5-та дружина, изработено със средства на българската общност в гр. Киев. След Освобождението знамената на Българското опълчение стават знамена на Българската земска войска и участват във войните за национално обединение. Посетителите на Националния военноисторически музей ще могат да видят Самарското знаме само на 3 март. То е връчено на 3-та опълченска дружина на специална церемония, състояла се в гр. Плоещ през май 1877 г. За знаменосец е определен унтерофицерът от 54-ти пехотен мински полк Антон Марчин. Със знамето трета дружина на Българското опълчение се сражава край Стара и Нова Загора, в боевете при Шипка и Шейново. В чест на третата годишнина от боевете при Ески Загра, през 1880 г. знамето е наградено с първа степен на ордена „За храброст“. Знакът му е вграден в специално изработена, богато декорирана сребърна пика. Знамената на Българското опълчение ще бъдат експонирани и достъпни за публиката до 11 март в работните дни на музея. В деня на Националния празник – 3 март Националният военноисторически музей ще работи с вход свободен за постоянната хронологична и външната си експозиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Копия на руски Георгиевски знамена получи министърът на отбраната по повод 140 години от края на Руско-турската война"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d0%be%d0%b1%d0%bb%d0%b0%d1%81%d1%82-%d1%80%d1%83%d1%81%d0%b5/", "text": "Ограничава се движението на всички МПС в област Русе поради силен дъжд и поледици. Това съобщиха от пресцентъра на Агенция „Пътна инфраструктура“. От АПИ предупреждават шофьорите да се движат с повишено внимание и съобразена скорост по републиканските пътища в област Плевен, поради опасност от поледици. Настилките се обработват постоянно, но заради рязката промяна в метеорологичните условия, започналото снеготопене и валежите от дъжд, Агенция „Пътна инфраструктура“ апелира шофьорите да карат изключително внимателно и със съобразена скорост, без резки маневри. Актуална информация за пътна обстановка всеки може да получи от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Ограничено е движението в област Русе заради силен дъжд и поледици"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b8-%d0%b4%d0%b0-%d1%80%d0%b0%d0%b7/", "text": "Държавният глава Румен Радев приветства възможността експерти на Световната здравна организация да предложат анализ на здравния ни модел. На среща на „Дондуков“ 2 с Генералния директор на СЗО д-р Тедрос Гебрейесус, президентът заяви, че години наред пациенти и медици стават свидетели на редица трансформации в българското здравеопазване, но не са удовлетворени от резултата. България е в процес на въвеждане на електронна здравна карта, необходимо е страната ни да развие високи стандарти, конкурентни не само в европейски, но и в световен мащаб, подчерта още държавният глава. Румен Радев и д-р Тедрос Гебрейесус бяха единодушни, че не само медицинската грижа, но и превенцията, здравното образование и здравословният начин на живот са важни предпоставки за подобряване на живота у нас и по света. Сред основните приоритети в дневния ред на българското председателство на Съвета на ЕС е темата за здравословното хранене при децата, посочи на срещата Румен Радев. Президентът изрази интереса на страната ни към работата на комисията към СЗО, която ще търси решения, необходими за ускоряването на резултатите от борбата с хронични болести като сърдечно-съдовите, онкологичните болести и диабета. „Страната ни има напредък в подобряването на здравното състояние на българите, но нараства броят на смъртните случаи от сърдечно-съдови и онкологични заболявания“, посочи Румен Радев. На срещата д-р Тедрос Гебрейесус отбеляза приоритетите на СЗО и постигнатото по време на първата година от мандата си. Предвид българското председателство на Съвета на ЕС гостът посочи възможността за засилване на сътрудничеството между Европейския съюз и Световната здравна организация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Румен Радев призова страната ни да развие високи здравни стандарти, конкурентни в световен мащаб"}
{"url": "https://trud.bg/%d1%80%d1%83%d1%81%d0%ba%d0%b8-%d1%81%d1%83%d0%bf%d0%b5%d1%80%d0%be%d1%80%d1%8a%d0%b6%d0%b8%d1%8f-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b2%d0%b0%d1%82-%d0%b0%d0%bc%d0%b5%d1%80/", "text": "Руският президент Владимир Путин хвърли истинска бомба в четвъртък по време на годишното си обръщение пред парламента. Господарят на Кремъл разказа и показа на голям екран някои от най-страховитите и без аналог в света нови руски оръжия. Както посочи Путин, разработките са си направо научна фантастика. “Надявам се, че всичко, което бе казано, ще отрезви всеки агресор”, каза Путин пред депутатите. Американската реакция не закъсня. Министерството на отбраната на САЩ не е изненадано от твърденията на руския президент Владимир Путин, че Русия има нови ядрени оръжия, заяви говорителката на Пентагона Дейна Уайт, цитирана от “Асошиейтед прес”. Тя каза, че американските въоръжени сили са готови да отбраняват Съединените щати.Белият дом също заяви, че отбранителните способности на САЩ ”нямат равни и ще останат така и занапред”. Президентът Доналд Тръмп осъзнава заплахите, пред които е изправена Америка. Америка ще модернизира ядрения си арсенал и ще направи така, че нашите способности да останат недостижими, заяви говорителката Сара Сандърс. Какво представляват новите оръжия? “Труд” събра информация за тях от открити руски и западни източници. Междуконтиненталната балистична ракета “Сармат” ще замени ракетата “Воевода”. Производството й се планира да бъде съсредоточено в завод в Красноярск. Обявените срокове по тази програма засега се движат с 2-3 години закъснение. Последните изпитания са били в края на 2017 г.  Този клас руски стратегически ракетни комплекси пето поколение с шахтно базиране са снабдени с между 10 и 15 ядрени бойни глави в зависимост от мощността им, общата маса е 200 тона.  В случай на 10 бойни глави мощността се оценява на 750 килотона всяка. За сравнение бомбата над Хирошима е с мощност 13 килотона.  Западни експерти смятат, че има два варианта на ракетата за поразяване на цели в САЩ и Западна Европа. За САЩ ракетата ще е с обсег на действие 16 хиляди километра, а за западноевропейските страни – 9 хиляди километра. Путин поясни, че ракетата може да атакува цели, без значение дали ще прелети над Северния или над Южния полюс.  Хвърлените над японските градове Хирошима и Нагасаки ядрени бомби са като ”детска играчка” в сравнение с комплекса РС-28 “Сармат”, който вече е на въоръжение.  Оръжейни експерти в Москва отбелязват, че комплексът ще може да преодолява радари и да поразява например Лондон или Източното и Западното крайбрежие на САЩ. Крилатата ракета с ядрена бойна глава за последно е била изпробвана през декември 2017 година на полигон в Централна Русия. За първи път е обявено, че се работи по създаването й преди около година. Има неограничен радиус на действие и непредсказуема траектория.  Руската хиперзвукова противокорабна ракета “Циркон” достигна най-високата скорост, развивана някога от която и да е крилата ракета в историята. Според източници на ТАСС, близки до военните изпитания, ракетата е достигнала скорост 8 пъти над скоростта на звука или приблизително 9800 км/ч.  С възможен обсег от около 400 км тя ще може да изминава това разстояние само за 2,5 минути. Западните медии се боят, че това ще направи голяма част от военноморския потенциал на НАТО безполезен. Според британското издание “Индипендънт” системата за противовъздушна отбрана на Кралските военноморски сили “Сий Септър” може да спира само ракети, движещи се със скорост до 3700 км/ч.  Бившият командващ на Руския военноморски флот Виктор Чирков е заявил пред руски медии, че до 2020 г. се планира да се създаде “група стратегически неядрени възпиращи средства”, снабдени с високоточни оръжия с далечен обсег. Според Дмитрий Корнев, редактор на сайта Militaryrussia.ru, това означава, че в най-скоро време “Циркон” ще бъде приет на въоръжение. С въвеждането на “Циркон” ролята на самолетоносачите на САЩ ще бъде отслабена сериозно в полза на руските ядрени крайцери, които ще бъдат съоръжени с тези ракети. Хиперзвуковата противокорабна ракета “Кинжал” има далечина на полета 2000 км. Изстрелва се от изтребител прехващач МиГ-31. Разработена е от НПО по машиностроене, на бойно дежурство в Русия е от 1 декември 2017 г.  Сега преминават тестове в Южния въоръжен окръг; скоростта е 10 пъти тази на звука, гарантирано преодолява противоракетната отбрана, заяви Путин. Той показа как МиГ-31 пуска такава ракета и тя поразява боен кораб. За разработката на руската хиперзвукова ракета в корпорацията “Тактическое ракетное вооружение” се говори отдавна, но резултатите, по понятни причини, не са оповестявани досега.  Но тази ракета е само един от опитите руските ВКС да придобият превъзходство във въздуха над авиацията на НАТО. Безпилотен дълбоководен апарат с голяма далечина на действие, въоръжен с ядрено-енергийна бойна глава – това е един от гвоздеите на руските оръжия. Той може да бъде снабден и с обикновено въоръжение, последните изпитания са през 2017 година. Превъзхожда в скорост всички известни подводници и торпеда.  Русия разработва подводен ядрен дрон, който може да бъде използван за удар по крайбрежни градове, алармира изтекъл в медиите доклад на Пентагона, озаглавен “Обзор на ядрената политика 2018”.  В него се посочва, че Москва работи над “нов вид междуконтинентално ядрено торпедо” в рамките на усилията за модернизиране на своята ядрена триада, писа “Таймс”.  Експертите предполагат, че системата, наричана в Русия “Статус-6”, се управлява от изкуствен интелект за нанасяне на удар по мишени в САЩ. Прототипът на торпедото за първи път е бил замислен през 60-те години на XX в. от ядрения физик Андрей Сахаров, който впоследствие става един от най-известните дисиденти на СССР.", "date": "2018.03.02", "title": " Руски супероръжия предизвикват Америка\t\t\t"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d0%b5%d1%81-%d0%b3%d0%be%d1%82%d0%b2%d0%b8-%d0%b2%d0%bd%d0%be%d1%81%d0%bd%d0%b8-%d0%bc%d0%b8%d1%82%d0%b0-%d0%b7%d0%b0/", "text": "Европейският съюз готви вносни мита за някои от водещите американски марки като отговор на обещанията на американския президент Доналд Тръмп за въвеждане на тарифи за внос на стомана и алуминий в САЩ. Toва е заявил председателят на Европейската комисия Жан-Клод Юнкер, цитиран от своя говорител, предаде АФП. Според разпространената информация, ЕС „няма да стои тихо докато европейска промишленост и работни места са заплашени“. „ЕС готви вносни мита за продукти на САЩ включително „Харли Дейвидсън“, „Бърбън“ и някои видове дрехи, заяви още говорителката, цитирайки изявлението на люксембургския политик, дадено пред германски журналисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Жан-Клод Юнкер: ЕС готви вносни мита за някои американски марки"}
{"url": "https://trud.bg/%d0%bb%d0%b5%d0%b4%d0%b5%d0%bd%d0%b0%d1%82%d0%b0-%d0%bf%d0%be%d0%ba%d1%80%d0%b8%d0%b2%d0%ba%d0%b0-%d0%bf%d1%80%d0%b5%d0%b7-%d0%bb%d1%8f%d1%82%d0%be%d1%82%d0%be-%d0%b2-%d0%b0%d0%bd%d1%82%d0%b0%d1%80/", "text": "Площта на ледената покривка през лятото в Антарктида е намаляла през февруари до второто си най-ниско ниво през последните близо четири десетилетия, оповестиха австралийските власти, цитирани от Франс прес. Информацията идва няколко дни след като необичайно високи температури бяха регистрирани в Арктика, където площта на ледената покривка никога не е била толкова малка през сезона, откакто се води статистика от повече от 50 години. Въз основа на спътникови наблюдения стана ясно, че площта на ледената покривка в Антарктида е намаляла до най-ниското си ниво през февруари – 2,15 милиона кв.км. По-ниско ниво бе регистрирано през март 2017 г., когато площта й намаля до 2,07 милиона кв. км, т.е. с около 27 процента в сравнение със средните годишни минимални стойности от 1979 г. От август 2016 г. ледената покривка е под средните стойности в дългосрочен план, отбелязаха експерти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Ледената покривка през лятото в Антарктида е намаляла до второто си най-ниско ниво"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%b0%d0%b2%d0%b8-%d1%8f%d0%b4%d1%80%d0%b5%d0%bd-%d1%81%d0%b0%d0%bc%d0%be%d0%bb%d0%b5%d1%82%d0%be%d0%bd%d0%be%d1%81%d0%b0%d1%87-%d0%b8%d0%bd%d1%84%d0%be/", "text": "Китай разработва технологии за създаване на атомен самолетоносач, съобщиха държавните медии в страната на фона на амбициозни планове на лидера Си Цзинпин за модернизиране на въоръжените сили, предаде Ройтерс. През октомври Си Цзинпин обеща да превърне армията в “бойна сила от световна класа” до 2050 г., като постави специален акцент върху новите технологии, сред които стелт-изтребители, самолетоносачи и ракети. Новината за новата разработка бе потвърдена от държавната Китайска корабостроителна индустриална корпорация (ККИК), която създаде първия самолетоносач, китайско производство, очакван да влезе на въоръжение през 2020 г. Известен като проект 001A, неофициално той е наричан “Шандун” (виж графиката).  Плавателният съд е първи, построен в Китай от този клас и се смята, че е създаден по модела на другия китайски самолетоносач “Ляонин”. Той е съветският “Рига”, спуснат на вода през 1988 г. и останал в Украйна след разпада на СССР под името “Варяг”. През 1998 г. Китай го купува от Киев за 20 млн. долара и го модернизира. Приет е на въоръжение в китайските ВМС като “Ляонин”. За проекта “Шандун” Пекин не разгласява подробности, но експерти смятат, че е копие на “Ляонин” с приблизително еднакви размери и въоръжение. В началото на януари т.г. в. “Саут Чайна морнинг пост” съобщи, че в Далян и в Шанхай е започнал строеж и на трети китайски самолетоносач, който вероятно ще има ядрени двигатели и ще бъде оборудван с далеч по-модерни технологии.", "date": "2018.03.02", "title": " Китай прави ядрен самолетоносач (ИНФОГРАФИКА)\t\t\t"}
{"url": "https://trud.bg/%d0%ba%d0%b0%d0%ba-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b8-%d0%b4%d0%b0-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%ba/", "text": "Националният рамков договор, регламентиращ правилата и цените, по които здравната каса (НЗОК) ще плаща медицинските услуги през тази година, беше подписан преди ден след няколко седмици игра на нерви. В последния възможен ден за подписване проблемът бе поет от премира Борисов и така се стигна до щастливата развръзка. Нека да видим какви са положителните и какви са отрицателните страни на това събитие. Първата и най-важна положителна страна е, че този договор се подписа. Иначе трябваше да боксуваме и да караме по миналогодишния. Който във всички случаи е по-неблагоприятен от сегашния. Втората страна със знак плюс е, че са увеличени парите за някои от недофинансираните пътеки и това до голяма степен се отнася до пътеките в педиатрията. Защото децата са най-важното нещо в живота и здравеопазването. Дано това да е в някакъв приемлив размер, а не с няколко лева. И трето, добре е, че са увеличени парите и за болести от така наречените редки заболявания. Макар че всеки човек е един свят,  наистина има редки заболявания, които осакатяват, а други водят до фатален край. Много добре е, че са увеличени макар и недостатъчно за специализираната доболнична помощ. Оттук нататък обаче започва това, което не ми харесва. Все още доболничната помощ е значително ощетена в сравнения с болничната. Казвам това, макар самият да работя в болница и би трябвало да дърпам чергата за болничната помощ. Само че колкото повече искате един народ да е здрав, толкова повече трябва да засилваме доболничната помощ. И то с добри лекари, с добра апаратура и организация на целия процес. Иначе все повече хора ще влизат в болниците, било по показания или фалшиви показания поради липса на възможност това да стане в доболничната. Какво имам предвид. Ще цитирам уважавания от мен проф. Камен Плочев – директора на НЗОК, който каза, че „и на мен ако ми се наложи да си направя няколко изследвания, за което ще ме разкарват цял месец с направления – ако ги има, постъпвам в болницата и за три дни всичко става“. Да видим до какво води това? Първо, до загуба на работни дни за въпросния човек, който постъпва в болницата, а оттук и до „нежно“ източване на здравната каса. Да, не брутално, а нежно. Защото макар че всичко това би могло да се извърши в доболничната помощ, това се прави в болничната. Където там пък има разходи за ток, за вода, за храна, за формално предписване на лекарства и т.н. Ето и пример: една гастроскопия, която в доболничната помощ се извършва за 15-20 минути и струва около 60 лева, ако легна по клинична пътека в болницата, за същото ще трябват 600 лева – тоест 10 пъти повече. На мен, като пациент, това ми е правено 4 пъти и веднага съм отивал в кабинета си на работа. Защо ще трябва да се търкалям в леглото три дни за това? И не е ли това официално източване на касата? За което не ние лекарите сме виновни, а системата. Ето тези неща не ги виждам официално коригирани засега. Самите клинични пътеки за мен са едно недоразумение и то в корена си, защото лишават лекаря с две основни неща в медицинското си образование. А именно: първото – т.нар. патофизиологичен подход, т.е. причина-следствие. В много случаи по клиничните пътеки лекуваме следствието. Например, при нас в кардиологията сърдечната недостатъчност е вторично заболяване. Ние приемаме пациента по сърдечна недостатъчност като водещо заболяване, а не като вторично. Някой ще каже: „голяма работа, формално“. Не е формално, а и пътеката е три дни. Не можеш нищо да направиш за три дни при истинска реална сърдечна недостатъчност. Най-много да я диагностицираш и да започнеш лечението. Т.е. клиничните пътеки, които са недофинансирани, не са достатъчни по дни. А това е от изключително значение, защото недолекуваният болен е най-скъпият болен. Освен че това е нехуманно отношение към пациента, но от чисто финансова гледна точка той става все по-скъп и по-скъп. А когато го изпишем, за да спазим пътеката, защото на четвъртия ден болницата ще трябва да плаща, той си отива вкъщи, но… нещата не са добре. И той отново след  най-много един месец – колкото е срока при спешност, който пък винаги можем да измислим и по-рано, той постъпва отново.  Ето само няколко числа, за истинността на които гарантирам. Като общ бюджет на НЗОК за разходи в доболничната помощ (джипита и доболнични специалисти) разходите са около 12%. Лекарставата са 32%, а за болнична помощ са предвидени 50% – т.е. 3,5 пъти повече от доболничната. Да видим как е в Европа средно: за лекарства – 17%, за болнична помощ 30%, а за извънболнична – 35%. Това е страшната истина и така до никъде няма да стигнем. В целия свят здравеопазването се оценява по два критерия – смъртност и брой на хоспитализациите. Нито смъртността в България е намаляла в резултат на тази „удивително гениална система“, на която сме подложени и като граждани, и като лекари и сестри, нито хосхитализациите са намалели. А доколкото знам, тази година те ще са два милиона. За какво говорим тогава? Така че вместо да се подписват рамкови договори е по-добре да се смени системата. До корен. За да има ефект. Иначе всичко е мъгла. Премиерът е прав, когато настояваше за подписване на рамковия договор с касата. И ако се беше запънала цялата работа, това можеше да доведе до негатив за правителството. Само че ако иска нещата да се променят, Борисов трябва да събере хора, които наистина разбират от тези неща и те да се пипнат дълбоко. Рамковите договори са просто един кърпеж, от който резултатът е – източване на все повече и повече пари. Без нищо да помръдва по отношение на здравословното състояние на нашия народ. Нито смъртността намалява, нито хоспитализациите намаляват. И това са критерии не на Младен Григоров, а на световната здравна организация.", "date": "2018.03.02", "title": " Как здравеопазването ни да излезе от кома\t\t\t"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b0%d1%82%d0%b0-%d1%81%d0%bb%d1%83%d0%b6%d0%b1%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bf%d0%be-%d0%b2/", "text": "Преди 15-ина години при мен дойде тогавашният министър на здравеопазването в Република Македония професор д-р Димов. Димов, който се българееше, и по-късно взе българско гражданство заедно с жена си и двете им деца, в момента работи в болница “Токуда”. Той ми каза, че иска да му помогна да намери гроба на швейцареца, станал български гражданин, поручик и български офицер Луи Айер. Днес в София има и улица на неговото име. Той е създал гимнастиката в България, която е била много популярна в България през онези времена. Обаче не знаех, че е основал в Скопие през 1909 година първото спортно дружество “Вардар” в Македония. Те знаели, че той е загинал като български офицер някъде в Македония, там е погребан, и искали да почетат гроба му като му направят паметник. Казах му да седне да пием по едно кафе. През това време се обадих до Централния военен архив във Велико Търново и след 10 минути дойде отговор от моя колега на бланка на института. Оказа се, че поручик Луи Айер е постъпил на 11 септември 1916 г. във Военно-полева болница в едно Струмишко село, с диагноза остра дизентерия. След 11-дневно лекуване на 23 септември в 11 ч. 34 мин. поручик Айер умира. Погребан е в двора на църквата в село Чаушли, Струмишко. Подадох му документа, той ме погледна и ми каза: “Те това е държава. А нашите момчета, които преди 5-6 години загинаха срещу албанците в Гражданската война, и досега никой не знае къде са погребани. Между другото като стана дума за Луи Айер, трябва да се знае, че в неговата история се преплита по един необикновен начин спортния дух, военния кураж и смелостта и любовта към България. С право можем да наречем швейцареца основоположник на спорта в България, а още по-интересното е, че той губи живота си край Дойран, биейки се за България срещу народ, говорещ майчиния му език. Българската армия наистина има прекрасно уредена според изследванията на вече починалия генерал Стоян Тонев, военно-медицинска служба. Поуката идва от руско-турската освободителна война, когато руснаците, погрешно смятат, че Турция е колос на глинени крака, и в момента в който видят руска униформа на южния бряг на Дунав, ще бягат като пилци до Истанбул, а може би и по-далече. Подценявайки турската решимост за съпротива, подклаждана от религиозния фанатизъм. руснаците се вплитат в една продължителна война и естествено имат нужда от военно-полеви болници. Днес малко хора знаят, че от 66 130 убити и починали руски войници, 40 000 са починали във военно-полевите болници, което е нормален процент в тази епоха. Няма антибиотици и раните на войниците много често гангренясват. Между другото, същото е положението и през Първата световна война в Западните армии.  Но България взема мерки, за да организира добре медицинската помощ. Руснаците идват тук без военно-полеви болници и през войната спешно ги уреждат. Включително и от спонсори – графиня Юлия Вревская, която спасява живота на стотици войници по време на Руско-турската освободителна война, умира от тиф именно в една такава болница. Българската армия организира през Балканските войни и Първата световна война два вида болници. Първите са полеви, които приемат хората непосредствено от фронтовата линия, когато са ранени. Това е на неколкостотин метра зад окопите. Който оцелее в тези болници, заминава в тила, където има много по-големи и добре уредени болници – наричат се тилови. В тях има по неколкостотин човека – и лекари, не само българи, а и доброволци от цял свят, които са привърженици на българската кауза. През Балканската война са главно руснаци, но през Втората са лекари от съюзните страни – Австро-Унгария и особено много от Германия. Там също има смъртност, но вече не толкова голяма. Западни кореспонденти отбелязват с удивление, че в българските болници 70 на сто от лекуваните ранени се връщат обратно в строя. Докато този процент в чуждите армии е 45-50 на сто. Отбелязват и още нещо – българският войник понася със стоицизъм болките от раните си – той не крещи от болка като италианци и французи, а стиска зъби, защото изглежда се срамува от другарите си наоколо. И това много помага на лекарите, тъй като не създава суматоха. Лекарите лекуват и местното население. Село Дряново в околия Кавадарци – Македония, възстановява военен паметник – лобното място на 195 български войници. Той беше в средата на едно лозе и питах собственика защо не е съборил паметника. Той беше поочукан, но с малко пари го възстановихме. И той разказа следното. “Дядо ми заръча – ще правиш и струваш, но паметника ще го запазиш. Попитах защо. Защото като 16-годишен ми излязла една огромна синя пъпка на шията и местните знахари тогава ме отписаха.” Оказало се, че годеницата му го качила на каруца и го закарала в една военна тилова болница. Лекарят казал – остави го момчето, след три дни ела да си го вземеш. Направил му операция – изглежда не било нещо страшно, и след 3 дни го върнал жив и здрав. И той за благодарност му донесъл два гюма с мляко – имал стадо. Лекарят опитал млякото и го попитал: Можеш ли всеки ден да ми носиш по толкова мляко, аз ще ти го плащам. И благодарение на тези пари, които получавал до края на войната, успели да оцелеят в тези тежки години. Има и друго. Ще кажа: Аферим на англичаните – наистина са хора на феърплея. В шестте им военни гробища край Солун заедно с българските войници те са погребани без дори да знаят. От пленените тежко ранени войници в онези позиции край Дойран, които временно са превзети, там са погребани 224 души. И са ги погребали в последователност: трима англичани – един българин, двама англичани – един българин. И са им напрали същите скъпи паметници от хубав мраморизиран варовик. Това не го знаехме, докато не посетих това място, воден от писмото на един български военен разузнавач от 1942 година. От няколко години консулството в Солун редовно организира поклонение там – на 6 май и на Голяма Задушница в началото на ноември. Ние също сме проявили този феърплей във военните гробища на Добрич, където осем нации имат гробове, между които и българи, и противници – и румънци, и руснаци, но и германци и турци, които са участвали като наши съюзници. Медицинските служби на българите работят по силата на някакво споразумение отпреди войните, приемайки както и англичаните, и всякакви ранени чужди войници. Било е прието те да не се пленяват, а лекарите и сестрите да им помагат. В нашия блок живееше една германка – Гертруда, която се шегуваше, че тя е военен трофей на българската армия.  Там лекувала български войник, интелектуалец от нашия блок,  залюбили се с Гертруда и се взели след войната. Тази германка живя допреди няколко години, беше много добра съпруга и даваше пример как трябва да се отнасят към мъжете си съпругите им. Известно е, че немкините признават само трите “К” – децата, кухнята и църквата. В тази връзка е много интересно как са постъпвали българските власти със сираците от войните. Те или са постъпвали във военни училища, защото за пълни сираци – за сержанти и за офицери, или както се е случило с баща ми, а и много други  сираци – в Созопол е било построено рибарско училище. Хубавата сграда на остров Свети Кирик, където е трябвало да се подготвят български рибари, за да може да се българизира риболова в Черно море – дотогава в ръцете на гърци. И те са успели – създадената кооперация  “България” – имала личен заем от царя 500 000 лева, който той дори не си го потърсил. И наистина са успели, използвайки по-модерни методи от Дания, за да българизират риболова в Черно море.", "date": "2018.03.02", "title": " Медицинската служба на българите по време на войните\t\t\t"}
{"url": "https://trud.bg/%d0%bd%d0%b5%d0%b3%d0%be%d0%b2%d0%be-%d1%81%d0%b2%d0%b5%d1%82%d0%b5%d0%b9%d1%88%d0%b5%d1%81%d1%82%d0%b2%d0%be-%d0%bf%d0%b0%d1%82%d1%80%d0%b8%d0%b0%d1%80%d1%85%d1%8a%d1%82-%d0%bd%d0%b0-%d0%bc%d0%be/", "text": " – С послание, с което обикновено руските патриарси идват в България и с такова послание, с което българските патриарси идват в Русия. А именно, че Българската православна църка и Руската православна църква имат дълга история на братски отношения. Защото нашите народи в болшинството си са православни, защото имат много общо в своята култура, в езика. Винаги в Русия България се е възприемала като братска страна. И историята добре потвърждава тази теза. Идвам във връзка с честванията на 140-та годишнина от Освобождението на България. И бих искал да кажа, че именно руската църква, която е отслужвала молебени в почти всички храмове в Русия за страдащия братски народ в онези години, е сформирала такова обществено мнение, което е повлияло за политическите решения по отношение на участието на Русия във военни действия на Балканите. Без тази поддръжка от долу, без тази общонародна поддръжка, е трудно да се каже, дали е било готово тогавашното руското правителство да се реши на такива големи жертви. Та нали са загинали десетки хиляди, десетки хиляди са били осакатени, били са лишени от здравето си. И тази жертва е била обяснена с най-главния и силен аргумент – ние отдаваме живота си за нашите братя по вяра. Мисля, че както и да се развива политическата конюнктура, а тя се развива по различен начин, както и по различен начин са се развивали политическите отношения между Русия и България, отношенията между руската и българската църкви винаги са били братски и достатъчно топли. Достатъчно е да се каже, че когато е възникнала българо-гръцката така наречена схизма и българската църква не се е признавала в семейството на поместните православни църкви, то през 1945 година решаващ е бил, разбира се, гласът на Руската православна църква в защита на българската църква, който е довел до признаване на автокефалността на българската църква от световното православие. А през 1953 г. същият решаващ глас на руската църква е съдействал за признаването на българския патриархат, който както е известно е прекратил своето съществуване в резултат на политиката на Турция. И след 1953 година в течение на 8 години е било необходимо да се убеждават някои православни църкви българският патриархат да бъде признат от всички. И тук не мога да не си спомня името на своя учител митрополит Никодим, човек, който е много известен в България или поне по онова време, който е направил много за убеждаването на поместните православни църкви за безусловно признаване на българския патриархат. Ето това са епизоди от нашата история. И мисля, че братските отношения между нашите църкви са устояли на изпитанията на времето. Бих искал също така да отбележа и това важно обстоятелство, че много българи са получавали образование в духовните учебни заведения на руската църква, а руските православни хора са се учили в България. Съществува наше подворие, руско подворие в София и българско подворие в Москва. И това са тези връзки, които запазват добрите отношения между нашите църкви и се надявам влияят положително на отношенията между нашите народи.  – Бих искал да кажа, че кризисни отношения между църквите никога не е имало. Кризисни отношения е имало между държавите. Имало е период, когато е нямало дипломатически отношения. Имало е период, когато по време на военни действия България и Русия са се намирали от различни страни на барикадата. А църквите винаги са били заедно. И това е било през цялата история. Вече споменах подкрепата на руската църква на българското православие, когато то не се е признавало от гръцкото православие. Когато е била така наречената българо-гръцка схизма. Вече споменах активната позиция на руската църква за осигуряване на автокефален статут на БПЦ и българския патриархат. Ето защо тежки или тъмни страници между нашите междуцърковни отношения не е имало и това е много важно. Защото ако между църквите не е имало тежки страници, то и между народите такива отношения не може да има. Що се отнася до политиката, тя е много изменящо се явление. Днес има една политика, утре друга. Важното е братските народи, независимо от политическия контекст, да запазват добрите отношения един към друг и обща система от ценности.  – Има и то съвпада с това на българската православна църква. Този документ, за който говорите, той декларира, че панацея за бедите, които могат да възникнат вътре в семейството – семейното насилие, насилие срещу жените, е вмешателството в живота на семейството от страна на съответните организации. Ние категорично сме против това. Държавата, разбира се, не трябва да допуска насилие. Но под прикритието на борбата с насилието не трябва да има вмешателство в светая светих на личния живот на човека – семейните отношения. Същият този документ предполага съответно отношение към такова явление като еднополовите съюзи. А православната църка не приема тези еднополови съюзи. Затова по вероучителски, богословни съображения на православните им е много трудно да се съгласят с такъв род документи. И аз приветствам това, че Русия не е подписала този документ и не го е ратифицирала. С много голямо разбиране и симпатия се отнасям към позицията на Българската православна църква, която се изказа против ратифицирането на документа от страна на България.  – Да, в Украйна е много тежка ситуацията. Истинско гонение на украинската православна църква. За последно време са превзети със сила, чрез насилие 50 храма. Постоянно се случват нападения върху храмове, пребиват се свещеници. Има телевизионни кадри как това се случва. Свещеник в своите свещенически одежди е целият в кръв. Защото го наричат окупант, а той е украинец роден в Украйна, говорещ украински, а него го пребиват само за това, че той се намира в каноническата църква на украинската православна църква, която местните власти и националистическите сили наричат църква-окупант. Чудовищна ситуация. За съжаление не се чува Украйна да е критикувана за нарушаване на човешките права и религиозна свобода. Не просто нарушаване на правата на човека и религиозната свобода, а чудовищно нарушение с употреба на насилие. Украинската православна църква днес е единствената миротворческа сила в страната. Всъщност украинското общество е много разделено. В края на краищата това, което се случва в Донбас, е гражданска война. Част от Украйна не приема това, което се случва в друга част на Украйна. И украинското общество се оказа много поляризирано. И реално миротворчески сили няма, само Украинската православна църква притежава миротворчески потенциал. Защо? Защото тя има паство и на изток, и на запад, и в центъра на Украйна. Неотдавна Украинската православна църква организира грандиозен миротворчески поход. Вярващи от изтока и от запада отидоха в Киев. Стотици хиляди хора. И това беше кръстоносен поход за мир, за помирение. В това число и вътрешно помирение на украинското общество. Ето защо ние много се надяваме, че всички тези политически турбуленции в Украйна ще преминат и народът отново ще живее спокойно. Ще се уважават човешките права и религиозните свободи. Украинската православна църква ще продължи и по-нататък своето служене, имаме такава надежда, молим се за тях.  – Идолите въобще ги създават хората. И всяка епоха има своите идоли. Съвсем доскоро такъв идол беше телевизията. Може би тя все още остава такъв за много хора. Хората престават да четат книги, даже вестници, цялото си ежедневие те прекарват пред екрана на телевизора. Затова интернет в дадения случай не е нещо уникално. Да попаднеш в робството на интернет или не, зависи от човека. Да попадаш под властта на алкохолизма или да не попаднеш, пак зависи от човека. Затова, разбира се, през всяка епоха, във всяко време и при всеки народ хората са се сблъсквали с различни предизвикателства. Задачата на църквата е в това да научи човека да бъде свободен. Свободен от външен натиск. А натискът може да бъде политически, културен, информационен. И може би сега най-главната мисия на християнството в този съвременен свят, при всичките тези гръмогласни заявления, че свободата се явява най-главната човешка ценност е да опази човека от робството. Защото политическата свобода не осигурява истинска свобода на духа. Може да бъдеш политически свободен, но да си поробен от модата, от лъжлива система от ценности, някакви идеали, които усилено се насаждат, в това число и от средствата за масова информация, от масовата култура. Християнството дава възможност на човека, опирайки се на системата от християнски ценности, да дава оценка на всичко, което се случва около него. Това означава не просто да се върви в руслото или както ние днес казваме, използвайки английската дума, мейнстрима, в една или друга политическа и информационна мода, а да оставаш свободен и да даваш оценка на случващото се, изхождайки от своите християнски убеждения. Ако църквата се справи с тази задача, то ние много ще помогнем на съвременния човек. Да остане свободен. Това означава да съхрани надежда за пълнота на живота, защото материално богатият, но духовно несвободен човек не може да бъде щастлив.  – Понятието икуменизъм е протестантско понятие и ние го използваме като технически термин. Всъщност става въпрос за междухристиянско сътрудничество. Ако говорим за богословската страна на това сътрудничество, то днес то е много затруднено. На първо място от това обстоятелство, че протестантските църкви, които винаги през цялата история са вървели във фарватера на светската мисъл и са били много изложени на влиянието на светската власт. Ето и днес всички тези либерални тенденции в протестантското богословие са резултат от въздействието върху протестантските богослови, върху протестантските църкви, на светски концепции. В това число правата на човека, свободите и т.н., които предполагат, в това число, и изменение на отношението към половете, еднополовите съюзи и т.н. Затова, за съжаление, в богословски план имаме спиране. Не виждам движение напред в близките години, за съжаление. Но не православните са виновни за това. Ние постоянно говорим за това на нашите протестантски братя. Трябва да има повече свобода и повече сила на духа и способност да се казва на силните на света – не. Ето православните са се научили да казват на силните на света – не, защото ние имахме много тежка история. В това число в отношенията с властите. За съжаление в протестантския свят днес ние виждаме капитулация на основните християнски идеи пред либералните философски подходи към човешката личност. А що се отнася да практическото взаимодействие, то при целия различен прочит на богословието имаме добър опит на взаимодействие. В различни направления, в частност сега се развива сериозен диалог по взаимодействие на православната църква, на католическата църква и протестантските църкви по оказване на хуманитарна помощ на Сирия. Мисля, че фактът на сътрудничество на православните с протестантите и католиците в хуманитарната сфера е много положителен и ние трябва да го развиваме. Също така мисля, че тъй като се е стеснило пространството на богословския диалог и ние реално сме загубили перспектива за постигане на споразумения в областта на богословието, остават други области, например културния диалог. Религиите винаги са играли важна роля в културата. И днес културния диалог през религиозните организации, през църквите, би могъл също да съдейства за установяването на по-голямо взаиморазбиране между хората. Затова виждам, че се съхранява пространството на първо място по съвместни действия в хуманитарната и в културната сфери.  – Православната църква е била под властта на държавата, на първо място в дореволюционното време, ако става дума за Русия, да не говоря за гръцките църкви, които са се намирали на територии, контролирани от исляма. Там трудно би могло да се говори за каквато и да е свобода и независимост на църквата. Но и в Руската империя, съгласно всички закони, които тогава са съществували, започвайки от Петър I, практически глава на църквата е бил императорът. И църквата е била включена в държавната система, тя е била част от държавната система. И много е пострадала от това. Защото църквата е била лишена от възможността да се обръща към обществото с послания, засягащи не само личния морал, но и обществени и даже политически въпроси. Защото от името на църквата е говорил императорът. А църквата е мълчала. И проблемите, които са възникнали през XVIII, особено в XIX и началото на XX век и които са довели до революционните събития, са се сформирали в условията на този вакуум, защото църквата не е имала възможност пряко да се обръща към хората. Нейният глас по най-важните злободневни въпроси на обществото не се е чувал. Това е резултат от цезаропапизма. След това настъпват тежките времена на гоненията, там вече не става дума за никакъв цезаропапизъм, става дума за оцеляване. Вие знаете за стотици хиляди мъченици, изповедници, които са загинали на територията на бившия СССР, именно съхранявайки вярност към църквата и православната вяра. Що се отнася до сегашните условия, то църквата в Русия е отделена от държавата и държавата по никакъв начин не се бърка в църковните дела. А църквата не се бърка в държавните дела. Никога патриархът не обсъжда с държавния глава назначаването на държавни деятели и никога, за времето на моето патриаршество, а и знам за времето на предшестващия патриарх Алексей, никой от държавните чиновници не е обсъждал с патриарха темата за назначаването на епископи или други църковни служители. Ние имаме пълна автономия по всички вътрешни въпроси. Но църквата играе голяма роля в обществото. И значителен процент от хората се отъждествяват с православието. Много голям процент от хората. Не такъв голям процент от хората ходят в храмовете всяка неделя, въпреки че ходят хора. Но по последна статистика 80 процента от хората са заявили, че знаят какво е Великият пост. И значителен процент е заявил, че ще пости по време на Великия пост. И сега постно меню може да намерите и в държавните учреждения, и в светските ресторанти. Хората започнаха активно да възприемат тези православни традиции и да участват в тях. От гледна точка на това, което се разбира под термина цезаропапизъм, то разбира се нищо подобно в съвременна Русия няма. Ние много ценим нашата възможност и способност да приемаме решения, които не се определят от никаква външна сила, в това число и от държавата. Но освен това не трябва да се забравя, че Московският патриархат е църква не само за Руската федерация, това е църква за Украйна, Беларус, Казахстан и въобще ние присъстваме в 60 страни от света. Затова за никакъв цезаропапизъм не може да става и дума. Защото ако има цезаропапизъм по отношение на една държава, това може да не устройва другата държава. Затова смятаме, че църквата трябва да бъде независима от държавата в смисъл, че тя трябва да остава независима в приемането на тези решения, които касаят нейния собствен живот.  – Проблем с младежта съществува. Все пак по-голяма част от младите хора не посещават храмовете, това е очевидно. Но количеството на активната младеж в църквата расте. Смятаме, че работата с младежта днес се явява приоритет за Руската православна църква. И ние сме предприели конкретни стъпки, които ни помагат да подобрим работата си с младежта. Провели сме реформа на енорийския живот в Русия. Настояваме сега за това, че във всяка енория, където има в това число и материални възможности, освен свещеника и дякона и други църковни служители, да има и отговорни за работа с младежта, за социална работа и мисионерската работа. Ние не само сме провъзгласили този принцип, че във всяка енория трябва да има такива активисти, ние сме създали система за подготовка на такива хора. В нашите висши учебни заведения, в нашите университети, институти има съответни факултети, курсове, в които ние подготвяме такива специалисти. Но освен това, понякога не всеки човек може да отиде да се учи специално по такава професия, много често това са хора , които съвместяват друга работа с работа в енорията. Но въпреки това те имат нужда да получат образование. Затова ние създаваме краткосрочни курсове за обучение и повишаване квалификацията на миряни, които работят в социалната, младежката и образователната сфери. Но ако говорим за главния проблем, той се състои в това, че развитието на съвременната цивилизация не предполага място на Господ в тази цивилизация, става дума за безбожна цивилизация, а не за нерелигиозна цивилизация, която сама себе си напълва с различни ценности. Често пъти това са ценности в кавички или с идоли, както вие казахте. И тези идоли са привлекателни за младежта, по-привлекателни отколкото за зрелите хора, които имат вече натрупан жизнен опит. Те могат да отличат едно от друго, доброто от лошото. Младите хора често се отдават на модата или някакви идоли и разбира се работата с младежта е не лека работа днес. Но съм дълбоко убеден в това, че това е най-важният приоритет на църковната дейност. Ние трябва да се научим да работим с младежта, в това число през интернет, през социалните мрежи. Днес много наши свещеници проповядват в интернет, в социалните мрежи, понякога много успешно, понякога, според мен, не много правилно. Не обичам, когато свещениците се стараят да говорят на езика на младежта, употребявайки младежки сленг. Не трябва да се мимикрира младежта. Просто трябва да се донасят до младежите тези идеи, които за тях ще бъдат привлекателни. Да се научим да говорим на език, който за тях е понятен и привлекателен. Това е задачата на свещеника, задачата на църквата. В Москва, на десния бряг на река Москва, e разположен един от най-старите манастири в Русия – Даниловският. Това е първият мъжки манастир, който принадлежи на Руската православна църква. Основан е през 1282 г. по заповед на московския княз Даниел, син на княз Александър Невски. Строежът е посветен на небесния покровител на принца – Даниел Столпник.  През 1330 г. монашеските братя са прехвърлени в Кремъл, за да се спаси обителта от честите нападения на татарите. През 1560 г. по заповед на цар Иван Грозни той е възстановен.  През 1918 г. манастирът е официално затворен, но монасите продължили да живеят там до 1931 г. След затварянето в сградата е имало затвор на НКВД. През 1983 г. комплексът е върнат на руската православна църква.  Даниловският манастир е официална резиденция на патриарха на Москва и на цяла Русия Кирил.", "date": "2018.03.02", "title": " Негово Светейшество Патриархът на Москва и цяла Русия Кирил: Свободата на духа е истинската свобода за човека"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d0%be%d0%bb%d0%ba%d0%be%d0%b2%d0%bd%d0%b8%d0%ba-%d0%b1%d0%be%d1%80%d0%b8/", "text": "Полковник Борис Дрангов е пример не само за поколения български офицери, но и за своето семейство, и за всички онези дейци, които положиха живота си за освобождението на Македония. Това каза министърът на отбраната Красимир Каракачанов в словото си на   на бележития български военачалник полковник Борис Дрангов във Военната академия “Г. С. Раковски“ днес. “Полковник Дрангов отдава живота си на освободителната кауза не само като български воин, но и като войвода на четите на Вътрешната Македоно-Одринска революционна организация. Участва в две въстания – Горноджумайското и Илинденско-Преображенското; в три войни – Балканска, Междусъюзническа и Първа Световна; загива на фронта като доблестен офицер и командир, който винаги казва на своите войници: “След мен!” и тръгва в атака” – припомни министърът на отбраната. По думите му – в българската история има стотици славни български воини и военачалници. “Въпреки че след 1944 г. ние забравихме песните и стиховете за тях, именно в земите, за които Българската армия даде стотици жертви – земите на Македония – песните за тях бяха запазени. Така наред с песните за ротните командири Бърдаров и Тома Давидов, и днес в Скопие и цяла Македония се пее песента “С нас е подполковник Дрангов” – посочи още министърът на отбраната. “С нас е, защото и днес виждаме паметника. Неговият поглед е устремен към онези земи, за които воюваха славните български воини, за които загинаха десетки и стотици хиляди българи” – подчерта министърът на отбраната Красимир Каракачанов. Откриването на паметника на полковник Борис Дрангов стана факт в навечерието на годишнината от неговото рождение (роден е на 3 март 1872 г.) благодарение на активната дейност на Инициативния комитет за неговото изграждане, Военната академия “Г. С. Раковски”, местната власт, дарители, родолюбиви българи. На откриването и освещаването му днес присъстваха президентът и върховен главнокомандващ на Въоръжените сили на Българската армия Румен Радев, председателят на 44-то Народно събрание Цвета Караянчева, вицепремиерът Валери Симеонов, кметът на Столична община Йорданка Фандъкова, началникът на отбраната генерал-лейтенант Андрей Боцев и висши офицери, роднините на полковник Дрангов – отец Борис Дрангов и Райна Дрангова, кметове на общини в България, представители на академичните и научните среди, ученици и гости. Паметникът бе осветен от Тивериополски епископ Тихон. По-късно на тържествено събрание във Военната академия бяха наградени дарителите за изграждането на паметника, както и неговите автори. Министърът на отбраната Красимир Каракачанов награди със своя заповед началника на Военната академия генерал-майор Груди Ангелов с награден знак “За вярна служба под знамената” – I степен за неговата ангажираност във военнопатриотичното възпитание и принос към изграждането на паметника на видния български военачалник и военен педагог полковник Борис Дрангов. Генерал-майор Груди Ангелов направи отчет на събраните средства от дарения за изграждането на паметника и се обърна към присъстващите с думите: “Благодарности на всички родолюбиви българи за това, което направихме с общи усилия”. Той съобщи още, че Военната академия възнамерява да учреди и награда на името на полковник Борис Дрангов за изявени свои възпитаници. Началникът на отбраната генерал-лейтенант Андрей Боцев също връчи награди за принос за изграждането на паметника. Сред отличените бяха председателят на 44-то Народно събрание Цвета Караянчева, кметът на Столична община Йорданка Фандъкова и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Красимир Каракачанов: Полковник Борис Дрангов отдаде живота си на освободителната кауза"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%bd%d1%8f%d0%bc%d0%b0-%d0%bd%d0%b8%d0%ba%d0%b0%d0%ba%d1%8a%d0%b2-%d0%bf%d1%80%d0%be%d0%b1%d0%bb/", "text": "Няма абсолютно никакъв проблем, нито по отношение на сигурността на доставките, нито по отношение на цените. Това каза пред журналисти министърът на енергетиката Теменужка Петкова за сделката на ЧЕЗ. „Гражданите трябва да бъдат напълно спокойни. Сменят се собствениците не само на ЧЕЗ, а и на ЕНЕРГО-ПРО и на други енергийни обекти“, посочи тя. „Разбирам, че темата е благодатна, ако някой иска да спекулира със страховете на хората, но те не бива да се притесняват“, коментира Теменужка Петкова. „Държавата си е на мястото и хората не бива да се притесняват, няма никакви рискове“, каза още тя. Във връзка с лансираната от премиера Бойко Борисов идея АЕЦ „Белене“ да бъде балкански проект Теменужка Петкова коментира: „Проектът може да стане добър, при определени параметри. Целта ни е проектът да се реализира на пазарен принцип“, обясни тя. „Днешният консенсус в пленарна зала е добър знак, защото става дума за проект, който е много сериозен. Касае поколения напред, каквото и решение да се вземе, то ще има отражение и ще касае децата, внуците и правнуците ни“, посочи Теменужка Петкова. „Надявам се, че днешната стъпка, която депутатите направиха е добро начало“, коментира тя. Парламентът прие днес проекторешението на ПГ на ГЕРБ, което предлага до 30 юни 2018 г. министърът на енергетиката да внесе предложения, свързани с възможностите за реализация на активите по проекта за АЕЦ „Белене“, в това число и отделяне на активите и пасивите за проекта в отделно юридическо лице. „За” предложението гласуваха единодушно 137 народни представители. Предложението на БСП бе сходно с приетото. От опозицията предложиха срокът за отделяне на активите от пасивите на АЕЦ „Белене“ да бъде един месец и поискаха министърът на енергетиката да предложи на Народното събрание пътна карта с необхидимите действия и срокове за окончателно решение по проекта. На въпрос дали ако оставката й не бъде приета е склонна да остане на поста Теменужка Петкова заяви: „Това каква ще бъде съдбата на оставката ми зависи от премиера Бойко Борисов и от коалиционните ни партньори“. „Депозирах оставката си, защото смятам, че така трябва да бъде в тази ситуация. Разговарях с премиера тогава, няма да тръгна към такъв ход без да съм говорила с него. Смятам, че това беше правилното в ситуацията“, каза още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Теменужка Петкова: Няма никакъв проблем със сигурността на доставките и цените на ЧЕЗ"}
{"url": "https://trud.bg/%d0%b3%d1%80%d1%83%d0%bf%d0%b0-%d0%be%d1%82-15-%d0%bc%d0%b8%d0%bb%d0%b8%d0%be%d0%bd%d0%b0-%d0%bf%d0%b8%d0%bd%d0%b3%d0%b2%d0%b8%d0%bd%d0%b8-%d0%bd%d0%b0-%d0%b0%d0%b4%d0%b5%d0%bb%d0%b8-%d0%b1%d0%b5/", "text": "Изследователи са се натъкнали на огромни колонии, в които били съсредоточени над 1,5 милиона пингвини на Адели на изолиран архипелаг в Антарктика, предаде Франс прес. Според публикация в научното издание “Сайънтифик рипортс” на островите Дейнджър учените са открили 751 527 двойки пингвини от споменатия вид. Трябва да се вземат спешни мерки за опазването им. Според предишни преценки техният брой не е надвишавал 300 хиляди двойки, открити в архипелага на Веделово море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Група от 1,5 милиона пингвини на Адели беше открита в Антарктика"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%83%d1%82%d0%b8%d0%bd-%d0%bf%d0%b0%d0%bf%d0%b0%d1%82%d0%b0-%d0%b8-%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%b2%d1%82%d0%be%d1%80%d0%b0-%d0%bf%d0%be/", "text": "Президентът Румен Радев получи поздравителна писма от редица държавни глави по повод предстоящото отбелязване на Националния празник на България – 3 март. Това съобщиха от пресслужбата на държавния глава. Писма до българския държавен глава изпратиха президентите и държавните ръководители на Руската федерация, САЩ, Френската република, Федерална република Германия, кралицата на Обединеното кралство Елизабет II, кралят на белгийците Филип, на Италианската република, на Република Австрия, папа Франциск, президентите на Република Сърбия, Република Турция, Република Южна Африка, Социалистическа република Виетнам, Държавата Палестина, кралят на Саудитска Арабия Салман бин Абдулазиз Ал Сауд, и много други. „Приемете сърдечни поздравления по случай знаменателната дата – 140-ата годишнина от Освобождението на България от османско иго“, заявява в писмото си президентът на Руската федерация Владимир Путин. „В тези дни ние споменаваме за подвизите на руските войници и българските опълченци, сражавали се рамо до рамо на Шипка и при Плевен. Благодарение на тяхното мъжество, твърдост и саможертва беше възстановена древната българска държавност“, се казва още в писмото на руския президент. Владимир Путин изразява своята увереност, че общите исторически традиции, трайните връзки на приятелство и взаимопомощ, културната и духовна близост ще бъдат и занапред надеждна основа за развитието на всестранното сътрудничество между двете държави. „От името на народа на Съединените американски щати поздравявам българския народ с годишнината от Освобождението на Българя – 3 март“, се казва в писмото на президента на САЩ Доналд Тръмп. „България е важен съюзник в НАТО и ние ценим нашето продължително сътрудничество и приятелство. Бихме искали да изразим своята признателност за приноса на България в рамките на международната коалиция в Афганистан, както и да поздравим България за нейното първо председателство на Съвета на Европейския съюз“, заявява още Доналд Тръмп. „По повод Националния празник на Република България имам удоволствието от името на френския народ да отправя към Вас и Вашите съграждани моите искрени поздравления. Щастлив съм от качеството на политическия диалог между нашите две страни, който отваря път към активизиране на двустранните ни отношения във всички области от взаимен интерес“, заявява в писмото си до българския държавен глава, президентът на Френската република Еманюел Макрон.Президентът Макрон потвърждава подкрепата на Франция за българското председателство на Съвета на ЕС и подчертава, че трябва да продължим да развиваме заедно дневния ред за закрила и сближаване, за да постигнем напредък по пътя към една суверенна, единна и демократична Европа, способна да заеме пълноценно полагащото й се място на международната сцена. Федералният президент на Федерална република Германия Франк-Валтер Щайнмайер поздравява най-сърдечно президента Румен Радев и българските граждани по случай Националния празник на Република България. „За мен е много важно да развием тясното и приятелско партньорство между нашите две страни – особено в контекста на настоящите и бъдещите предизвикателства в Европа, с които можем да се справим само заедно. За да можем да формираме бъдещето на нашия континент, трябва да засилим единството и солидарността между страните-членки на Европейския съюз, както малки, така и големи, на Изток и на Запад. Приветствам активната роля на България като председател на Съвета на Европейския съюз“, заявява германския президент. Франк-Валтер Щайнмайер подчертава, че България и занапред може да разчита на подкрепата на ФРГ за осъществяването на реформи в областта на правовата държава. „Честването на Националния празник на България ми предоставя приятната възможност да Ви поднеса най-искрени поздравления от името на италианския народ и лично от мое име“, заявява президентът на Италианската република Серджо Матарела. „Нашата среща през юли м.г. потвърди отличните приятелски отношения между София и Рим. Страните ни, свързани от искрено приятелство, осъществяват плодотворно сътрудничество, както на двустранно, така и на европейско ниво“, се казва в писмото на италианския президент. Серджо Матарела заявява също така, че България и Италия са призвани да работят заедно и с решимост, за да може Европейският съюз – благодарение също и на успешната дейност, която София осъществява по време на своето шестмесечно председателство – да укрепи способността си за посрещане на глобалните предизвикателства и изискванията на този специфичен етап от процеса на интеграция, включващ разширяването на съюза към страните от Западните Балкани. „По повод Националния празник на България за мен е огромно удоволствие да отправя моите най-топли поздравления“, заявява федералният президент на Република Австрия Александър Ван дер Белен. „Беше удоволствие да присъствам на Новогодишния концерт на Виенската филхармония с Вас и Вашата съпруга и очаквам да посетя София и Русе през месец май“, се казва още в писмото на австрийския президент. По случай Националния празник на Република България, от името на гражданите на Сърбия и лично от свое име, сърдечните си поздравления отправя президентът на Република Сърбия Александър Вучич. Президентът Вучич изразява искрените си пожелания за прогреса на България, за благополучието на нейните граждани и подчертава, че Република Сърбия високо цени подкрепата на страната ни в процеса на европейска интеграция, както и усилията за поставяне на процеса на разширяване на ЕС като приоритет на българското председателство на Съвета на ЕС. Президентът на Република Турция Реджеп Тайип Ердоган отправя по повод Националния празник на Република България, от името на турската нация и от свое име, най-сърдечни поздравления към българския държавен глава и целия български народ. „Вярвам, че приятелските и съседски отношения между Турция и България, черпещи сили от съюзническите ни връзки в НАТО, в предстоящия период ще се развиват по начин, който ще допринесе за просперитета и стабилността на нашите страни и регион. Вярвам и че съществуващото на всички нива сътрудничество между страните ще се развие още повече чрез осъществяването на взаимни посещения“, се казва в писмото на турския президент. Президентът на Социалистическа република Виетнам Чан Дай Куанг пожелава от името на държавното ръководство и на виетнамския народ благоденствие и просперитет на българския народ по случай националния празник на Република България.  „За мен е удоволствие да отбележа, че традиционните приятелски отношения и многостранно сътрудничество между нашите страни активно се развиват, изградени на основата на взаимно доверие, уважение и разбирателство през изминалите близо 70 години“, подчертава в писмото си президентът Чан Дай Куанг. „Изпращам своите поздравления и най-добри пожелания на Ваше превъзходителство и на Вашите сънародници по повод Националния празник на България. Спомняйки си за нашата среща във Ватикана през май и молейки се, че българския народ ще укрепи своята служба за общото добро, от все сърце призовавам Всемогъщия Бог да благослови тази нация“, се казва в поздравлението на папа Франциск. „За мен е огромно удоволствие да изпратя на Ваше Превъзходителство моите най-топли поздравления по случай отбелязването на Вашия Национален празник, както и моите най-добри пожелания за благоденствие и щастие на българския народ през годината“, се казва в поздравлението на Н.В. кралицата на Обединеното кралство Великобритания и Северна Ирландия Елизабет II. „Отбелязването на Националния празник на Република България ми дава възможност да изразя на Ваше Превъзходство моите топли поздравления, както и моите пожелания за щастие и здраве на Вас и на вашите сънародници“, се казва в поздравителното писмо на Н.В. Филип, крал на белгийците.  Крал Филип заявява, че посещението на българския държавен глава в Брюксел е допринесло допълнително за задълбочаването на отношенията между нашите две страни в духа на приятелството и реципрочното сътрудничество. „По повод Националния празник на Вашата страна имам удоволствието да отправя от свое име и от името на правителството и народа на Саудитска Арабия най-искрените ни поздравления и благопожелания към Вас за крепко здраве и щастие, както и благопожеланията ни към правителството и народа на Република България за по-нататъшен прогрес и благоденствие.“, заявява Н.В. Салман бин Абдулазиз Ал Сауд, крал на Кралство Саудитска Арабия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Тръмп, Путин, папата и Елизабет Втора поздравиха президента Радев за 3 март"}
{"url": "https://trud.bg/%d0%be%d0%b1%d0%b5%d1%89%d0%b0%d1%85%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8%d1%82/", "text": "Магистрален път в Северозападна България от Видин до Благоевград ще има. За това се разбраха на среща в Министерски съвет днес премиерът Бойко Борисов и регионалният министър Николай Нанков с протестиращите от региона. Още в сряда исканията на местните ще бъдат изпълнени на заседание на Министерския съвет, когато ще бъде прието решение за изграждането на пътя и тунел под Петрохан. Тук коментираме за изцяло ново трасе, за изцяло нови габарити, в някои от участъците ще бъде скоростен път, в други с автомагистрални габарити, заяви Николай Нанков. Той коментира, че след изграждането на Дунав мост 2 пътят е отеснял и във възможно най-кратки срокове правителството ще приеме решение. На Министерски съвет още в сряда ще се вземе решение с конкретни срокове и ангажименти за изграждането на Коридор номер 4 в участъка от Ботевград до Видин, по протежението на път Е-79. Те ще бъдат индикативни разбира се, тъй като много от процедурите не зависят от волята на възложителя, на министерството и на Министерски съвет. Ще приемем решение, което да даде яснота в какви времеви рамки ще приключим проекта, говорим за цялостното приключване през 2022 година в най-тежките участъци Ботевград-Мездра и Видин-Ружинци, може би ще го разширим и до Монтана като по-тежък участък, коментира Николай Нанков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Обещаха магистрала на протестиращите от Северозападна България"}
{"url": "https://trud.bg/88-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b0-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be/", "text": "На 88-годишна жена е повдигнато обвинение за убийството на 68-годишния мъж в града, съобщиха от ОДМВР – Русе. На 28 февруари в 17,27 часа в дежурната част на Областната дирекция на МВР в Русе, чрез тел. 112, постъпва   в Русе. Изпратените на адреса полицейски служители установяват в една от стаите трупа на 68-годишен русенец, като е имало следи от удари по главата му. По случая служители на ОДМВР – Русе започнаха разследване, в хода на образувано досъдебно производство, под ръководството на Окръжна прокуратура – Русе. Предприеха се всички необходими оперативно-издирвателни и процесуално-следствени действия за установяване на причините и обстоятелствата, довели до смъртта на мъжа, както и извършителя на деянието. В резултат на своята работа разследващите са събрали достатъчно данни, че автор на престъплението е 88-годишна жена от Русе. Двамата са живеели в едно домакинство. На жената е повдигнато обвинение за престъпление по чл. 116, ал. 1 от НК. С постановление на прокуратурата тя е задържана за срок до 72 часа. Работата по досъдебното производство продължава.", "date": "2018.03.02", "title": " 88-годишна жена е обвинена за убийството в Русе\t\t\t"}
{"url": "https://trud.bg/%d1%82%d0%b0%d1%81%d0%ba%d0%be-%d0%b5%d1%80%d0%bc%d0%b5%d0%bd%d0%ba%d0%be%d0%b2-%d0%bd%d0%b0%d0%b4%d1%8f%d0%b2%d0%b0%d0%bc%d0%b5-%d1%81%d0%b5-%d0%ba%d1%81-%d0%b4%d0%b0-%d0%b2%d1%8a%d0%b7%d1%81%d1%82/", "text": "„Внасяме подписка в Конституционния съд срещу незаконното сваляне от поста зам.-председател на НС на Валери Жаблянов, който е от ПГ на „БСП за България”. Това заяви народният представител от левицата Таско Ерменков пред медиите. Той обясни, че са събрани 60 подписа на депутати от ПГ на „БСП за България”. „Според нас, КС ще разгледа по същество искането ни и се надяваме да излезе с решение, че свалянето на Валери Жаблянов е било незаконно и той ще бъде възстановен на поста.” – коментира Ерменков. Според него не бива да се позволява в НС да цари безпринципност и да се взимат незаконни решения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Таско Ерменков: Надяваме се КС да възстанови Валери Жаблянов на поста зам.-председател на НС"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d1%81%d0%bf%d0%b0%d1%81%d0%b8%d1%85%d0%b0-%d1%81%d1%8a%d1%80%d0%bd%d0%b0-%d0%be%d1%82-%d0%ba%d0%b0%d0%bd%d0%b0%d0%b2%d0%ba%d0%b0-%d0%bd%d0%b0-%d0%bf%d1%8a%d1%82/", "text": "Горски служители от ДГС-Върбица спасиха сърничка. 10-месечното животинче е било забелязано от работници на фирма, която почиства от сняг Върбишкия проход. На сигналът им веднага се е отзовал ловният експерт на стопанството инж. Исмаил Курдов. Премръзналото сърненце лежало в дълбока канавка, от която не можело да излезе само. Курдов успял да го извади и след като го затоплил го транспортирал до хижа “Муфлоните” на ДГС-Велики Преслав. Директорът на преславското стопанство инж. Янко Йорданов каза, че сърнето е здраво, но все още е стресирано и отказва да се храни. Когато се затопли, ще бъде пуснато близо до хижата. През последните дни служителите на всички стопанства в системата на Североизточното държавно предприятие пробиват пътища до хранилките и поставят по-големи количества фураж, за да улеснят животните, които трудно намират храна в дълбокия сняг. Подхранването на животните се прави целогодишно, но сега грижите за горските обитатели са още по-големи, заради ниските температури и снега, съобщават от СИДП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Горски спасиха сърна от канавка на пътя"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d1%80%d1%83%d1%81%d0%ba%d0%b8%d1%8f-%d0%bf%d0%b0%d1%82/", "text": "Министър-председателят Бойко Борисов ще се срещне с Московския и на цяла Русия патриарх Кирил утре, 3 март, съобщи пресслужбата на МС. Той пристига по покана на Българския патриарх и Софийски митрополит Неофит и на Светия синод на Българската православна църка. Патриарх Кирил пристигна в България за честването на Националния празник – 3 март, на който тази година отбелязваме кръгла годишнина – 140 години от Освобождението от османска власт.", "date": "2018.03.02", "title": " Бойко Борисов ще се срещне с руския патриарх Кирил"}
{"url": "https://trud.bg/%d0%ba%d0%b0%d0%b9%d0%bb%d0%b8-%d0%b4%d0%b6%d0%b5%d0%bd%d1%8a%d1%80-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d0%bf%d1%8a%d1%80%d0%b2%d0%b0-%d1%81%d0%bd%d0%b8%d0%bc%d0%ba%d0%b0-%d0%bd/", "text": "Риалити звездата и модел Кайли Дженър публикува първа снимка на бебето си в цял ръст в личния си профил в социалната мрежа Инстаграм. “Моето бебе днес става на един месец”, написа като послание към снимката си младата майка. Няколко дена след като се роди бебето, Дженър публикува снимка, с която обяви и името на детето си – Сторми. Около бременността на 20-годишната майка имаше доста спекулации, но на 1 февруари тя лично обяви отново в Инстаграм, че е станала майка и се извинява, че е държала всички в неведение, но е искала това да е личен момент за самата нея и семейството й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Кайли Дженър публикува първа снимка на бебето си в цял ръст"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%80%d1%83%d1%81%d0%ba%d0%b8-%d0%ba%d0%be%d0%ba%d0%b0%d0%b8%d0%bd%d0%be%d0%b2-%d0%b1%d0%be%d1%81-%d0%b2-%d0%b1%d0%b5%d1%80%d0%bb%d0%b8%d0%bd/", "text": "Германската полиция е арестувала руснака Андрей Ковалчук, подозиран, че е организатор на опита за трафик на кокаин към Русия през руското посолство в Аржентина. Миналата седмица аржентинската полиция съобщи, че е конфискувала близо 400 кг. кокаин на стойност около 62 млн. долара. Дрогата била поставена в куфари, които били открити в училището към руското посолство, предаде БГНЕС. Предполага се, че схемата е била чрез дипломатическа поща дрогата да стигне безпроблемно в Москва. За срок от 40 дни Русия трябва да предаде на Германия документи за Ковалчук, казали пред кореспондент на ТАСС от прокуратурата в Берлин. Те потвърдили ареста му и казали, че до края на деня съд ще определи мярката му на задържане. Когато дрогата била открита през декември, руският посланик вдигна тревога, което доведе до съвместната операция на правоохранителните органи на двете страни. Трима руснаци, включително бившият ръководител на поддръжката на посолството, бяха задържани в Москва през декември, съобщи министерството. Аржентина също задържа двама заподозрени. Шестият мъж, Ковалчук, се смяташе за човек, който ръководи контрабандния пръстен. В четвъртък вечер, германските органи задържаха предполагаемия ръководител. “Сега той е в полицейски арест”, каза говорител на берлинската полиция. Прокурорите в Берлин заявиха, че 49-годишният руски гражданин е бил задържан като част от международно разследване, ръководено от Москва. “Твърдението: създаване на престъпна организация с цел контрабанда на кокаин от Аржентина до Русия”, заявиха прокурорите в Туитър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Задържаха руски кокаинов бос в Берлин"}
{"url": "https://trud.bg/%d0%b8%d0%b7%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be-%d0%b4%d0%b0%d1%80%d0%b8-3000-%d0%ba%d0%bd%d0%b8%d0%b3%d0%b8-%d0%bd%d0%b0-%d0%bc%d0%be%d0%bd%d1%82%d0%b0%d0%bd%d0%b0/", "text": "Академично издателство „Проф. Марин Дринов” дари 3000 книги на община Монтана. “Това е едно от най-големите дарения на литература за библиотеките в общината, което имаме и благодарение на директора на издателството Димитър Радичков”,  заяви кметът на областния град Златко Живков. Книгите, предимно научна и образователна литература, ще отидат в VІ-то основно училище и читалището в квартал „Мала Кутловица”, които ще получат по 150 тома. Толкова ще бъдат предоставени и на читалищните библиотеки в трите села, където има училища – Габровница, Смоляновци и Д-р Йосифово. По 80 тома са осигурени за 11 селски библиотеки с активната дейност. „Дарението ще подпомогне мотивирането на учениците да четат повече и те да станат по-грамотни. Това е инвестиция не само в развитието на децата, но и на техните учители!”, каза директорката на Регионалната библиотека „Гео Милев” в Монтана Анелия Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Издателство дари 3000 книги на Монтана"}
{"url": "https://trud.bg/%d0%bc%d0%b8%d1%80%d0%b5%d0%bb%d0%b0-%d1%80%d0%b0%d0%b7%d0%be%d1%87%d0%b0%d1%80%d0%be%d0%b2%d0%b0%d0%bd%d0%b0-%d0%be%d1%82-%d1%88%d0%b5%d1%81%d1%82%d0%be%d1%82%d0%be-%d0%bc%d1%8f%d1%81%d1%82%d0%be/", "text": "Мирела Демирева изрази разочарование от 6-то място в скока на височина на световното по лека атлетика на закрито в Бирмингам. Олимпийската вицешампионка преодоля летвата от 189 см и то от третия опит. „Резултатът ми е изключително слаб – обяви тя. – Знам, че съм готова, но не успях да се реализирам. Още работя върху разбега си, макар че това не е оправдание. Важното е, че съм здрава. Зимата не беше голямата ми цел.“ Със злато триумфира двукратната №1 в света на открито Мария Ласицкене, която се състезава като неутрална атлетка – 2,01 м. Рускинята се опита да атакува и рекорда на Стефка Костадинова в зала – 2,05 м от 1987 г., след като качи летвата на 2,07 м, но не успя и в трите опита.  В същата дисциплина при мъжете Тихомир Иванов завърши 9-и с 2,20 м. Това бе и единствената височина, която плевенчанинът преодоля. „Зле мина състезанието – призна шампионът на България. – Не планирах да участвам на световното.“ Състезаващият се под руски флаг руснак Данил Лисенко поднесе голямата изненада, като ликува с титлата с 2,36 м. Големият фаворит и световен шампион на открито Мутаз Есса Баршим (Катар) остана със сребро. И двамата преодоляха 2,20 м и 2,33 м, но на 2,36 м катарецът сбърка на 3 пъти.", "date": "2018.03.02", "title": " Мирела разочарована от шестото място"}
{"url": "https://trud.bg/%d0%b2%d0%b0%d0%bf-%d1%81%d0%b5-%d1%81%d0%b0%d0%bc%d0%be%d1%81%d0%b5%d0%b7%d0%b8%d1%80%d0%b0-%d0%b7%d0%b0-%d0%be%d0%b1%d0%be%d1%81%d0%be%d0%b1%d0%b5%d0%bd%d0%b8-%d0%b8%d0%bc%d0%be%d1%82%d0%b8-%d0%bd/", "text": "ВАП се самосезира по информация в медиите, според която от министъра на туризма – г-жа Николина Ангелкова е посочено, че на плаж на к. к. „Слънчев бряг“ са обособени имоти – частна собственост, съобщиха от държавното обвинение. Първоначално от ВАП е съобразено, че по силата на чл.18, ал.1 от Конституцията и чл.6, ал.1, ал.2 и ал.3 от Закона за устройство на Черноморското крайбрежие /ЗУЧК/ крайбрежната плажна ивица, като обособена територия, съставена от отделни морски плажове, представляваща част от морския бряг към прилежащата му акватория, е изключителна държавна собственост. Съобразно Закона за държавната собственост /ЗДС/ се касае за публична собственост, като според чл.69, ал.1 от същия закон актовете за държавна собственост, се съставят в два екземпляра от звено „Държавна собственост“ на Министерството на регионалното развитие и благоустройството /МРРБ/. Естествено, явно незаконосъобразна е ситуация, при която в територията на морския плаж са обособени поземлени имоти с друг вид собственост извън публична държавна. По-нататък, крайбрежната плажна ивица попада в охранителна зона „А“, в която режимът на особена териториално-устройствена защита е стриктен – чл.9 и чл.10 ЗУЧК. Последният регламент очевидно е предназначен и за осигуряване на спокойното повсеместно ползване на морските плажове от хората. Ето защо евентуални нарушения от рода на споменатите от министъра на туризма, освен че бламират публичноправните изисквания за законосъобразност, но са от естество да засегнат права и на отделни граждани, и на цялото общество. От ВАП е преценено и, че организирането на защитата на публичната държавна собственост е дължимо действие. На тази основа, от ВАП са взети предвид и други обстоятелства – първо, че информацията за местоположението и пределите на морските плажове е съсредоточена в МРРБ, второ, че регионалният министър в случай, че са налице изискуемите предпоставки, е специално оправомощен за участие в съдебни спорове за такива имоти и, трето, че същият министър е натоварен от законодателя с методическото ръководство на управлението и разпореждането с имоти – държавна собственост. Ето защо, в изпълнение на конституционния прерогатив на прокуратурата да следи за спазване на законността, в защита на държавния и обществения интерес и на основание чл.145, ал.1, т.6 от Закона за съдебната власт е ангажиран министърът на регионалното развитие и благоустройството с оглед реализиране на проверки за спазване на въпросните нормативни изисквания, както и за последващи законосъобразни действия, напр., сигнализиране на областен управител за постановяване на заповеди за отмяна на акт за общинска собственост, когато незаконосъобразно имот – държавна собственост е актуван като общински /чл.79, ал.1 ЗДС/ или за изземане на имот – държавна собственост, който се владее или държи без основание /чл.80, ал.1 ЗДС/; за представяне на данни на прокуратурата, ако се разкрие, че са издадени административни актове от други органи във връзка с поземлени имоти, които попадат в пределите на крайбрежната плажна ивица и др. От ВАП е посочено, че информация за взетите решения и предприетите действия следва да се представи в срок до 16.04.2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " ВАП се самосезира за обособени имоти на плаж в Слънчев бряг"}
{"url": "https://trud.bg/%d0%ba%d0%b8%d0%b9%d1%82-%d1%80%d0%b8%d1%87%d0%b0%d1%80%d0%b4%d1%81-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8%d1%82%d0%b5-%d0%b2-%d0%b4%d0%bd%d0%b5%d1%88%d0%bd%d0%be-%d0%b2%d1%80%d0%b5/", "text": "Китаристът на „Ролинг стоунс“ Кийт Ричардс обяви, че в последно време единствените му “грехове” са кафето и цигарите. В интервю за британския “ ” той се оплака, че е отегчен от днешната дрога. “Наркотиците не са интересни в днешно време. Твърде институционализирани и посредствени са. А и съм ги пробвал всичките“, заяви легендарният музикант, известен с бурния си живот. Въпреки градивната критика Ричардс уточни, че това не означава “окончателно приключване с всички тези неща”. “Може до шест месеца да ги започна отново. Но към момента, от няколко месеца, не съм ги докосвал”, обясни той и описа трезвеността като “роман”. През тази година предстои турне на групата във Великобритания, билетите за което вече са разпродадени. “Момчетата от бандата свирят по-добре от всякога”, заяви Ричардс. “Може би е опитът … Благословен съм да работя с някои от най-добрите музиканти за всички времена. Това никога не остарява”, каза китаристът. Освен турнето на Острова, “Ролинг стоунс” работят и по нов албум. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Кийт Ричардс: Наркотиците в днешно време са твърде посредствени"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82/", "text": "Вицепрезидентът Илияна Йотова посрещна Московския и на цяла Русия патриарх Кирил на летнище София. Духовният водач на руските православни християни бе приветстван още на летището и от висшия клир на Българската православна църква. Единствено патриарх Неофит не бе на летището. Той посрещна руския си колега в сградата на Светия Синод. По-късно ръководството на БПЦ ще даде пресконференция. На националния празник на България 3 март патриарх Неофит и патриарх Кирил ще отслужат литургия в църквата в Шипка. На нея ще присъства и президентът Румен Радев.", "date": "2018.03.02", "title": " Вижте как вицепрезидентът Илияна Йотова посреща патриарх Кирил в София (ВИДЕО)"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f-%d1%83%d1%87%d0%b8%d0%bb%d0%b8%d1%89%d0%b5%d1%82%d0%be-%d0%b2-%d0%ba%d0%b0%d1%80%d0%bd%d0%be%d0%b1%d0%b0%d1%82%d1%81%d0%ba%d0%be%d1%82%d0%be-%d1%81%d0%b5/", "text": "ОУ „Христо Ботев“ в карнобатското село Соколово ще затвори врати от следващата учебна година. Това решение взеха днес общинските съветници в Карнобат. „Прогнозата за следващите 5 години е негативна, не се раждат деца. Няма смисъл да се поддържа нещо на изкуствена кома. Сега возим деца от Карнобат към селото, за да има бройка, но не е редно. В училището се водеха 63 деца, но 21 от тях вече са в чужбина. Само едно дете е местно, останалите са от други села и от Карнобат. Сега ще ги водим всички в Карнобат“, каза кметът на общината Георги Димитров. Педагогическият състав на училището е от деветима души. Двама от тях са от Айтос, един е пенсионер, някои ще бъдат преустроени. Училищата в селата Соколово и Кликач предизвикаха бурни дебати преди 2 години. Тогава отново имаше идея за затваряне на двете учебни заведения, а учители реагираха остро, като подчертаха, че обучават умни деца с постижения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Затваря училището в карнобатското село Соколово"}
{"url": "https://trud.bg/%d1%81%d1%8a%d0%b2%d0%bc%d0%b5%d1%81%d1%82%d0%bd%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%bc%d0%b2%d0%bd%d1%80-%d0%bd%d0%b0-%d1%80%d1%84-%d0%bf%d0%be%d1%81%d0%b2%d0%b5%d1%82%d0%b5/", "text": "На 2 март 2018 г. от 10.00 часа в МВнР на РФ в тържествена обстановкапосланик  Бойко Коцев и министърът на външните работи на РФ Сергей Лавров откриха изложба, посветена на 140-та годишнина от Освобождението на България в резултат на Руско-турската война 1877-1878 г. Изложбата бе от архивни документи (сред които копие на Сан-Стефанския мирен договор и на ратификационните османски документи от 4 март 1878 г.), подготвени от МВнР на РФ, и от „Неизвестни фотографии от Руско-турската война 1877-1878 г.“, предоставени от Посолството и Българския културен институт в Москва. Посланик Б. Коцев и министър Лавров произнесоха слова, в които откроиха значението на войната за Освобождението на България от османско иго. Българският посланик отбеляза ключовата роля на саможертвата на българските опълченци и руските воини в кулминацията и решаващата битка във войната – епопеята на Шипка. Бе подчертан и всенародният подем в Русия за освобождението на угнетения български народ след потушаването на Априлското въстание, който е имал ключово значение за влизането на Русия във войната. В изказването си министър Лавров посочи, че Русия е провеждала принципна линия в полза на създаването на единна и автономна България. „Признателни сме на нашите български приятели за увековечаването на паметта на такива изтъкнати военачалници като генералите Скобелев, Тотлебен, Гурко, Драгомиров. Нашите приятели грижовно пазят паметта на руските войници и офицери, които са положили живота си върху олтара на победата.“ Руският външен министър посочи, също така, че общото ни културно и духовно наследство не е подложено на изпитанията на времето и е основа за постъпателното развитие на нашето сътрудничество във всички области– политика, икономика, култура, туризъм. Специален поздрав към гостите отправи фолклорният ансамбъл към Българския културен институт в Москва „Българска роза“. Посланик Бойко Коцев подари на МВнР РФ, в лицето на министър Лавров, изложбата „Неизвестни фотографии от Руско-турската война 1877-1878 г.“, както и картината „Шипка“ на художника Иляс Айдаров. По случай Баба Марта на всички присъстващи на изложбата гости, както и на министър Лавров, бяха подарени мартеници. На откриването присъстваха, от руска страна, и заместник-министърът на външните работи А. Грушко, директорът на Историко-документалния департамент на МВнР на РФ Н. Баринова, служители на руското външно министерство. От българска страна присъстваха служители на българското посолство и Българския културен институт в Москва.", "date": "2018.03.02", "title": " Министърът на външните работи на Русия Сергей Лавров: Общото наследство на Русия и България е в основата на нашата дружба"}
{"url": "https://trud.bg/%d0%bd%d0%b8%d0%bc%d1%85-%d0%bf%d0%be%d0%b2%d0%b8%d1%88%d0%b8-%d1%81%d1%82%d0%b5%d0%bf%d0%b5%d0%bd%d1%82%d0%b0-%d0%bd%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d0%bf%d0%be/", "text": "Националният институт по метеорология и хидрология повиши степента на опасност от поледици и снеговалежи за четри области в страната. Предупреждението се отнася за София-град, София-област, Пловдив и Хасково, където кодът от жълт вече е оранжев, показва справка на сайта на НИМХ. Поради отрицателните температури в приземния слой и валежите от дъжд се очаква образуването на поледици. В останалата част от страната с изключение на областите Бургас, Ямбол, Смолян, Кърджали и Благоевград, е обявен жълт код за поледици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " НИМХ повиши степента на опасност от поледици за четири области"}
{"url": "https://trud.bg/%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b5%d0%bd-%d0%bf%d1%8a%d1%82-%d0%ba%d1%8a%d0%bc-%d0%b4%d1%83%d0%bd%d0%b0%d0%b2/", "text": "30 км от пътя Дъбова махала – Монтана ще бъдат ремонтирани с европейски средства. Трасето е час от алтернативния маршрут към Дунав мост 2 и през последните години е претоварено от тежкотоварни камиони. В проекта е включено полагане на нова асфалтова настилка, ремонт на 5 моста и 3 кръстовища, полагане на нова маркировка и пътни знаци. В реконструкцията на пътя ще бъдат инвестирани 15 млн. лева от оперативната програма „Региони в растеж”. Ремонтните дейности ще започнат веднага след нормализирането на климатичните условия, а срокът за изпълнение е 18 месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Обновяват алтернативен път към Дунав мост 2"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8-%d0%b4%d0%b0%d0%b2%d0%b0%d1%82-12-000-%d0%bb%d0%b8%d1%80%d0%b8-%d0%b7%d0%b0-%d0%b2%d1%80%d0%b0%d1%82%d0%b0%d1%82%d0%b0-%d0%bd%d0%b0-%d1%81%d0%bf/", "text": "Англичани са готови да броят 12 000 лири на Лазар Донков, създател на Етнографския музей на открито /ЕМО/ „Етър” в Габрово, за вратата, през която доскоро посетителите на музея са влизали в Гайтандийската одая. Отказът му дава възможност тази уникална културна ценност да остане у нас. Днес тя може да бъде видяна в изложбата „Вратата на спомените”, открита в Изложбената зала над Хлопкарската работилница музея. През септември 1964 година обектите в „Етър”-а, разположени от дясната страна на река Сивек, са открити. Между тях е Гайтанджийската одая с вратата, представена днес в изложбата „Вратата на спомените”. В началото на януари 1965 година на работа от Историческия музей е прехвърлена Ганка Рибарова. Гайтанджийската одая става нейно работно място, което тя споделя със създателя на „Етър”-а Лазар Донков.  Чарковете заемат голямо пространство, затова работят върху трикраки столчета и попълват документите, опирайки ги на коленете си. Архивът, който започват да събират, се съхранява в амбалажно сандъче.  Двамата са съмишленици. Уредникът Ганка Рибарова много силно подкрепя идеята за създаване и развиване на музей на открито, какъвто днес е ЕМО „Етър”. Още през 50-те години, когато Лазар Донков извършва свои проучвания, тя му възлага да изработи макети на съоръжения, задвижвани от вода за фонда на Историческия музей, към който принадлежи. Чарковете за плетене на гайтан също попадат в тази поръчка. Комисия от специалисти във Велико Търново, пред която макетите, задвижвани от вода са представени, ги отхвърля. Ганка Рибарова не се отказва и ги занася в София, където успява да спечели нужната подкрепа. Така започва изграждането на „Етър”-а, а представената в изложбата врата затваря помещението към новото работно място на Рибарова и Лазар Донков. През 1971 година известни български писатели, които се заселват в габровското село Боженци, правят предложение до Министерски съвет Лазар Донков да бъде удостоен със званието „Заслужил деятел на културата”. Между подписалите са Станислав Сивриев и Слав Христов Караславов. В писмото се посочва, че освен всичките заслуги, Лазар Донков дарява и една врата, за която англичани му дават 12 000 лири. При откриването на изложбата „Вратата на спомените” бе обявено и едно изследване на Величка Илиева, главен уредник в ЕМО „Етър”, резултатите от което ще бъдат обявени през април на конференция в Регионалния исторически музей в Габрово. Официалната хипотеза е, че тази врата е част от отдавна съборена Гайтанджийска одая в местността Тепавиците – днес около тунела до завод „Капитан дядо Никола” в Габрово. Друга хипотеза е, че Вратата на спомените е била част от Регионален исторически музей-Габрово. Проучва се и трета версия – че идва от град Априлци. Вратата е интересна със своята визия и надписите, които са издълбани върху нея през различни периоди. Те отбелязват събития от 1864 до 1886 години. Последно върху нея е гравирана една розета от 1960-та.  Освен Вратата на спомените в изложбата са представени сокай и сокайни шевици. Идеята на авторите – уредниците в ЕМО „Етър” Павлина Дамянова и Георги Георгиев и графичният дизайнер Мирослав Живков, е да представят вратата като гранично пространство. В българската народна традиция прагът и вратата са важни, тъй като отделят семейството от външния свят. През вратата се излиза с десния крак. Булката прекрачва в новия си дом отново с десен крак, а след като вече е невеста – в първия понеделник след сватбата, слага сокаен накит на главата си. Накитите върху сокая са предоставени за изложбата от Регионален исторически музей-Габрово.  „Диадемата, известна като кръжило, се намира над челото при поставяне на сокая. Украсена с цветни камъни, тя е от различен метал, който показва социалния статус на семейството. Интересна е сокайната лента, пред самото кръжило, която е с много красива украса. За нея се захваща платното за обвиване на главата на жената, която носи сокая. Смочетата – малки триъгълни плочки с висулки, падат покрай ушите. Подбрадникът също е признак на социален статут. Той се състои от нанизани монети, чиито брой е различен. Нагръдникът е синджирче, което пада от сокая върху гърдите на жената. Наушниците са поставени до смочетата”, разказва уредникът в РИМ-Габрово Николета Маринова. Тя припомня, че по информация на д-р Петър Цончев само накитите по сокая струват между 650 и 800 гроша. Колкото по-благороден е металът, толкова по-скъп е накита. В изложбата могат да бъдат видени и сокайни шевици с различна техника на изработване – тъкани, писани и ажурни. Част от тях са предоставени от Регионален исторически музей-Габрово, други са на ЕМО „Етър”. Намеренията на екипа са „Вратата на спомените” да стане постоянна експозиция в Изложбената зала над Хлопкарската работилница в музея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Англичани дават 12 000 лири за Вратата на спомените\t\t\t"}
{"url": "https://trud.bg/%d1%81%d0%bb%d0%b5%d0%b4-%d1%84%d0%be%d1%82%d0%be%d1%84%d0%b8%d0%bd%d0%b8%d1%88-%d0%b4%d0%b0%d0%b4%d0%be%d1%85%d0%b0-%d0%b4%d0%b2%d0%b5-%d1%82%d0%b8%d1%82%d0%bb%d0%b8-%d0%bd%d0%b0-%d0%be%d0%bb%d0%b8/", "text": "Дори и фотофиниш не успя да определи победителите при най-малките в ски бягането на младежкия олимпийски фестивал в Осогово. Така организаторите се принудиха да дадат два златни медала – на Габриела Велева и Никол Дишова при момичетата до 12 г. Трасето бе с дължина 2,5 км, а надпреварата – в три различни възрасти. Най-много отличия спечелиха талантите на „Паничище“ – 10. Във феста се включиха над 280 деца от 22 клуба. Шестото издание на форума бе организирано от БОК и асоциацията „Спорт в свободното време“, за които приоритет е развитието на спорта сред младите.", "date": "2018.03.02", "title": " След фотофиниш дадоха две титли на олимпийски фест"}
{"url": "https://trud.bg/%d0%b2%d1%80%d1%8a%d1%87%d0%b8%d1%85%d0%b0-%d0%bd%d0%b0%d0%b3%d1%80%d0%b0%d0%b4%d0%b8%d1%82%d0%b5-%d0%b7%d0%bb%d0%b0%d1%82%d0%bd%d0%b0-%d0%bc%d0%b0%d1%80%d1%82%d0%b5%d0%bd%d0%b8%d1%86%d0%b0-%d0%b7/", "text": "Пет награди “Златна мартеница” за принос към българския бизнес бяха връчени вчера по време на официална церемония. Събитието, организирано от Съюз „Произведено в България, се проведе със съдействието на Министерство на икономиката и Fibank (Първа инвестиционна банка). Отличията се връчват вече 24 години на фирми с високи бизнес резултати и принос към родната икономика. На събитието присъстваха президентът Румен Радев, вицепрезидентът Илияна Йотова, вицепремиерът Валери Симеонов, зам.-министърът на икономиката Лъчезар Борисов, членът на УС на Първа инвестиционна банка Надя Кошинска и почетният председател на Съюз „Произведено в България” Христо Друмев. Сред наградените бяха компания “Победа”, верига ресторанти “Хепи”, „Лав Мейд Лав Интернешънъл” и политикът с дългогодишен принос за подобряване на бизнес средата в България Петър Кънев. Почетна грамота получи и списание “Наш дом” за подкрепата си към българските производители.  Първата „Златна мартеница” за дългосрочно присъствие на бългaрския пазар и за постоянно внедряване на нови и качествени продукти беше връчена на водещия производител на захарни изделия „Победа” АД. Изпълнителният директор на компанията Михаил Чоролеев прие наградата от президента Румен Радев. Ресторанти  Happy Bar&Grill получиха награда „Златна мартеница” за любим български бранд от вицепремиера Валери Симеонов. Със „Златна мартеница” за успешно женско предприемачество бяха отличени „Лав Мейд Лав Интернешънъл” ООД. Компанията се занимава с дизайн и производство на бебешки и детски дрехи и аксесоари. Призът им бе връчен от Надя Кошинска, член на УС на Първа инвестиционна банка, партньор на събитието.  Четвъртата „Златна мартеница” спечели г-н Петър Кънев – Председател на Комисията по икономическа политика и туризъм в рамките на 43-то и 44-то Народно Събрание. Той бе награден за принос за подобряване на бизнес средата в България и получи отличието от почетния председател на Съюз „Произведено в България” Христо Друмев.", "date": "2018.03.02", "title": " Връчиха наградите “Златна мартеница” за принос към българския бизнес"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d0%b2%d1%80%d0%be%d0%bf%d0%b0-%d1%89/", "text": "Европа ще отвърне с твърд и общ отговор, ако администрацията на Доналд Тръмп продължи с „неприемливите“ тарифи на вносната стомана и алуминий, заяви френският финансов министър Бруно льо Мер, предаде Ройтерс. Льо Мер добави, че „всички опции са на масата“, включително и реципрочни действия срещу американския внос в Европа. „САЩ трябва да знаят, че ако продължат с тези мерки, те ще срещнат силен, координиран и обединен отговор от Европейския съюз“, заяви льо Мер пред репортери във финансовото министерство в Париж. „Тези едностранни мерки са неприемливи. Те биха имали огромни последствия за европейската икономика и френските фирми“, добави министърът. Президентът на САЩ Доналд Тръмп от своя страна заяви, че смята да наложи реципрочни такси на вноса от всички търговски партньори на страната. „Когато страна налага такса на нашите вносни продукти, да кажем равняващ се на 50%, а ние таксуваме същия продукт влизащ в нашата страна с нула процента, не е честно или находчиво“, заяви американският президент, ден след като обяви въвеждането на тарифи върху стоманата и алуминия, влизащи в САЩ. „Скоро ние ще въведем реципрочни тарифи, така че да таксуваме същите продукти, за които те ни таксуват. 800 милиарда търговски дефицит – нямаме избор“, подчерта Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Френският финансов министър: Европа ще отвърне на неприемливите тарифи на САЩ"}
{"url": "https://trud.bg/%d0%b4%d1%83%d0%b7%d0%bf%d0%b0-%d0%b2%d1%8a%d1%80%d0%bd%d0%b0-%d0%b8%d0%bd%d1%82%d1%80%d0%b8%d0%b3%d0%b0%d1%82%d0%b0-%d0%b2-%d0%bb%d0%b0-%d0%bb%d0%b8%d0%b3%d0%b0/", "text": "Интригата около титлата в Примера дивисион се върна след нова грешна стъпка на „Барселона“. Тимът на наставника Ернесто Валверде стигна само до 1:1 при визитата си на застрашения от изпадане „Лас Палмас“. Така преднината на каталунците пред „Атлетико“ (Мадрид) се скъси от 11 на 5 точки в рамките на едва 5 кръга. И всичко това в навечерието на дербито между двата тима на „Камп Ноу“ в неделя. А хиксът на лидера бе белязан от ново незадоволително съдийство в Испания. Домакините успяха да отмъкнат точката след гол от съмнителна дузпа.  „Равенството не ни устройва – призна след мача Валверде. – Имам доста питания за дузпата, която бе дадена срещу нас. Никой не разбра за какво беше. Дано след като видя повторението ми стане ясно.“  От последната дузпа отсъдена срещу „Барселона“ в испанското първенство изминаха 764 дни. За последно това се случи в мач срещу „Селта“ през 2016 година.", "date": "2018.03.02", "title": " Дузпа върна интригата в Ла Лига"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%ba%d1%8a%d0%bc-%d1%80%d1%83%d1%81%d0%ba%d0%b8%d1%8f-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%ba%d0%b8%d1%80/", "text": "„Българският народ знае, че свободната, модерната българска държава е завоювана с духовната помощ на Руската православна църква и с героизма на бойното поле. Общи са били молитвите в храмовете, обща е била надеждата за победа и свобода.“ С тези думи вицепрезидентът Илияна Йотова посрещна Негово Светейшество Московския и на цяла Русия патриарх Кирил на летище София. „За мен е огромна чест Вашето присъствие на честването на Националния празник на Република България 3 март и отбелязването на 140 години от края на Руско-турската освободителна война“, посочи Илияна Йотова. По време на разговора с Негово Светейшество вицепрезидентът припомни думите на Аксаков, че именно Руската православна църква подготви руския народ за участие във войната в името на единството на вярата и на славянското братство. „Войната донесе Освобождението на България. Свободата не би била възможна без духовната подкрепа на Българската православна църква, извоювала малко повече от десетилетие преди това своята независимост“, заяви Илияна Йотова и добави, че благодарение на духовната мощ на Българската православна църква народът ни е оцелял през всички тези години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Илияна Йотова към руския патриарх Кирил: Свободната и модерна българска държава е завоювана с духовната помощ на Руската православна църква"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%81%d1%80%d0%b5%d1%89%d0%b0-%d1%81-%d0%b8%d0%b7%d1%80%d0%b0%d0%b5%d0%bb/", "text": "Днес, в сградата на МВР, се състоя първата официална среща на министър Валентин Радев с Н.Пр. Ирит Лилиан, посланик на Държавата Израел в София, съобщи МВР. Двамата обсъдиха различни аспекти на двустранното сътрудничество и дадоха висока оценка на постигнатото, в това число в областта на сигурността и вътрешните работи. В този смисъл министърът на вътрешните работи отбеляза постигнатия активен и ползотворен диалог, който през последните години се развива и надгражда. Двамата дискутираха и бъдещи възможности за сътрудничество. По време на разговорите Н.Пр. Ирит Лилиан благодари сърдечно за предприетите от ръководството на Министерството на вътрешните работи мерки, свързани с обезпечаването на сигурността на израелски граждани, които посещават България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Валентин Радев проведе среща с израелския посланик Н.Пр. Ирит Лилиан"}
{"url": "https://trud.bg/%d0%b0%d1%82%d0%bb%d0%b5%d1%82%d0%b8%d1%82%d0%b5-%d0%bd%d0%b0-%d1%81%d1%82%d1%83%d0%b4-%d0%b8-%d0%b1%d0%b5%d0%b7-%d0%b0%d1%81%d0%b0%d0%bd%d1%81%d1%8c%d0%be%d1%80-%d0%b2-%d1%85%d0%be%d1%82%d0%b5%d0%bb/", "text": "Битови неволи тормозят лекоатлетите, които са настанени в 16-етажния хотел за световното на закрито в Бирмингам. В петък вечерта изби тръба със студена вода, която бликна от тавана, близо до асансьора. Тя заля първия етаж и стигна до фоайето.  Така близо два часа състезателите трябваше да се качват и слизат пеша. Преди това атлетите се оплакаха от голям студ. „Спя с две одяла, чорапи и жилетка – заяви шампионката в скока на височина Мария Ласицкене. – А за закуска слизам с яке. Не знам дали са виновни организаторите, макар че и британците мръзнат.“", "date": "2018.03.02", "title": " Атлетите на студ и без асансьор в хотела"}
{"url": "https://trud.bg/%d0%bc%d0%b5%d0%bb%d0%b0%d0%bd%d0%b8%d1%8f-%d1%82%d1%80%d1%8a%d0%bc%d0%bf-%d0%bf%d0%be%d0%bb%d1%83%d1%87%d0%b8%d0%bb%d0%b0-%d0%bf%d1%80%d0%b0%d0%b2%d0%be-%d0%b4%d0%b0-%d0%be%d1%81%d1%82%d0%b0%d0%bd/", "text": "През 2001 г. Мелания Тръмп е получила право да остане законно в САЩ чрез т. нар. виза „Айнщайн“, пише в. „ “. Това поражда въпроси как. Година по-рано тя все още е Мелания Кнаус, словенски модел, но вече се среща с Доналд Тръмп. Именно през 2000 г. Мелания подава молба за разрешително за постоянен престой в САЩ по програма, запазена за хора с „изключителни способности“. По това време нейните постижения включват работа като модел на дефилета в Европа, билборд с реклама на цигари на „Таймс скуеър“ и снимка в „Спортс илюстрейтид“ по бански с надуваем кит, пише вестникът. През март 2001 г. обаче Мелания получава зелена карта по елитната EB-1 програма, която е създадена за признати научни изследователи например, или кандидати, отличили се в собствената си област, като олимпийски атлети и носители на „Оскар“ с „национално и международно признание“ – т. нар. виза „Айнщайн“, посочва изданието. Същата година само петима словенци са получили зелена карта по тази програма, сочат данните на Държавния департамент. От над 1 млн. зелени карти през 2001 г. едва 3376, или под 1%, са за мигранти с „изключителни способности“. Според адвоката на Мелания тя е повече от „достатъчно квалифицирана и твърдо е избираема“ за визата, която е получила. Защитникът обаче отказа да дискутира какви квалификации първата дама е включила в молбата си, пише „Вашингтон пост“. Придобиването на зелена карта тогава постила пътя на Мелания към получаването на американско гражданство, но също ѝ дава право да осигури законно пребиваване за родителите си – Виктор и Амалия Кнавс. Сега те самите са близо до получаване на американски паспорт. В същото време, през ноември президентът Тръмп нарече правото на законните мигранти да доведат в САЩ семействата си „верижна миграция“, която е „неприемлива“ и предложи тази възможност да бъде отрязана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Мелания Тръмп получила право да остане законно в САЩ чрез виза „Айнщайн“"}
{"url": "https://trud.bg/%d0%b6%d0%b5%d0%bd%d0%b0-%d1%85%d0%b2%d0%b0%d0%bd%d0%b0-%d0%ba%d1%80%d0%b0%d0%b4%d0%b5%d1%86-%d1%81-%d0%b1%d0%be%d0%b9-%d0%b8-%d1%88%d0%b0%d0%bc%d0%b0%d1%80%d0%b8-%d0%b3%d0%be-%d0%bf%d1%80%d0%b5/", "text": "Жена хвана крадец, влязъл в дома й в Нова Загора докато спи. На помощ дошли и съседи, които предали мъжа на полицията. След 2 ч. снощи крадецът влязъл в дома на Ганка Станева. Жената спяла, а семейните бижута били до главата й. Мъжът ги грабнал, но събудил домакинята. „Аз изведнъж скочих пред него, какво правиш, казвам… в ръката му моите злата. Хванах го от врата, има един шал, и го дръпнах, започна да се задушава”, разказа Ганка Станева пред  . Вместо да изпадне в шок, жената подхванала крадеца. “Да, бих го, що да те лъжа. Първо със желязото го бих, после с тоягата, казвам – ако идваш да ми кажеш: “Дай ми, како, 5 лева да си взема на децата да ям, щях да му дам”, допълни Ганка. Докато държала крадеца да не избяга, жената успяла да се обади за помощ. Пристигнало подкрепление от махалата. Съседката Донка също го била с тоягата, както и с шамари, докато той се молел да не го издават на полицията. Крадецът е задържан за 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Жена хвана крадец, с бой и шамари го предаде на полицията"}
{"url": "https://trud.bg/%d1%84%d0%be%d1%80%d0%bc%d1%83%d0%bb%d0%b0-1-%d0%b2-%d0%bc%d0%b0%d1%8f%d0%bc%d0%b8-%d1%85%d0%b0%d0%bd%d0%be%d0%b9-%d0%b8-%d0%b1%d1%83%d0%b5%d0%bd%d0%be%d1%81-%d0%b0%d0%b9%d1%80%d0%b5%d1%81/", "text": "През новия сезон във „Формула 1“ за първи път ще има 21 състезания. След дълго отсъствие в календара се завръща култовата писта „Пол Рикар“ в южна Франция. Новият собственик на правата върху формулата „Либърти Медия“ подготвя включването на още нови трасета. Това са Маями (САЩ), Ханой (Виетнам) и Буенос Айрес (Аржентина), разкри авторитетното германско списание „Ауто Мотор унд Шпорт“. Тези три старта трябва да влязат от 2019 г. Особено атрактивни за зрителите се очертават уличните трасета в Маями и в Ханой. Състезанията по улиците се окачват по-силен магнит за феновете отколкото по пистите. В момента улични стартове има в Монако, Сингапур и Баку. Надпреварата в Буенос Айрес е предвидена за пистата „Оскар и Хуан Галвес“, където последната Гран при във „Формула 1“ датира от 1998 г., когато победител става Михаел Шумахер. Пилотите и отборите им си пожелаха да карат в топлите страни след мразовитите дни в Барселона. Приключилите първи предсезонни тестове там напълно оправдаха името си „зимни“, защото нетипично за района температурите паднаха под нулата и дори валя сняг. Студът създаде много проблеми и екипите не успяха да преценят реално представянето на гумите.", "date": "2018.03.02", "title": " “Формула 1” в Маями, Ханой и Буенос Айрес\t\t\t"}
{"url": "https://trud.bg/4-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b2%d0%b0%d1%87%d0%b0-%d0%ba%d0%b0%d0%b4%d1%8a%d0%bd%d0%ba%d0%be%d0%b2/", "text": "55-годишният Мехмедамин Кадънков от Шумен ще лежи 4 г. зад решетките за брутално изнасилване на жена. Присъдата е на Районния съд в Шумен и може да бъде обжалвана. Както “Труд” писа, Кадънков извършил сексуалното посегателство във вила в местността “Под манастира” край града през ноември 2015 г. Той уж отишъл да търси свой приятел, който му дължал пари, но заварил в постройката и 43-годишната му приятелка и това отключило мераците му. Първо се заканвал с убийство на борчлията, бил го и се впуснал да търси пари из вилата. Така попаднал на жертвата си 43-годишната С.Б. Под въздействие на алкохола я изнасилил и избягал. Още на другия ден полицаи открили насилника и го арестували, прибрали и розово одеяло като доказателство за акта. Държали го зад решетките до март 2016 г. и бил пуснат на свобода. Сега това време ще се счита за изтърпяно от наложеното наказание. Кадънков е съден за изнасилване още през 1994 г. и изтърпял ефективна присъда от 12 години. През 2010 г. той пак попадна в криминалните хроники, когато нахълта пиян в ЦДГ „Латинка“-Шумен, за да вземе децата си. Учителките го изгонили, а той се върнал със закани и му наложиха 10 дни арест. През 2013 г. шуменецът се прояви, но за добро като спасител – свали от дървото съсед, който се опитал да се обеси в квартал “Бялата пръст”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " 4 г. затвор за изнасилвача Кадънков"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d0%be%d1%81%d0%bd%d0%be%d0%b2%d0%b0%d0%bd%d0%b8%d1%8f/", "text": "Вицепремиерът Красимир Каракачанов отново изрази мнение, че няма основание оставката на енергийния министър Теменужка Петкова да бъде приета. Според Каракачанов тя не може да носи отговорност за нещо, което не може да контролира по закон. „Аз го казах още преди няколко дни. Не виждам защо Теменужка трябва да бъде жертвана и в името на какво. Това какво означава? Че тя поема някаква вина? За какво поема вина, като тя няма вина за тази ситуация“, коментира вицепремиерът. „На следващото заседание на коалиционният съвет този въпрос ще бъде отново на дневен ред в началото на другата седмица“, каза още Каракачанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Красимир Каракачанов: Няма основания оставката на Теменужка Петкова да бъде приета"}
{"url": "https://trud.bg/%d0%b4%d0%b2%d0%b0%d0%bc%d0%b0%d1%82%d0%b0-%d0%b3%d1%80%d1%8a%d1%86%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d1%82%d1%83%d1%80/", "text": "Турция остави в ареста  , след като, както се твърди, неволно навлезли на турска територия, съобщават турските медии и световните агенции. Прокуратурата е снела показанията на двамата и е поискала те да бъдат задържани по подозрения “опит за военен шпионаж” и “навлизане в забранена военна зона”. С това искане гръцките военни били изпратени при съдия, която е постановил те да останат под арест, съобщава частната турска телевизия СиЕнЕн-Тюрк. Двамата гръцки военнослужещи са патрулирали по гръцко-турската граница в Североизточна Гърция, когато изглежда загубили ориентация заради лошото време и навлезли на турска територия. Инцидентът е станал вчера следобед северно от река Марица, която разделя двете страни. Гръцкият правителствен говорител Димитрис Дзанакопулос заяви днес, че Гърция очаква от Турция бързо да върне двамата гръцки военнослужещи, като подчерта, че случаят е резултат от грешка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Двамата гръцки военни, задържани в Турция, са поставени в ареста по подозрения в опит за шпионаж"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bb%d0%b0%d0%b2%d1%80%d0%be%d0%b2-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f%d1%85%d0%b0-%d0%bf%d0%be-%d1%82%d0%b5%d0%bb%d0%b5%d1%84/", "text": "Министърът-председателят Бойко Борисов и руският външен министър Сергей Лавров проводоха телефонен разговор. Лавров поздрави българския премиер по случай националния празник на страната ни – 140-годишнината от Освобождението на България от османско иго, като подчерта, че културните ценности, обединяващи България и Русия, са основа за задълбочаване на двустранните отношения в редица сфери. Бойко Борисов и Сергей Лавров обсъдиха приоритетната тема за Българското председателство на Съвета на ЕС – развитието на страните от Западните Балкани. Българският премиер посочи, че държавите от региона трябва да бъдат подпомогнати активно и че България полага усилия за изграждането на по-добро инфраструктурно свързване на страните от този регион с държавите от ЕС. Затова България търси подкрепата не само на държавите-членки на ЕС, но и на други партньори като Русия, отбеляза още българският министър-председател. Премиерът Бойко Борисов благодари на руския външен министър Сергей Лавров за участието му в днешното откриване на изложбата по случай 140 години от освобождението на България. Тя беше открита днес от посланик Бойко Коцев и министърът на външните работи на Русия в руското външно министерство в тържествена обстановка. Изложбата представя архивни документи, сред които копие на Сан-Стефанския мирен договор и ратификационни османски документи от 4 март 1878 г., подготвени от МВнР на Русия и от „Неизвестни фотографии от Руско-турската война 1877-1878 г.“, предоставени от Посолството и Българския културен институт в Москва. „Изложбата е впечатляваща и тя показва нашата обща история. Признателни сме на нашите български приятели за увековечаването на паметта на такива изтъкнати военачалници като генералите Скобелев, Тотлебен, Гурко, Драгомиров. Нашите приятели грижовно пазят паметта на руските войници и офицери, които са положили живота си върху олтара на победата“, посочи Лавров. Руският външен министър заяви още, че общото ни културно и духовно наследство е основа за постъпателното развитие на нашето сътрудничество във всички области– политика, икономика, култура, туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Борисов и Лавров разговаряха по телефона\t\t\t"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bd%d0%b8%d1%82%d0%be-%d0%b5%d1%81-%d0%bd%d0%b8%d1%82%d0%be-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8/", "text": "Британският премиер Тереза Мей увери днес, че е близо до договаряне с Европейския съюз на условията, при които ще се осъществи Брекзит, предаде Ройтерс. Тя изнесе реч по темата, в която каза, че преходният период трябва да е ограничен във времето и не може да е постоянно решение. Нито ЕС, нито Великобритания ще получи в преговорите всичко, което иска, призна Мей, цитирана от Франс прес. Тя изрази очакване реципрочният пазарен достъп да намалее след Брекзит, предаде Асошиейтед прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Тереза Мей: Нито ЕС, нито Великобритания ще получи в преговорите всичко, което иска"}
{"url": "https://trud.bg/269-%d0%b4%d0%bd%d0%b8-%d0%b7%d0%b0-%d0%b4%d0%b0-%d1%81%d0%b5-%d0%b2%d1%8a%d1%80%d0%b6%d0%b5-%d1%84%d0%b8%d1%80%d0%bc%d0%b0-%d0%ba%d1%8a%d0%bc-%d0%b5%d0%bb-%d0%bc%d1%80%d0%b5%d0%b6%d0%b0%d1%82%d0%b0/", "text": "Присъединяването на предприятие към електропреносната мрежа преминава през 7 процедури, отнема около 9 месеца (269 дни) и струва 60 222 лв. на бизнеса, сочи анализ на Министерството на икономиката.  Проблемът с тромавата процедура за прокарване на ток често се поставя от бизнеса на дневен ред. В ежегодното проучване на Световната банка Doing Business 2018 страната ни е на  141-во място в света по показателя “Свързване с електрическата мрежа” и за година пада с 37 позиции. В първата процедура се сключва предварителен договор с електроразпределително дружество (ЕРП). Във втората процедура фирмата трябва да направи проект на вътрешното захранване, който се съгласува с ЕРП-то, ДНСК и общината, за да бъде дадено разрешително за строеж. В третата процедура се подписва договор с общината за възстановяване на тротоарна настилка и се депозират пари като гаранция за качество на възстановителните дейности. Четвъртата процедура е по сключване на договор за присъединяване с ЕРП-то, за да започне същинската работа. Петата процедура включва изкопни дейности, полагане на кабели и осъществяване на връзка с електропреносната мрежа – 84 дни. Разходите за тази дейност са 52 185 лв. Шестата стъпка е сключване на договор за продажба на електроенергия. Седмата процедура е за монтаж на електромер и предоставяне на достъп до електричество.", "date": "2018.03.02", "title": " 269 дни, за да се върже фирма към ел. мрежата\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d1%81%d0%b5-%d0%b3%d0%be%d1%82/", "text": "20 румънски служители на Генералния инспекторат за извънредни ситуации към МВР на Румъния и 20 служители от Главна дирекция „Пожарна безопасност и защита на населението” в МВР преминаха през февруари обучение за реагиране при химически, биологични, ядрени и радиационни инциденти в Центъра за професионална квалификация в Монтана. Обучението е част от проект по Програмата за трансгранично сътрудничество „Interreg V-A Румъния-България” 2014 г.-2020 г.  Целта на проекта е подобряване на управлението в граничната зона по река Дунав и изграждане на съвместна структура от органи за реагиране при химически, биологически, радиационни и ядрени инциденти. Продължителността на проекта е 18 месеца. Над 100 служители на българските служби за противопожарна безопасност и защита на населението ще преминат специализирано обучение за реагиране при инциденти с опасни вещества в още 4 курса тази година. Главната дирекция „Противопожарна безопасност” ще получи 4 мобилни специализирани платформи, снабдени с оборудване за ликвидиране на химически, биологически, радиационни и ядрени инциденти. Ще се подготвят  и оперативни процедури и план за съвместна намеса на територията на трансграничната зона и Наръчник за химически, биологически, радиационни и ядрени извънредни ситуации. По проекта ще се проведе и съвместно учение на българските и румънски  спасители в районите на Видин и  Калафат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Спасители от България и Румъния се готвят в Монтана за борба с инциденти"}
{"url": "https://trud.bg/%d0%b6%d0%b5%d0%bd%d0%b0-%d0%b8%d1%81%d0%ba%d0%b0-%d0%b4%d0%b0-%d0%b1%d0%b8%d0%b5-%d0%bc%d0%b5%d0%b9%d1%83%d0%b5%d0%b4%d1%8a%d1%80/", "text": "ММА шампионката Крис Сайборг предизвика непобедения боксьор Флойд Мейуедър на среща по правилата на смесените бойни изкуства. Миналата година Богаташчето надигра с технически нокаут на ринга колегата Конър Макгрегър, но 32-годишната бразилка не смята да се слага под юмруците на американеца. „Би било лудост да се боксирам с него, но в клетката ще го удуша – заяви Сайборг. – Сигурна съм, че ще го сваля с крака и ще го накарам да се предаде. Трябва само да бъда достатъчно бърза и да си пазя главата от него.“", "date": "2018.03.02", "title": " Жена иска да бие Мейуедър"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8%d0%bb%d0%b0-%d1%81%d0%bb%d0%be%d0%b2%d0%b0%d0%ba%d0%b8%d1%8f-%d0%b7%d0%b0-%d0%bf%d1%80%d0%be%d0%bd/", "text": "Италианската прокуратура е предупредила словашките власти за “опасно” проникване на влиятелна италианска мафиотска организация още преди  , заяви днес висш антимафиот, цитиран от Асошиейтед прес. “Ние предупредихме властите в Братислава, но за съжаление те не ни послушаха” за проникването на Ндрангетата /калабрийската мафия/ в Словакия, каза Франко Роберти, който доскоро беше национален прокурор за борба с мафията в Италия. Словашката полиция обискира вчера жилища, свързани с предполагаеми членове на мафиотската организация. При акциите, проведени във връзка с убийството на журналиста Ян Куциак и приятелката му Мартина Кушнирова, бяха арестувани седмина заподозрени. Последният, недовършен материал, по който е работил Куциак, е бил за дейностите на Ндрангетата в Словакия. Журналистът и приятелката му бяха открити застреляни в дома им миналата седмица. Роберти каза, че Ндрангетата може да е убила Куциак, защото “не е имало друг начин да запуши устата” на журналиста. Според него “корумпираността” на местните представители на властта играе голяма роля за дейностите на Ндрангетата в чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Италия предупредила Словакия за проникване на мафиотска организация"}
{"url": "https://trud.bg/%d1%81%d0%bf%d0%b0%d0%b9%d1%81-%d0%b3%d1%8a%d1%80%d0%bb%d1%81-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d1%81%d1%8a%d0%b1%d0%b5%d1%80%d0%b0%d1%82-%d0%b1%d0%b5%d0%b7-%d0%b2%d0%b8%d0%ba/", "text": "Мениджърът на “Спайс гърлс” Саймън Фулър намекна, че Виктория Бекъм няма да участва в събирането на групата, съобщи Контактмюзик. По думите на 57-годишния музикален магнат, участие в предстоящите концерти ще вземат останалите певици от състава – Ема Бънтън, Мел Би, Гери Хорнър и Мел Си. На въпрос на репортер от сайта Ти Ем Зи дали Виктория се е отказала от турнето, той отговори: “Може да бъдат четири, не пет”. Саймън призна и че “не е сигурен” дали изпълнителките на хита “Wannabe” ще пеят на сватбата на принц Хари и Меган Маркъл през май, въпреки че Мел Би потвърди слуха в началото на седмицата. “Може би тя знае нещо, което аз не знам”, каза той. В ток шоуто “The Real” Мел Би каза, че тя и колежките й от “Спайс гърлс” са получили покани за сватбата на 19 май.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " “Спайс гърлс” може да се съберат без Виктория Бекъм, намекна мениджърът на групата"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b2%d0%b0%d1%82-%d0%ba%d0%be%d0%bc%d0%b0%d0%bd%d0%b4%d0%b8%d1%80%d0%b0-%d0%bd%d0%b0-%d0%b1%d0%b0%d1%80%d0%b5%d1%82%d0%b8%d1%82%d0%b5/", "text": "Командирът на Специализирания отряд за борба с тероризма Георги Гайков ще бъде наказан, но ще остане шеф на баретите. “Видял съм какви са нарушенията на командира, има нарушения и надолу по веригата. Той ще бъде наказан от мен с неповишаване в следващо звание”, каза вътрешният министър Валентин Радев. Това става след пълна проверка в отряда, която бе предизвикана от недоволство на командоси. В открити писма до институции баретите се оплакваха от репресии, неправомерни назначения и лошо управление на отряда от Георги Гайков. “Георги Гайков си остава на поста, може би ще направим някакво преструктуриране. Преценил съм кой е Гайков, взел съм мнението на професионалното и политическото ръководство”, каза още Радев.", "date": "2018.03.02", "title": " Наказват командира на баретите"}
{"url": "https://trud.bg/%d0%b6%d0%b5%d0%bb%d1%8c%d0%be-%d0%b1%d0%be%d0%b9%d1%87%d0%b5%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d1%82/", "text": "Няма как да подкрепим влизане на българската държава към този момент с оглед тази процедура, това ще направи българската държава съучастник. Така Жельо Бойчев от БСП коментира пред   намерението на управляващите да участват в придобиването на българския бизнес на ЧЕЗ. Той посочи, че и след двете парламентарни изслушвания по темата с участието на ресорния министър, началниците на службите и собственика на фирмата купувач „Инерком” не е получил нужните отговори. „Попитах министър Петкова какво значи „роля на държавата” в тази сделка.  Министърът не може да каже какво е „контролен пакет”, посочи Бойчев. Според него към момента процедурата е непрозрачна и е трябвало още изначално държавата сама да се опита да купи ЧЕЗ-България. „Шефовете на службите казаха, че са следили намеренията на чешката страна да продава. Коментираха дори какви интереси е имало – от руски компании, от турски компании. Имало е други преговори, които не са завършили с финал. Правителството е знаело за целия процес”, подчерта Бойчев. „Ние ще провалим както вървим европредседателството. Поставили сме на карта отношенията с Чехия – за всичко, което не ни отърва и не можем да направим, чехите са ни виновни”, допълни социалистът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Жельо Бойчев: Държавата не трябва да става съучастник в процедурата за ЧЕЗ"}
{"url": "https://trud.bg/%d0%ba%d0%be%d0%bb%d0%b0-%d0%b8-%d1%82%d1%80%d0%b0%d0%bc%d0%b2%d0%b0%d0%b9-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d0%b1%d1%83%d0%bb-%d1%88%d0%b8%d0%bf%d1%87/", "text": "Млад мъж беше откаран в болница, след като лека кола и трамвай по линия 20 се удариха на бул. „Шипченски проход” тази вечер, информира  . Инцидентът е станал близо до пешеходна пътека. Трамваите към „Дружба” бяха спрени. Автомобилите през това време преминаваха спокойно и в двете посоки. Около 20:10 часа движението беше пуснато. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Кола и трамвай се удариха на бул. „Шипченски проход”, мъж е пострадал"}
{"url": "https://trud.bg/%d0%bb%d0%b8%d1%87%d0%bd%d0%b8%d1%82%d0%b5-%d0%b2%d0%b5%d1%89%d0%b8-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0%d1%85%d0%b0-%d1%81-%d0%bf/", "text": "Благодарение на командира на ВМС контраадмирал Митко Петев бяха транспортирани до Варна при тежките зимни условия личните вещи на Дякона. Това стана ясно на откритата за 3 март изложба „Докосване до Апостола“ във Военноморския музей. “Носих ги като икона, като светиня”, каза командирът на бойния ни флот. Личните вещи са от фонда на Националния военноисторически музей в София. Експозицията показва за първи път във Варна ножа на Васил Левски, който всъщност е бил щик към пушка „Снайдер”, която е била на въоръжение в армията на Османската империя. Той го е използвал по време на преходите си, предрешен като турско заптие. Изложено е още кръстчето му, което е закупено от неговия вуйчо от Божи гроб. Левски го получава, когато влиза в духовенството. Дълго след това обаче той продължава да го носи. Кръстчето попада в музея чрез племенницата на Левски Мария Зидарова. Посетителите могат да видят и кичури от косата на Левски, запазени от майка му при второто му подстригване, когато решава да се отдаде на революционна дейност. Еспозицията ще бъде във Варна до 20 март. Входът на Военноморския музей е безплатен за посетители на 3 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Личните вещи на Левски пристигнаха с подкрепата на ВМС"}
{"url": "https://trud.bg/%d0%bd%d0%b0-98-%d0%b3%d0%be%d0%b4%d0%b8%d0%bd%d0%b8-%d0%bf%d0%be%d1%87%d0%b8%d0%bd%d0%b0-%d0%b5%d0%bb%d0%b5%d0%bd%d0%b0-%d0%b4%d0%b6%d1%83%d1%80%d0%be%d0%b2%d0%b0/", "text": "На 98-годишна възраст си отиде Елена Джурова – една силна жена, събрала в живота си мъдростта на цяла епоха, съпруга на армейски генерал Добри Джуров (1916 – 2002), министър на отбраната на НР България от март 1962 г. до ноември 1990 г. и роднина на офицер-герой от войните за национално освобождение и обединение, създател на Македоно-Одринското опълчение, легендарен войвода в Македония и член-кореспондент на БАН, полковник Петър Дървингов. Светла ѝ памет.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " На 98 години почина Елена Джурова"}
{"url": "https://trud.bg/%d1%86%d1%81%d0%ba%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%b1%d1%84%d1%81-%d0%b7%d0%b0-%d0%b5%d0%b2%d1%80%d0%be%d0%bf%d0%b0/", "text": "„ „ „ „", "date": "2018.03.02", "title": " ЦСКА благодари на БФС за Европа"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1-20/", "text": "Кметът на Благоевград д-р Атанас Камбитов получи ценен подарък – ръчно изработена книга от ученици от 6 клас на Пето СУ ”Георги Измирлиев”. Заедно с тяхната преподавателка Катя Чимева, те посетиха д-р Камбитов в неговия кабинет и му връчиха специално издание на ръчно изработена книга със събрани български стихотворения, посветени на Родината и езика. „Благодарим Ви за грижите, които полагате за българското образование, за това, че в нашите училища нещата вървят плавно, че децата и ние се чувстваме спокойни и сигурни“, каза в обръщението си към кмета Камбитов, Катя Чимева. Тя допълни, че всички виждат колко много труд и поети отговорности стоят зад тези факти. Книгите са създадени по идея на учениците по повод 140 години от Освобождението на България. Визията носи цветовете на българското знаме, като всяко стихотворение е написано на ръка от самите ученици. „Ние можем да помислим за тиражиране на книгата“, каза впечатлен от нейната символика д-р Атанас Камбитов. „Истината е, че с такива деца, ние сме спокойни за бъдещето. Ние трябва да им осигурим условия и ментори и е хубаво да не им даваме съвети, а примери. Обикновено повечето хора обичат да дават съвети, но не винаги съветът, кореспондира с примера, а истината е, че децата искат примери“, допълни кметът д-р Атанас Камбитов. На финала на срещата, на която присъства и заместник- кметът по култура и хуманитарни дейности Христина Шопова, към която също бяха изказани специални благодарности за отговорността й към предизвикателствата, които срещат училищата в Благоевград, учениците връчиха и ръчно изработени мартеници. „Ние се включихме в кампанията на ЮНЕСКО за мартениците и продадохме много мартеници, събрахме сума пари, която ще дарим за болните деца“, обясниха учениците.  Д-р Атанас Камбитов им благодари и постави своите подаръци на видно място, като обеща да взаимства от книгата за чествания по повод националните празници. Той също подари мартеници на възпитаниците на V  СУ ”Георги Измирлиев”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Кметът на Благоевград д-р Атанас Камбитов получи ценен подарък от ученици от Пето СУ ”Георги Измирлиев”"}
{"url": "https://trud.bg/%d0%b1%d0%b0%d1%80%d0%b5%d0%ba%d0%be%d0%b2-%d1%81%d1%8a%d0%b1%d1%80%d0%b0-%d0%bd%d0%b0%d0%b4-120-%d0%bf%d1%80%d0%be%d1%84%d0%b5%d1%81%d0%be%d1%80%d0%b8-%d0%b6%d1%83%d1%80%d0%bd%d0%b0%d0%bb/", "text": "Над 120 български граждани, сред които европейски политици, професори, журналисти и студенти, обсъдиха темата за корупцията и генезиса на фалшивите новини по време на конференция в Брюксел, организирана от евродепутата Николай Бареков и Групата на Европейските консерватори и реформисти. Като гост-лектори участие в форума взеха зам.-председателят на Европейския парламент Ричард Чернецки, британският политик и зам.-председател на ЕКР Джефри ван Орден, европейският икономист и зам.-председател на ЕКР проф. Ханс-Олаф Хенкел и собственикът на една от най-известните европейски медии – EU Reporter Колин Стивънс. В дискусията се включиха и десетки общественици и авторитетни медии. Сред тях бяха Пламен Грозданов, изпълнителен директор на сдружение „Съюз Произведено в България”, Димитър Чобанов, преподавател в Катедра „Финанси“ в УНСС, Роман Василев, бивш прокурор и други. Фалшивите новини раждат корупция и корупцията ражда фалшиви новини, категоричен е евродепутатът Николай Бареков. По думите му голяма част от медиите са се превърнали в корупционен отряд. Като пример той посочи медийния кръг “Капитал”, където често се засягат теми, в които ясно прозират корпоративни интереси. В тази връзка евродепутатът отбеляза, че е поканил на форума техни представители, включително и съсобственика на „Икономедиа” Иво Прокопиев, но те не са пожелали да се включат в дебата. Като основен проблем Бареков посочи наличието на “младо и неопитно” законодателство по тази тема и отбеляза, че всеки опит да се пише закон по темата среща корпоративен отпор. Той е категоричен, че осен предприетите законодателни мерки за осветляването финансирането на медиите, трябва да се работи в посока на “криминализация на фалшивите новини”. Зам.-председателят на Европейския парламент Ричард Чернецки отбеляза, че това е един от най-важните семинари, провеждан в ЕП през последната година, тъй като фалшивите новини са едно от най-големите предизвикателства за гражданското общество и за демокрацията. „Това не е проблем само в Европа, но и в САЩ“, подчерта той. По думите му проблемът с фалшивите новини е свързан с икономически интереси и с влиянието на олигарсите. Като пример той посочи  Джордж Сорос, който по думите му иска да променя политическата и икономическа реалност.  Чернецки е категоричен, че най-важното за политиците, журналистите и партийните лидери е да се ръководят от интереса на хората и гражданското общество, а не да ползват медиите като инструмент за манипулация. „Трябва да си сътрудничим, защото механизмите за манипулация са много сходни в нашите държави“, каза на финал полският евродепутат. Зам.-председателят на ЕКР Джефри ван Орден смята, че няма необходимост от налагане на допълнителни ограничения на медиите. Британският политик е категоричен, че медиите сами трябва да налагат контрол върху себе си, а читателите сами да съумяват да разграничават истината от лъжата, четейки критично и аналитично. Съдебната система и корупцията са основни пречки за развитието на България, посочи той. „Тези проблеми все още остават значими за страната ви, в последния доклад от ноември миналата година се подчертава, че корупцията държи високи нива“, подчерта Орден. Фалшивите новини са в пряка връзка с корупцията, а това води след себе си и икономически интереси, смята европейският икономист и зам.-председател на ЕКР проф. Ханс-Олаф Хенкел. По думите му, поради тази причина има наличие на силно ограничаване на свободата на медиите. Проф. Хенкел разкри и, че немското правителство отказва да поеме отговорност по отношение на фалшивите новини. Според депутатите в Германия отговорността за фалшивите новини трябва да бъде на Гугъл и Фейсбук и те да дават становище фалшива или не е една новина, разказа немският евродепутат. Като подчерта, че в Германия безпроблемно се изграждат лифтови съоръжения и визира скандала с  немския евродепутат Ска Келер, която  дойде в София и подкрепи протестите в защита на Пирин, Бареков се обърна към Хенкел, отправяйки му въпроса дали е нормално изграждането на един лифт да се превръща в национален проблем и в кауза на „Зелените”. В отговор зам.-председателят на ЕКР отбеляза, че въпросната дама неслучайно не споменава, че в Германия има много лифтове. Причината според него се корени в това, че Германия винаги иска да бъде морален шампион на света и да бъде страната с най-добрата екологична политика. На финал проф. Хенкел пожела в България да бъдат пуснати много лифтове. По време на изказването си европейският икономист отбеляза и, че организаторът на събитието евродепутатът Николай Бареков е „отличен представител на България не само в нашата политическа група /ЕКР/, но и в целия Европейския парламент”. „За мен е изключително удоволствие да работя с него”, подчерта той. Собственикът на Eu Reporter Колин Стивънс пък е убеден, че именно фалшивите новини са повлияли на Брекзит. Той се обърна към журналистите, присъстващите в залата, и заяви, че самите те трябва да поемат отговорност и инициатива в отсяването на истинските от фалшивите новини. Изпълнителният директор на сдружение „Съюз Произведено в България” Пламен Грозданов пък обяви, че преди месец екип от юристи са анализирали практиката в три европейски страни за възможностите бизнесът да защити дейността си в случай, че е предмет на недобросъвестна атака. Включените страни са били Германия, Франция и Великобритания. В резултат на това проучване става ясно, че съществуват механизми, с които компании, станали жертви на такива атака, могат да се защитят. Според Грозданов наложеният стереотип в нашата законодателна практика следва да бъде променен съгласно международните тенденции и в българското законодателство изрично да бъде уреден общия въпрос юридически лица да могат да претърпяват неимуществени вреди и да получат съответното обезщетение. Какви си икономическите ефекти от разпространението на фалшивите новини разкри преподавателят в Катедра „Финанси“ на УНСС Димитър Чобанов. Пред участниците в конференцията той представи презентация, от която стана ясно, че това са по-ниско потребление, по-ниски български и чуждестранни инвестиции, по-нисък кредитен рейтинг за държавата и по-ниско финансиране от чужбина. Бившият прокурор Роман Василев разкри каква е връзката между политическата корупция и фалшивите новини. Той е категоричен, че има симбиоза между двете явления и, че медиите, които произвеждат фалшиви новини, се финансират с „мръсни пари“. Като причина за невъзможността държавата ни да се пребори с тези така обществено значими проблеми Василев също посочи липсата на адекватно законодателство в тази област. Има наличие на симбиоза между корупцията и фалшивите новини, категоричен е собственикът на вестник „Телеграф“ Васил Захариев. Като пример той посочи двама издатели на територията на България, които са подсъдими. „Те са членове на Съюза на издателите у нас – господин Иво Прокопиев, съсобственик на „Икономедия“, който е със запор от КОНПИ в размер на 100 млн. евро, и господин Огнян Донев, собственик на интернет медията „Клуб Z”, който пък е подсъдим за укриване на данъци в размер на 31 млн. лв. По думите му, интересен феномен у нас е, че фалшиви нови се произвеждат и от агенти на ДС. „Съгласен съм с Бареков, че трябва да има нови правила за пресичане на фалшивите новини“, каза в заключение Захариев. Според изпълнителния директор на „Канал 3“  Ива Стоянова медиите са „оръжие“ навсякъде по света. Като основен проблем тя посочи факта, че журналистите днес, създавайки новина, не излизат със собствените си имена и лица. Стоянова подкрепи тезата на Бареков и Захариев, че е недопустимо подсъдими и олигарси да бъдат издатели на онлайн и печатни издания. Поради засиления интерес и множеството заявки за изказвания по темата, на финал евродепутатът Николай Бареков обяви, че форматът ще продължи началото на лятото в Страсбург.", "date": "2018.03.02", "title": " Бареков събра над  120 професори, журналисти и студенти в Брюксел  на конференция за корупцията и генезиса на фалшивите новини"}
{"url": "https://trud.bg/%d1%80%d0%b8%d0%b1%d0%b5%d0%bd%d0%be%d1%82%d0%be-%d0%bc%d0%b0%d1%81%d0%bb%d0%be-%d0%bf%d1%80%d0%b5%d0%b7-%d0%b1%d1%80%d0%b5%d0%bc%d0%b5%d0%bd%d0%bd%d0%be%d1%81%d1%82%d1%82%d0%b0-%d0%bd%d0%b0%d0%bc/", "text": "Рибеното масло през бременността и по време на кърменето може да намали опасността от хранителни алергии за бебето, съобщи Би Би Си. Мащабен анализ на предишни изследвания, направен от специалисти от Лондонския имперски колеж, разкри, че ако майката пие добавки с рибено масло, рискът от алергия към яйца за бебето на едногодишна възраст намалява с 30 процента. Рибеното масло съдържа омега-три мастни киселини, които имат противовъзпалителен ефект. Богати на тях са и мазните риби. Резултатите от изследването потвърждават, че храненето през бременността може да повлияе върху развиването на алергии на малкото дете. Сегашните препоръки за бременните са да избягват повече от две порции мазна риба седмично заради съдържащия се живак в някои от тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Рибеното масло през бременността намалява опасността от алергии за бебето"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%bc/", "text": "Двама души са застреляни от въоръжен младеж в кампуса на Централния мичигански университет, предаде Fox News. Нападателят все още се издирва от полицията. Според властите той е 19-годишен тъмнокож. Извършил е атаката си на територията на Колежа по хуманитарни, социални и поведенчески науки. По първоначални данни убитите не са студенти. Полицията работи по версия за битов скандал, довел до стрелбата, предаде Си Ен Ен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.02", "title": " Двама души са загинали след стрелба в мичигански университет"}
