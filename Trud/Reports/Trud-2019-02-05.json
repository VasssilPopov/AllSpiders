{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d1%81%d0%b5-%d1%81%d1%80%d0%b5%d1%89%d0%b0-%d1%81-%d1%8e%d0%bd%d0%ba%d0%b5%d1%80-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%b2/", "text": "Дългоочакваната среща между британския премиер Тереза Мей и председателя на Европейската комисия Жан-Клод Юнкер ще се проведе в четвъртък. Засега от Брюксел се въздържат да коментират подробности, нито потвърждават дали Лондон е представил нови текстове за предоговаряне. След срещата с Юнкер, Мей ще разговаря и с председателя на Европейския съвет Доналд Туск. По-рано от Лондон Тереза Мей коментира, че ще иска значителни и законово обвързващи промени в споразумението за Брекзит. Те са свързани със спорната граница между британската провинция Северна Ирландия и Република Ирландия. Преди Брюксел, британският премиер посети Северна Ирландия, за да търси подкрепа на плана си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Тереза Мей се среща с Юнкер в Брюксел в четвъртък"}
{"url": "https://trud.bg/%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%bc%d0%b5%d0%bd%d1%8e%d1%82%d0%be-%d0%b2-%d1%83%d1%87%d0%b8%d0%bb%d0%b8%d1%89%d0%bd%d0%b8%d1%82%d0%b5-%d1%81%d1%82%d0%be%d0%bb%d0%be%d0%b2%d0%b5/", "text": "По инициатива на Община Бургас менютата в училищните столове ще бъдат обсъждани всеки месец. На срещи в общината ще се събират всички заинтересовани страни, с цел прецизирането на храната, според желанието на учениците, които ползват тази услуга. Първата среща с представители на училищни столове, главни готвачи, директори на училища и представители на родителския актив се проведе в Заседателната зала на Общината. „По този начин процедираме и с детските градини от няколко години. Резултатът е изключително позитивен. Менютата се променят и допълват според предпочитанията на децата, съобразени със здравословното хранене“, обясни шефът на дирекция „Образование“ Веселина Таралова. Предпочитат се естествено здравословните храни, без мазни меса и с много зеленчуци, коментираха родителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Обсъждат менюто в училищните столове"}
{"url": "https://trud.bg/70-000-%d0%bb%d0%b5%d0%b2%d0%b0-%d0%b7%d0%b0-%d0%b8%d0%bd-%d0%b2%d0%b8%d1%82%d1%80%d0%be-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0-%d0%be/", "text": "За поредна година Община Велико Търново отпуска 70 000 лева по програмата за асистирана репродукция. Средствата във фонд „Ин витро” са заложени в бюджета за 2019 година, а към сумата влизат и преходните остатъци от предишните две години. Приемът на документи за включване в програмата започва от днес /5 февруари/ и ще продължи до 5 март включително. Фонд „Ин витро” осигурява целева помощ за семейства с репродуктивни проблеми. Всяка двойка може да кандидатства за еднократна финансова подкрепа в размер до 2000 лева. С тези средства се подпомагат изследвания, процедури и лечение на стерилитет. Желаещите могат да получат необходимите формуляри на документите за кандидатстване в центъра за услуги и информация, който се намира на партера в сградата на Община Велико Търново, или да ги намерят на сайта www.veliko-tarnovo.bg. Документите трябва да бъдат депозирани в центъра за услуги и информация. Кандидатурите ще бъдат обработени от специална комисия, в която участват лекари, акушер-гинеколози и юристи. Програмата за асистирана репродукция е създадена през 2011 г., като заделените средства са 30 000 лева. По инициатива на кмета Даниел Панов бюджетът за фонд „Ин витро” е увеличен и през всяка от последните седем години е в размер на 70 000 лева. Подпомагането на двойките с репродуктивни проблеми бе кауза и на два коледни благотворителни бала на Велико Търново – през 2011 и 2016 година. От двете събития са събрани и отпуснати допълнително 21 296 лева. Над 140 семейства са подпомогнати от началото на програмата за асистирана репродукция, част от които – над два пъти. 54 са новородените бебета, чиито родители са били включени в инициативата. Сред пеленачетата има и десет двойки близнаци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " 70 000 лева за ин-витро подкрепа осигурява Община Велико Търново"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-46/", "text": "1. ПРОЕКТ НА РЕШЕНИЕ ЗА ПРИЗНАВАНЕ НА КООПЕРАЦИЯ „НАЦИОНАЛНА ПОТРЕБИТЕЛНА КООПЕРАЦИЯ НА СЛЕПИТЕ В БЪЛГАРИЯ“ ЗА ПРЕДСТАВИТЕЛНА ОРГАНИЗАЦИЯ НА НАЦИОНАЛНО РАВНИЩЕ В НАЦИОНАЛНИЯ СЪВЕТ ЗА ХОРАТА С УВРЕЖДАНИЯ.  Внася: министърът на труда и социалната политика 2. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРЕДЛАГАНЕ КАНДИДАТУРАТА НА СЕРГЕЙ ЦЪРНАКЛИЙСКИ ЗА ПОСТА СЪВЕТНИК В СЕКРЕТАРИАТА НА ДУНАВСКАТА КОМИСИЯ.  Внася: министърът на транспорта, информационните технологии и съобщенията 3. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА ДЪРЖАВНАТА КОМИСИЯ ПО СИГУРНОСТТА НА ИНФОРМАЦИЯТА ЗА 2019 Г.  Внася: заместник министър-председателят по обществения ред и сигурността и министър на отбраната 4. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 5. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО.  Внася: министърът на регионалното развитие и благоустройството 6. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖДУ МИНИСТЕРСТВОТО НА ФИНАНСИТЕ НА РЕПУБЛИКА БЪЛГАРИЯ И ОРГАНИЗАЦИЯТА ЗА ИКОНОМИЧЕСКО СЪТРУДНИЧЕСТВО И РАЗВИТИЕ.  Внася: министърът на финансите 7. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 22 ЯНУАРИ 2019 Г. В БРЮКСЕЛ.  Внася: министърът на финансите 8. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), КОЕТО ЩЕ СЕ ПРОВЕДЕ НА 12 ФЕВРУАРИ 2019 Г. В БРЮКСЕЛ.  Внася: министърът на финансите 9. ДОКЛАД ЗА ОДОБРЯВАНЕ ПОЗИЦИИТЕ НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ”, ФОРМАТ „ПРАВОСЪДИЕ”, КОЕТО ЩЕ СЕ ПРОВЕДЕ НА 8 ФЕВРУАРИ 2019 Г. В БУКУРЕЩ.  Внася: министърът на правосъдието 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА РАЗВИТИЕТО НА АКАДЕМИЧНИЯ СЪСТАВ В РЕПУБЛИКА БЪЛГАРИЯ, ПРИЕТ С ПОСТАНОВЛЕНИЕ № 202 НА МИНИСТЕРСКИЯ СЪВЕТ ОТ 2010 Г.  Внася: министърът на образованието и науките 11. ДОКЛАД ЗА ОДОБРЯВАНЕ ПОЗИЦИИТЕ НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА СЪВЕТ „ПРАВОСЪДИЕ И ВЪТРЕШНИ РАБОТИ”, ФОРМАТ „ВЪТРЕШНИ РАБОТИ”, КОЕТО ЩЕ СЕ ПРОВЕДЕ НА 7 И 8 ФЕВРУАРИ 2019 Г. В БУКУРЕЩ.  Внася: министърът на вътрешните работи АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Вижте какво ще решава Министерският съвет утре, 6 февруари 2019"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b4%d0%b5%d1%86%d0%b0-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%ba%d1%8a%d1%89%d0%b0-%d0%b2/", "text": "Четири деца загинаха при пожар в къща в английския град Стафорд, северно от Бирмингам, съобщи британската полиция, цитирана от ДПА. Двама възрастни и едно дете са настанени за лечение в болница. Животът им е вън от опасност. Към 2.40 ч. (4.40 ч. българско време) тази сутрин полицията и спешните екипи били повикани на мястото на пожара в Хайфилдс, жилищен район в Стафорд. Полицията разследва причината за пожара. „Мислите ни са със семейството, на което в този труден момент помощ оказват специализирани служители“, заяви полицията в графство Стафордшър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Четири деца загинаха при пожар в къща в Англия"}
{"url": "https://trud.bg/39-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d0%be%d1%87%d0%b8%d0%bd%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d1%81%d0%bb%d0%b5%d0%b4-%d1%83%d1%81%d0%bb/", "text": "39-годишен мъж от Монтана е починал след усложнения от грип, съобщиха от Регионалната здравна инспекция. От там уточниха, че пациентът е бил с хронична бъбречна недостатъчност. „Пациентът е хоспитализиран по спешност в болницата в Монтана и след взет носо-гърлен секрет е потвърдено наличието на грипен вирус A(H1N1), т.е свински грип, който циркулира в цялата страна и който е виновник за тази доста масивна и все още неприключила грипна епидемия на територията на нашата страна. В резултат на тежкото придружаващо заболяване се наблюдава една много бързо протичаща форма на грипа, с развитие на тежка дихателна и сърдечно-съдова недостатъчност и летален край в рамките на един-два дни“, каза заместник-директорът на Регионалната здравна инспекция в Монтана д-р Мария Каменова. През миналата седмица общата заболеваемост в региона е 315 на 10 000 души, като най-засегнати са малките деца. Във възрастовата група на децата от 0 до 4 години заболеваемостта е 1059 на 10 000, а при децата от 5 до 14 години – 818 на 10 000. Грипната епидемия и грипната ваканция в област Монтана се удължават до края на тази седмица – 8 февруари, включително. Учениците са във ваканция от 29 януари.", "date": "2019.02.05", "title": " 39-годишен мъж почина в Монтана след усложнения от грип"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d1%82%d1%8a%d1%80%d1%81%d0%b8-%d0%bc%d0%bb%d0%b0%d0%b4%d0%b8-%d0%b8-%d0%bc%d0%be%d1%82%d0%b8%d0%b2/", "text": "Желанието ни е да привлечем качествени и мотивирани млади хора за служба в Българската армия, на които да предоставим възможности за кариерно развитие, сигурно възнаграждение и социален пакет за тях и семействата им. Това каза заместник-началникът на отбраната генерал-лейтенант Димитър Илиев на пресконференция в Стара Загора, където бе представена кампанията „Бъди войник“, съобщават от МО. Сред задачите на кампанията е повишаване на информираността на младите хора за перспективите, които дава Българската армия. За тази цел ще бъдат използвани различни канали, но най-много ще се разчита на живия контакт по време на информационните борси. Там всеки, който проявява интерес, ще може да зададе въпросите си и да получи компетентен отговор. Службата в Българската армия на първо място е служба в името на Родината и по време на кампанията ще се търси и засилването на връзката на обществото с армията, посочи още генерал-лейтенант Димитър Илиев. В тази връзка са организираните статични покази на въоръжение, оборудване и техника, както и концерти на оркестрите на Националната гвардейска част и на формированията в страната. Добри перспективи за избралите професията на войника дават още и модернизационните проекти на Българската армия, както и тенденцията за повишаване на възнагражденията, в съответствие с трудностите, рисковете и отговорностите на професията, каза още генерал-лейтенант Димитър Илиев.  За миналата година е преодоляна негативната тенденция на по-голям брой напуснали, отколкото постъпили в Българската армия, посочи още генерал-лейтенант Илиев. За 2019 г. предстои на първо време да бъдат обявени конкурси за попълване на 185 места в Сухопътните войски. През годината ще бъдат обявявани конкурси и за военните формирования от състава на Военновъздушните и Военноморските сили, както и други конкурси за Сухопътните войски и 68-а бригада Специални сили. Домакините на представянето на кампанията – Втора Тунджанска механизирана бригада, са едно от най-големите военни формирования в страната. Заместник-командирът на бригадата полковник Недялко Ников отбеляза, че службата при тях е в млад, мотивиран колектив, със съвременна техника и въоръжение и с перспективи за кариерно израстване и участия в мисии зад граница.  Некомплектът в бригадата е около 30 процента, какъвто е приблизително средният некомплект на войниците във формированията на Сухопътните войски. И в момента в бригадата се провежда конкурс за 40 вакантни места, като за цялата година се предвижда да има 4 или 5 подбора. Критериите за желаещите за войници са стриктни, за да не се допусне компромис с нивото на подготовка, посочи още заместник-командирът на бригадата. На 7 февруари в град Стара Загора от 15.00 ч ще започне информационната борса за набиране на войници и матроси за Българската армия, както и показът на военна техника в парк „Пети октомври“, а вечерта от 18.30 ч е концертът на Гвардейския представителен духов оркестър и Представителния ансамбъл на Въоръжените сили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.05", "title": " Българската армия търси млади и мотивирани хора за войници"}
{"url": "https://trud.bg/%d0%bf%d0%b8%d1%8f%d0%bd-%d0%b1%d1%80%d0%b8%d1%82%d0%b0%d0%bd%d0%b5%d1%86-%d1%81-2-28-%d0%bf%d1%80%d0%be%d0%bc%d0%b8%d0%bb%d0%b0-%d0%b7%d0%b0%d0%b4-%d0%b2%d0%be%d0%bb%d0%b0%d0%bd%d0%b0-%d0%b1%d1%83/", "text": "Бързо производство за хулиганство е започнато в полицейското управление във Велико Търново срещу 41-годишен британски гражданин. В понеделник около 23,00 ч. на ул. „Стефан Стамболов“ в областния град е извършена проверка на лек автомобил, управляван от чужденеца. При проверка на водача за употреба на алкохол, апаратът е отчел 2,28 промила. Англичанинът е бил доведен в полицейското управление за изготвяне на необходимата документация, в присъствието на преводач. В полицията преселникът отказал да съдейства и демонстрирал агресивно поведение. Той е бил задържан за срок до 24 часа по Закона за МВР. Срещу него е започнато бързо производство по чл. 325, ал.2 от Наказателния кодекс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Пиян британец с 2, 28 промила зад волана буйствал в полицията в Търново\t\t\t"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%b3%d0%b0%d1%80%d0%b0%d0%bd%d1%82%d0%b8%d1%80%d0%b0%d0%bc-%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc/", "text": "Нищо страшно няма да се случи на 9 февруари – датата, от която според Директивата на ЕС от 2011 г. и делегирания Регламент от 2016 г. трябва да функционира системата за верификация на територията на Европейския съюз. В България въвеждането ще се случи плавно и ще отнеме минимум 6 месеца. През това време аптеките, които не са въвели системата, няма да бъдат санкционирани. И магистър-фармацевтите, и пациентите трябва да знаят, че няма да има затворени аптеки. Българските граждани трябва да са спокойни, че ще могат да открият в аптечната мрежа необходимите им лекарствени продукти. Това заяви министър Кирил Ананиев на пресконференция в МЗ по повод въвеждането на системата за верификация, съобщиха от пресцентъра на Министерството на здравеопазването. Ананиев посочи, че на територията на страната функционират 3600 аптеки, като 2400 от тях имат договор с Националната здравноосигурителна каса, т.е. работят с компютри и специализиран софтуер. Тези търговци на дребно е необходимо единствено да си закупят четец, чиято стойност е между 180 и 200 лв. и еднократно да заплатят сумата от 50 лв. за свързване със системата. При тях не се изисква никакъв друг допълнителен ресурс. За да работят останалите 1200 аптеки, най-малкото за да следят складовите си наличности, те също боравят с интернет и компютри, т.е. също трябва да си закупят единствено четец. „Вярвам, че са единични случаите, при които аптека функционира без интернет и компютър. Ако има такива, при тях цената, която трябва да бъде заплатена за въвеждане на системата за верификация, е между 1500 и 2000 лв., еднократно. Мисля че това в никакъв случай не е непосилна цена, а още повече, за този регламент магистър-фармацевтите са уведомени от 2016 г.“, посочи министърът. Той беше категоричен, че България трябва да спазва европейското законодателство и по никакъв начин не бива да бъде допускано българските граждани да бъдат лекувани с лекарства несертифицирани в Европейския съюз. „Целта на европейската директива за верификация на лекарства е да се преустанови лекарствоснабдяването с фалшиви лекарствени продукти за лечение на гражданите на ЕС“, каза още Ананиев. „Повод да ви поканя на днешната пресконференция са някои медийни изяви от представители на десетина аптеки в страната, свързани със системата за верификация на лекарствените продукти. Приемам тези медийни изяви като желание на протестиращите да продължим диалога по отношение на новата система за верификация. Да се убедим в нейната необходимост и това, че тя защитава правата на българските пациенти като гарантираме лечението да бъде извършено с регистрирани, автентични, доказали се лекарства на европейския пазар“, заяви той. „Това не е само наша политика, а е политика на Европейския съюз. Има една директива от 2011 г. и след това регламент от 2016 г., с който се определя от коя дата – 9 февруари, влиза европейската система за верификация на лекарствените продукти. Целта на тази директива е в защита на пациентите на европейските държави, а именно да се преустанови лекарствоснабдяването с фалшиви лекарствени продукти за лечение на гражданите на ЕС“, каза още министърът. „За нашите аптеки са договорени най-добрите условия. Те няма да плащат нито такса за включване в системата, нито такса за поддръжка“, посочи председателят на Българския фармацевтичен съюз проф. Илко Гетов. Той обясни, че до окончателното въвеждане на системата в аптечната мрежа в обращение ще бъдат както лекарства с код за верификация, така и такива без. Предстои Изпълнителната агенция по лекарствата да разпространи инструкция до магистър-фармацевтите как да се реагира на сигналите, постъпили през системата. Припомняме, че през 2017 г. и 2018 г. бяха проведени както практически, така и дистанционни обучения на магистър-фармацевтите за работа със системата за верификация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Кирил Ананиев: Гарантирам, че няма да има затворена аптека и пациент, останал без лекарства заради системата за верификация"}
{"url": "https://trud.bg/%d0%b3%d0%b0%d1%84-%d1%81-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d0%b8%d0%bd-%d0%b2%d0%b8%d1%82%d1%80%d0%be-%d0%b8%d0%b7%d0%b2%d0%b8%d0%bd%d1%8f%d0%b2%d0%b0%d1%82/", "text": "Трите имена и единният граждански номер на кандидати за ин-витро процедура били изтипосани в сайта на общинския съвет на Бургас. Там личните данни на желаещите да станат родители и одобрени за общинска помощ за процедурите, стояли близо месец. След като случаен сигнал станал повод за „забелязване и коригиране“ на грешката, обслужващите сайта започнали през глава да се извиняват за гафа на потърпевшите. Един от служителите щял да бъде наказан. От общината в града се разграничават от случая. Сайтът на общинския съвет се обслужвал от двама души. „Тъй като желаещите за ин-витро процедури са много, данните явно са били качени с цел прозрачност, но е станала грешка“, обясниха от общинския съвет. „Поднасям извинения на хората, които се чувстват засегнати от това“, каза Милен Ненчев, председател на Комисията за ин-витро процедури в общинския съвет. Той обясни още, че кандидатстващите двойки са по принцип много повече, отколкото одобрените. Данните са били събрани с цел да има прозрачност, но е станала техническа грешка и били публикувани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Гаф с кандидати за „ин-витро“, извиняват им се"}
{"url": "https://trud.bg/%d0%b0%d0%b3%d1%80%d0%be%d0%bf%d0%be%d0%bb%d0%b8%d1%85%d0%b8%d0%bc-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-100-%d0%bc%d0%bb%d0%bd-%d0%bb%d0%b2-%d0%b2-%d0%bd%d0%be%d0%b2%d0%b8/", "text": "Най-големият производител на азотни, фосфорни и комбинирани торове в България „Агрополихим“ АД ще инвестира 100 млн. лв. в разширяване на производството, съобщиха от дружеството. То планира до края на 2020 г. да удвои капацитета на терминала за внос на амоняк до 23 000 тона и да увеличи с над 50% производството на азотни торове до 75 000 тона годишно. На площадката на завода се изгражда и голям зърнен терминал, който ще позволи на фермери и търговци да оптимизират значително транспортните си разходи за износ на зърно и покупка на торове. Терминалът, през който годишно ще преминават над 1,5 млн. тона зърно, ще заработи в края на 2019 г. Той ще осигури работа на 40 души, ще облекчи трафика и ще увеличи скоростта на товарене на корабите. Друга част от предвидените инвестиции са в областта на енергийната ефективност, а след реализацията им над 50% от еленергията за завода ще се произвежда чрез когенерация. „Стремeжът ни е да произвеждаме повече от 1 млн. тона торове, а още 400 000 тона в момента внасяме и разпространяваме на Балканите чрез оптимизирана логистика. Целта ни е през следващите 3 години да продадем над 1,5 млн. тона, като най-вероятно тази цифра ще се увеличи. Налице са фундаментални промени на пазара на торове на Балканите и в Украйна и ние сме в позиция да утвърдим мястото си на водещ производител в региона. Няма да пропуснем тази възможност“, заяви Филип Ромбаут, изпълнителен директор на „Агрополихим“ АД. По думите му през последните 10 г. компанията е инвестирала над 300 млн. лв., а благодарение на вноса на амоняк заводът работи с пълния си капацитет, независимо от цената на природния газ. За 2018 г. нетната печалба на дружеството надхвърля 33 млн. лв. с оперативен паричен поток от близо 60 млн. лв. Резултатите са по-скромни от тези през 2017 г. поради пълното спиране на мощностите за два месеца и половина, наложено от изграждането на два нови реактора за производство на азотна киселина и поради нестабилния пазар, дължащ се на необичайните климатични условия и засилената конкуренция, допълниха от компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " „Агрополихим“ инвестира 100 млн. лв. в нови мощности\t\t\t"}
{"url": "https://trud.bg/%d0%ba%d1%80%d0%b0%d0%b9-%d0%bd%d0%b0-%d1%87%d0%b5%d1%82%d0%b5%d0%bd%d0%b5%d1%82%d0%be-%d0%bd%d0%b0-%d0%be%d0%b1%d0%b2%d0%b8%d0%bd%d0%b8%d1%82%d0%b5%d0%bb%d0%bd%d0%b8%d1%8f-%d0%b0%d0%ba%d1%82-%d0%b7/", "text": "Бавели делото с надежда за промяна в политическата ситуация Делото “КТБ” започва по същество с разпит на свидетели и изслушване на вещи лица. Това стана възможно, след като спецсъдът реши да спре с четенето на обвинителния акт. Като основание бяха посочени влезлите в сила промени в процесуалния закон. Съставът определи, че те са валидни и за “заварени” дела. Четенето на хилядите страници от обвиненията за източването на над 2,5 млрд. лв. от КТБ започна на 5 май 2018 г.  и досега бе стигнало към средата. Зам.-главният прокурор Иван Гешев заподозря подсъдимите и адвокатите им, че умишлено бавят процеса с надеждата нещо да се промени в политическата обстановката или да има смяна на длъжностни лица. Гешев се яви лично в съдебната зала и близо 2 часа участва в споровете. Обвинителите подчертаха, че защитниците на банкера беглец Цветан Василев и останалите 17 подсъдими се страхуват делото да стигне до анализ на доказателства, който ще уличат клиентите им в престъпления.", "date": "2019.02.05", "title": " Край на четенето на обвинителния акт за КТБ"}
{"url": "https://trud.bg/%d0%b2%d1%81%d0%b5%d0%ba%d0%b8-%d1%82%d1%80%d0%b5%d1%82%d0%b8-%d0%b2%d0%b7%d0%b8%d0%bc%d0%b0-%d0%b1%d0%be%d0%bd%d1%83%d1%81-%d0%ba%d1%8a%d0%bc-%d0%b7%d0%b0%d0%bf%d0%bb%d0%b0%d1%82%d0%b0%d1%82%d0%b0/", "text": "Разминаване между очакваната и реалната заплата Всеки трети българин получава месечен бонус към заплатата си. Това показва анализ на международния портал за заплати Paylab, направен в 12 държави. Най-често добавка към възнаграждението взимат топ мениджърите и квалифицираният персонал във фирмите – 34% от всички. А най-рядко такъв се полага на техническия персонал –  21 на сто от хората на такава позиция. Страните, в които тази придобивка е най-често срещана, са Чехия, Словакия и Словения. Там месечен бонус получават близо половината от заетите. Добавката към заплатата е най-малко разпространена в Румъния и Финландия – между 1 и 10% от хората, заемащи съответна позиция във фирмата, показва изследването. Според него младежите, които за първи път навлизат на пазара на труда, имат най-амбициозни очаквания по отношение на техните заплати. Те искат да получават средно с 9 на сто по-високо възнаграждение от реалното. Колкото повече се увеличава възрастта на кандидатите за работа, толкова по-близки до реалността са очакванията им за заплата. Хората под 35 години най-често търсят информация за заплати за позиции, на които нямат опит, тъй като възприемат кариерата си като по-динамична и желаят да опитат различни роли на работното място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Всеки трети взима бонус към заплатата\t\t\t"}
{"url": "https://trud.bg/%d0%b5%d0%b4%d0%b8%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%b8-16-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d0%ba-%d0%b2-%d0%bc%d1%8a/", "text": "Един човек загина и 16 бяха ранени при тежка верижна катастрофа на 25 автомобила. Инцидентът стана около 8 часа сутринта на новоизградения участък от магистрала “Струма” край село Дамяница, община Сандански, пуснат в експлоатация само преди месец и половина. Затоплянето на времето предизвика ранни мъгли по пътищата край река Струма. По магистралата са се редували светли и мъгливи участъци, а на мястото на сблъсъка е имало непрогледна мъгла. Видимостта е била от 2 до 4 метра, но не е имало патрули на КАТ или ТОЛ-полицията, за да предупреждават шофьорите да намалят скоростта. Първо се ударили два автомобила, в тях се блъснал трети. Нанизал се и микробус и така за няколко минути камарата от смачканите коли нараснала до 25. 54-годишният Димитър К. от санданското село Ново Делчево пътувал в третата кола. Съвестно той излязъл на платното с намерение да маха на колите да спрат. За съжаление бил отнесен от камион, чиито шофьор го видял в последния момент. Мъжът загинал на място. Рано сутринта той пътувал за работа със свой колега от цех за дограма. Ранените били откарани с линейки в Сандански, Петрич и Благоевград. Трима от пострадалите са с опасност за живота. На въпрос на “Труд” защо не е имало патрулка, която да предупреждава за мъглата, шефът на полицията в Благоевград комисар Николай Хаджиев каза: “ Ние не можем на всеки километър да разположим патрулки. Всеки ден падат мъгли на десетки участъци по пътищата от Благоевград до Кулата. Нали разбирате, че няма как навсякъде да слагаме човек, който да казва: “Намали заради мъгла!”   Смениха трима шефове на КАТ КАТ-Благоевград  е слабото звено в Областната дирекция на МВР в града. Когато и да станат тежки катастрофи, особено в Кресненското дефиле, пътят за Гърция остава затворен за часове заради липса на добра организация на движението. Миналата година гръмна сериозен корупционен скандал, при който беше арестуван шефът на КАТ Данаил Стоицов и други служители. Те бяха задържани по сигнал за взимането на подкупи, за да уреждат шофьори с хубави номера или да им правят регистрации без ред. “Услугите” стрували от 50 до 100 лв. След арестите бе назначен временен шеф, а в края на миналата година след конкурс началник стана Димитър Николов. Очаква се той да подобри работата на пътните полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.05", "title": " Един загинал и 16 ранени при сблъсък в мъгла (обзор)\t\t\t"}
{"url": "https://trud.bg/%d0%bc%d0%be%d0%b6%d0%b5-%d0%bb%d0%b8-%d1%82%d1%80%d1%8a%d0%bc%d0%bf-%d0%b4%d0%b0-%d0%be%d0%b1%d1%8f%d0%b2%d0%b8-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb%d0%be/", "text": "Подобен ход на държавния глава на Щатите има солидна правна основа Точно в 4.00 сутринта българско време, в сряда американският президент ще направи своето обръщение „За състоянието на Съюза“ пред съвместната сесия на двете камари на Конгреса. Вътрешни хора от Белия дом подхвърлят, че един от работните варианти включва извънредно положение във връзка с наплива на нелегални мигранти по мексиканската граница. Това би позволило на президента да пристъпи към изграждане на погранична стена без да чака финансиран е от законодателната власт, която в момента е блокирана от опозиционното мнозинство в долната камара. Независимо от крайното решение, обявяването на извънредно положение ще остане практически основна възможност, ако до 15 февруари – срокът, който Тръмп даде на републиканците и демократите в Конгреса – няма съгласие за отпускане на 5,7 млрд. долара за изграждане на стената. Трябва да се знае, че в момента в САЩ действат общо 31 режима на извънредно положение. Повечето са наследени от предходните президенти, Тръмп е обявил само 3 от тях. Най-старото датира от времето на Джими Картър и дава право президентът на САЩ да конфискува и задържа активи и собственост на държавата Иран и ирански граждани без съдебна санкция. От атентатите на 11 септември също действа непрекъснато извънредно положение, което развързва ръцете за на Белия дом за преследване на заподозрени в тероризъм. Всички те се подновяват с изричен акт на американския президент ежегодно и се публикуват в официалния „Федерален регистър“. Ако Тръмп предприеме този ход за стената, можем да очакваме остра ескалация на политическата битка в САЩ. Това ще бъде новина номер едно и от двете страни на океана. По правило обаче в Европа, а и у нас, в публичното пространство ще бъде представена едностранчива и често пъти напълно невярна картина. Причината е, че на Стария континент американската политика се представя главно през призмата на ляво-либералните американски медии и анализатори, които се движат в коловоза на Демократическата партия. Безкритично ще бъдат тиражирани твърдения от всякакъв калибър, че Тръмп нарушава конституцията, че това е авторитаризъм и няма правни основания. Затова си позволявам, от позицията на човек, който не само следи професионално конституционните процеси в САЩ, но и преди години е защитил дисертация и редица научни публикации, посветени тъкмо на конституционния институт на извънредното положение, да предложа без излишни детайли, един кратък компас за ориентация в действащата американска уредба и конституционна теория по тези въпроси. Не трябва да се обръща внимание на многобройните белетристични упражнения по темата в американския печат. Внимание, макар и също не безкритично, заслужават позициите на американски конституционалисти, които имат компетентността да се произнасят по темата. Нека отсеем плявата от зърното. Очаквано например, проф. Лорънс Лесиг от Харвард, изрази категорично, но лишено от солидни правни аргументи, мнение, че Тръмп би нарушил конституцията. Това е по-скоро политическо говорене и е лесно обяснимо – проф. Лесиг е виден активист на демократите и дори беше кандидат за президент в техните първични избори през 2016 г. Подобна политическа теза хвърли и друг авторитет с изявени ляво-либерални възгледи – проф. Брус Акерман. Неслучайно в техните изявления няма коректни позовавания на действащите закони, защото биха се самоопровергали. От другата страна на идеологическия спектър, позиция зае проф. Джон Ю от Университета на Калифорния, Бъркли. Според него за президента няма ограничения. И неговите мнения, макар и също авторитетни, трябва да се гледат с много критично око. Защото това е конституционният архитект на „войната с тероризма“ в администрацията на Буш и всички спорни и вече отменени правни актове за „разширени тактити за разпит“ и „тайни затвори“ за терористи без съд и присъда, носят неговия подпис. Меродавно и партийно неутрално в случая е мнението на друг голям конституционен авторитет от Харвард – проф. Марк Тушнет. За разлика от останалите, той е и тесен специалист по темата за извънредното положение. Професорът е категоричен – макар и политически спорен, подобен ход на президента Тръмп има солидна правна основа. Според действащото законодателство в САЩ президентът има всички правомощия за обявяване на извънредно положение. В Европа популярните представи, които извиква в понятието „извънредно положение“ са танкове по улиците, арести, полицейски час, ограничаване на определени граждански права на населението. Практиката на Съда в Страсбург постановява, че не може да се обявява извънредно положение за преодоляване на хипотетична опасност, а само за действителна и непосредствена. В американската конституционна система е по-различно. Законите оправомощават президента да прилага определени извънредни мерки, когато прецени. Това са „спящи“ правомощия, които президентът може да актививира, спазвайки определена процедура и те не са свързани непременно с дерогация (бел. ред. – нарушаване, накърняване) на права. С тях временно се заобикалят правомощия на Конгреса, а понякога и на съдилищата. Понастоящем има общо 123 отделни законови разпоредби, които дават на президента широкообхватни извънредни правомощия. Ето най-впечатляващите от тях. Президентът на САЩ има право да постави под правителствен контрол и дори да прекъсне интернет трафика, всяка медия или социална мрежа, включително Фейсбук, Гугъл и Туитър. Може да разпореди без съдебна санкция изземване на собственост, плавателни съдове, самолети и превозни средства, да блокира банкови сметки на чуждестранни лица. Процедурата за активиране на тези „спящи“ правомощия е в два закона от 1976 г. и 1977 г. Те не включват никакви дефиниции или критерии за определяне на степента на опасност, заради която се обявява извънредно положение. Конгресът е предоставил тази преценка изцяло на президента. Тук е първият момент, в който издиша тезата, че нямало извънредна ситуация на мексиканската граница. Дали има се определя еднолично от президента. Барак Обама преди години обяви извънредно положение заради свинския грип. Политически може да се спори, но юридически преценката е само на президента, а не на Конгреса или съда. Погрешни са твърденията, които сочат прецедент от 1952 г., времето на Хари Труман, когато по делото Youngstown, Върховният съд на САЩ не разрешава на президента да постави под правителствен контрол частни стоманодобивни предприятия заради Корейската война. По онова време просто не е действал сегашният закон. Други твърдят, че президентът нямал право да се разпорежда с бюджетни средства без разрешение на Конгреса. Пропускат обаче, че Конгресът отдавна е дал такова разрешение с конкретни законови норми – при обявено извънредно положение Белият дом може да пренасочва по свое усмотрение нецелеви и резервни бюджетни средства от министерството на отбраната, включително за строителство на обекти за националната отбрана. В имиграционния закон пък се предвижда възможност за извънредно положение при наплив на нелегални имигранти. Други се опитват да възразяват, че е забранено армията да се използва за цели и задачи на територията на САЩ (т.нар Posse Comitatus). Истината е, че по силата на закон от 1807 г., променен в тази част последно по времето на Обама, президентът може да използва армията за вътрешни цели при определени хипотези. Сигурността на границите и систематичното им нарушаване се вписва в тях. Неслучайно Тръмп вече изпрати 4000 войници в пограничните райони. Неограничени ли са възможностите на Белия дом за обявяване на извънредно положение? Отговорът е отрицателен. Законодателната власт може да отмени акта на президента. Това обаче не става само по желание на опозицията. Нужна е съвместна резолюция, която се гласува и от двете камари с мнозинство от две трети. Президентът от своя страна може да наложи вето. Конюнктурните несъгласия на опозицията, каквито имат сега демократите в долната камара, не са достатъчни, за да блокират президента. Конституционният ред в САЩ изисква широко, двупартийно мнозинство. В случая е нереалистично да се очаква подобно развитие. Противно на опозиционното говорене, извънредното положение не може да бъде отменено и от съда. Възможно е засегнати от конкретни мерки да търсят обезщетение. Може и по пътя на съдебния активизъм, някой съдебен състав от долните инстанции с про-опозиционни възгледи да опита да отмени президентския акт. Но Върховният съд не би го допуснал. Практиката е еднозначна – съдът не може да се произнася по изключителни правомощия на президента, които са му предоставени с акт на Конгреса. Накратко, политическото анти-Тръмп дърдорене е едно, конституционните реалности в САЩ – съвсем друго.    ", "date": "2019.02.05", "title": " Може ли Тръмп да обяви извънредно положение?\t\t\t"}
{"url": "https://trud.bg/%d0%bf%d0%b5%d1%82%d1%8a%d1%80-%d1%81%d1%82%d0%b5%d1%84%d0%b0%d0%bd%d0%be%d0%b2-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd%d0%b0-%d1%85%d0%be%d1%82%d0%b5%d0%bb-%d0%b8-%d1%80/", "text": "С Петър Стефанов разговаряме за наболелите проблеми в хотелиерския и ресторантьорски бранш, в който у нас са заети над 550 000 души. Като участник в ръководството на БХРА настоява за реформа чрез спешно намаляване на ДДС в сферата на услугите, да се спре репресията на контролните органи, да се ограничи бумащината, да се регламентира бакшишът. Както и да се въведе патентен данък на сезонните обекти по морските и зимни курорти. – Господин Стефанов, от години се занимавате с хотелиерство и ресторантьорство. В какво състояние е този бранш? – Тенденциите в хотелиерския и ресторантьорския бранш напоследък не са изобщо розови. Няколко години след излизането от кризата имаше подем, но след това зациклихме. Драстично скочиха цените на тока, на консумативите, на продуктите, а заплатите трябваше спешно да бъдат увеличени, заради голямото текучество на персонал. Истината е, че по време на кризата заради ниското заплащане, голяма част от обучените ни кадри заминаха да работят в чужбина и предимно за Англия. Проблемът е много голям и е за цялата страна. – Какво е спасението от този омагьосан кръг? – Единственият начин за привличане на работна ръка е атрактивното заплащане. Но пък възнагражденията могат да растат единствено, ако има ръст на оборотите или надценките. Това обаче води до автоматично качване на ДДС, който ще „изяде“ парите за заплати. – Излиза, че данъкът върху добавената стойност е „убиецът“ на дребния и средния бизнес? – Това е точно така и държавата трябва да реагира незабавно и да намали-ДДС ставките специално в нашия бранш, за да станат поносими и адекватни. Не е нормално склад на едро, който работи с 10% надценка, да плаща 20 % ДДС и същата ставка да е в заведение с надценка 100-150%. Например за едно кебапче, купено от склад на едро за 50 стотинки, се плаща ДДС на държавата 2 стотинки, а купено от ресторант- 20 стотинки, при това след обработка, сервиз и други разходи. Колкото е по-голяма принадената му стойност, толкова по-голям е ДДС, което в даден момент надхвърля евентуалната печалба, ако има такава изобщо. – Каква е практиката в други държави? – Интересували сме се много. Навсякъде ДДС е различен, диференциран. Специално в сферата на услугите в европейските страни варира между 3 и 9-10 % и е съобразен с надценките на бранша. Подчертавам, че ДДС у нас трябва да бъде диференцирано в различните  сфери, както е в цяла Европа. Другия вариант е да вдигаме цените, което ще доведе до отлив на клиенти и спад на оборотите, от което ще загубим всички- държавата, клиентите и ние.  Трябва да се тръгне по обратния път като Данъкът добавена стойност бъде намален, за да може да е поносим и това да стимулира повишаване на заплатите и събираемостта на налозите. Световната практика го е доказала. Няма да открием топлата вода. Освен това трябва да се знае, че печалбата на едно заведение не е константна величина. Случва се един месец да е реализирана печалба, но после месец-два-три да бъде отчетена загуба и тогава плъзват данъчните и почват проверките дали не се крие оборот. В нашия бизнес има сезонност и дори при загуба, отново плащаме  ДДС, което „изяжда“ спечелените средства от предходни месеци. Стига се до абсурдната ситуация, в която собственици на заведения са принудени да теглят кредити, за да си платят ДДС. Това не е справедливо и води до напрежение и фалити. В най-скоро време ще има затворени заведения, защото държавата нехае, не се интересува и дори задушава малкия и средния бизнес. – Вие сте зам.-председател на регионалната структура на БХРА във Велико Търново. Асоциацията няма ли да предприеме някакви действия за решаване на проблема? – Колеги от БХРА са ходили при финансовия министър Владислав Горанов и са поставили въпроса за намаляване на ДДС на 8-10 %. Той обаче заявил, че така трудно ще бъде осъществяван контрол и ще има измами в сектора. Как ще има измами като следващият месец за пореден път през последните няколко години ще сменяме фискални устройства, софтуери и принтери за по няколко хиляди лева на обект, което е поредният държавен рекет срещу бранша. Държавата вместо да абдикира от такива сериозни проблеми, трябва да се научи да храни кравичката, която дои непрекъснато. Нас обаче никой досега не ни е попитал какви са ни трудностите, от какво се нуждаем, за да имаме сили и възможности да храним държавата. – С какви  други неволи се борят ресторантьорите у нас? – Абсолютно належащо е да бъде намалена бумащината и бюрокрацията при регистрацията и контрола на един обект. Заринати сме от документи. Има страшно много проверяващи органи, които са репресивни, които ни инспектират за щяло и нещяло. Например Комисията за защита на потребителите ни наложи „солена“ глоба за това, че някой направил сайт в интернет за продажба на храна и там е включил заведение. Упоменал го като „ресторант“, а реално сме регистрирани като снек-бар и разликата е много малка. Но ни санкционираха с 1000 лева глоба, като изтълкуваха случая като заблуда на клиента. Няма предупреждения, няма протоколи, директно пишат акт. Лично са ме глобявали с 1500 лева и за друг абсурд. Преди време при набиране на меню в рекламната агенция, било пропуснато на един вид спагети да се напише грамажа. Отидох да се жалвам в централата на Комисията за защита на потребителите в София и влязох в заведение в съседство на ведомството, като установих, че в менюто на нито един продукт не е указан грамажа.  Попитах защо е допуснато това и те ми заявиха: „Това не е твоя работа“. Постоянно ни дебнат различни контрольори, за да ни глобят за нещо. Един излиза, друг влиза. Това не е рекет, това е терор! Все пак ние живеем в пазарна среда и ако не си изряден, никой няма да влезе в заведението ти. Тези органи са излишни, защото пазарът регулира качеството. – Какво е становището на БХРА по тези въпроси? – Предстои национално съвещание на асоциацията и ще обсъждаме варианти за протести. Има и други проблеми, например преди година сключихме договор с енергийните доставчици за доставка на ток срещу 0,75 лева за киловатчас, а сега вече е 2 лева. Това са непосилни цени. Страшно много несправедливост се насъбра в последните години и държавниците трябва да предприемат спешни мерки. Защото това напрежение и недоволство ще ескалира и ще помете цялата държава. Не толкова гладът, колкото несправедливостта кара хората да се бунтуват. Не може един да работи, друг да получава, а държавата само да пречи! Навремето през османското робство е имало данък десятък, вземали са 10 % от продукцията, а в момента на нас ни вземат 50 и повече процента. Трябва да се съобразят с нашите проблеми, защото ние сме хората, които издържат държавата, плащат осигуровки, пенсии, заплати на държавни служители, депутати, министри. – В БХРА обсъждат ли се някакви реформи в бранша? – Да, такива промени бяха набелязани на извънредно заседание на УС на БХРА. Настояваме за персонални санкции на обслужващия персонал при неиздаване на фискални касови бонове. Запечатването на търговски обекти е изключително необмислена санкция и трябва незабавно да бъде премахната, тъй като затварянето на един обект за период от 2 до 4 седмици неминуемо води до загуба на данъци, осигуровки и до напускане на целия персонал, което при наличието на дефицит на кадри е равносилно на фалит. Така излиза, че за една непусната фискална бележка за едно кафе например, от което в хазната биха влезли 20 стотинки, след затварянето на заведението за месец държавата ще загуби хиляди от данъци и осигуровки. Освен това ще настояваме да се въведе патентен данък на сезонните обекти по морските и зимни курорти, както и на обекти с оборот до 100 000 лева. Това ще доведе до по-голяма събираемост, до облекчаване на бюрокрацията на обекти работещи по 2-3 месеца в годината, както и за намаляване разходите на НАП от служители, командировани по курортите. – За какви други мерки ще настоявате от Асоциацията? – Да се регламентира бакшишът, който може да е около 10 % от оборота, а при проверка от НАП да се посочва ориентировъчна сума. Това е крайно наложително, защото в обекти с голяма натовареност е невъзможно служителят непрекъснато да следи точно колко му е бакшишът  и има ли разминаване в отчета на касовия апарат и наличната сума у сервитьора. Има случаи, когато на заведение му е написан акт от 500 лв. за разминаване от 28 стотинки, което е подигравка с нашия труд. Настояваме също да бъде облекчен режимът по декларирането на трудовите  договори на членовете на семейството, подпомагащи семейния бизнес, налагащо се от липсата на кадри. Смятаме, че е достатъчно подаването на декларация, както е за свободните професии. Ще искаме също така минималният праг за регистрация по ДДС да се вдигне на 100 000 лева. – Колко души са заети в ресторантьорството у нас? – Ресторантьорството е един от основните бизнеси в България. Над 550 000 души работят в бранша. Това е една огромна армия и като представители на дребния и средния бизнес, би трябвало да са гръбнака на обществото. А реално те са смазани за сметка на олигарсите, за които се говори, че болшинството данък печалба не плащат. Чрез офшорки и различни финансови схеми заобикалят внасянето на този налог и все повече богатеят. Като прибавим и плоския данък печалба, излиза, че сме рай за олигарсите. А ние по-дребните предприемачи, плащаме висок ДДС всеки месец, в края на годината ни облагат с Данък печалба, принудени сме да внасяме и Данък дивидент. Така за една и съща дейност плащаме три данъка, което е адски несправедливо и задълбочава разслоението. Рецептата е по-нисък ДДС и прогресивен данък печалба. Това неминуемо ще доведе до по-силна средна класа, ще намали свръхпечалбите на олигарсите и едрия капитал, ще увеличи събираемостта на данъците. – Каква е средната заплата в този ресор? – Няма човек с чисто възнаграждение под 800-1000 лева, а към тях като се прибавят осигуровките, сумата скача на 1000-1200 лева минимум. Има позиции и на 1500-2000 лв. Искаме да даваме на хората си повече пари, за да няма текучество, но при тези реалности засега е невъзможно. – Напоследък прави впечатление, че масово се инвестира в подобряване на интериора на заведенията у нас. Какви са предпочитанията на клиентите? – Наистина в момента има едно надскачане и все повече се инвестира в интериора. Това го няма никъде другаде по света и е тенденция единствено в България. В съседна Гърция едно заведения за хранене се прави от празно помещение, с маси, столове и нищо друго. В САЩ пък заведенията, колкото са по-стари и с автентичен вид, толкова са по-посещавани. Там в интериор изобщо не се влагат средства. Влизал съм в заведения, които от 1926 г. не са пипани. Тук всеки си мисли, че ресторантьорския бизнес е много лесен, но това изобщо не е така. Преди правехме ремонти за по 20 000 лева, а сега за по  200 000 лева и то през няколко години. Конкуренцията е голяма и всеки се стреми да е на ниво. Клиентите искат да се потопят в луксозна обстановка, каквато някои нямат в домовете си и така да се почувстват на специално място. – Как стои въпросът с асортимента от ястия и предлагат ли се специално разработени менюта за здравословно хранене? – В момента менютата в ресторантите са много разнообразни. Включват много и разнообразни продукти и ястията са традиционни български,  средиземноморски, скандинавски, сръбски, азиатски и т.н., за да се задоволи широка палитра от вкусове. Стремим се да доставяме най-качествените продукти. За изготвянето на нашите менюта, ползваме срещу заплащане опита на известни шеф-готвачи от София. Пиците ни наскоро бяха подобрени точно от такъв специалист, който ни направи рецептите за тестото. Доставяме качествено италианско брашно, въпреки че е два по-скъпо от българското, но пък пиците стават уникални. Опитваме се да глезим клиентите си. Преди време предлагахме дори ястия от месо на кенгуру. Създадох собствена марка бира. Съвсем отговорно мога да кажа, че заведенията във Велико Търново са с изключително високо качество и това са оценките на клиентите в социалните мрежи. – Вие имате и хотел. Какво е положението в хотелиерството? – И хотелите в Старата столица са с много високо качество. Предлагат прекрасни условия на ниски цени. Оценките на повечето хотели във Велико Търново са отлични  и гарантират много високо качество на туристически продукт. Може би няма друг град в света, който да се похвали с такъв висок стандарт на хотели срещу такива символични цени. Например във Велико Търново може да се наеме хубава стая в кокетен хотел за 25 евро. Звездите у нас не са критерий за качество, защото един хотел може да е луксозен, но да е категория две звезди, защото в сградата няма фризьорски салон или пък защото банята не е 5 кв. м, а е 3 квадрата. Нашият гост  Завършил е история във ВТУ „Св. Св. Кирил и Методий”. Бил е преподавател в Националната спортна академия. В ресторантьорския бизнес е от 1995 г. Управлява 5 ресторанта във Велико Търново и Златни пясъци, както и хотел с 23 стаи. Работодател е на около 130 души. Зам.-председател на регионалната структура на БХРА във Велико Търново. Голямата му страст са моторите. Определя се като пътешественик и авантюрист.                        ", "date": "2019.02.05", "title": " Петър Стефанов, собственик на хотел и ресторанти във Велико Търново, пред „Труд“: Крайно време е бакшишът да се регламентира официално\t\t\t"}
{"url": "https://trud.bg/%d1%81%d0%bf%d0%be%d1%80%d1%82%d0%b8%d1%81%d1%82%d0%b8-%d0%be%d1%82-%d1%86%d1%8f%d0%bb-%d1%81%d0%b2%d1%8f%d1%82-%d0%bf%d1%80%d0%b8%d1%81%d1%82%d0%b8%d0%b3%d0%b0%d1%82-%d0%b2-%d0%b1%d0%bb%d0%b0%d0%b3/", "text": "Община Благоевград е домакин на 22-ри Международен турнир по свободна и класическа борба „Петко Сираков- Иван Илиев“ за юноши и девойки до 23 години. Спортното събитие ще се проведе в рамките на 3 дни, от 07 февруари до 10 февруари, в зала „Скаптопара“ в Благоевград. Официалното откриване ще бъде от 16.30 часа на 07.02.2019г. В турнира ще вземат участие спортисти от цял свят. В Благоевград ще пристигнат гости от Япония, САЩ, Индонезия, Грузия, Украйна, Русия, Словакия, Франция, Португалия, Турция, Израел, Косово, Сърбия, България, Холандия, Тунис, Румъния, Македония, Молдова. България е с много силни позиции в лицето на Валентин Йорданов, който е и  председател на Федерацията по борба. Той е седемкратен европейски и седемкратен световен шампион. Олимпийски шампион е на олимпиадата в Атланта през 1996 г. в категория до 52 кг. Това е поредното спортно събитие на международно ниво, което се провежда в областния град. Всяка година Благоевград посреща спортисти за държавни, европейски, международни, републикански първенства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Спортисти от цял свят пристигат в Благоевград за 22-ри Международен турнир по свободна и класическа борба „Петко Сираков – Иван Илиев“"}
{"url": "https://trud.bg/%d0%bf%d1%8a%d1%80%d0%b2%d0%b8-%d1%84%d0%b5%d0%b2%d1%80%d1%83%d0%b0%d1%80%d0%b8-%d0%bb%d0%b8-%d0%b5-%d0%bd%d0%b0%d0%b9-%d1%87%d0%b5%d1%80%d0%bd%d0%b8%d1%8f%d1%82-%d0%b4%d0%b5%d0%bd-%d0%b2-%d0%b1%d1%8a/", "text": "Не всички присъди на Народния съд могат да бъдат оправдани На 1 февруари, денят, в който преди 74 години Народният съд е произнесъл смъртни присъди, един български вицепремиер направи изявление, в което подчерта, че „1 февруари е една от най-черните дати в българската история“, като с Декларация по този повод излезе и Парламентарната група на ГЕРБ. За пореден път, както се и случва всяка година във връзка с тази дата, се прави опит да се внуши, че Народният съд е  част от комунистическия терор,  в резултат на който е избит елитът на нацията- военен, политически и интелектуален. Целта разбира се е, като се вмени такава зловеща вина на БКП, по асоциация да се очерни Българската социалистическа партия, която наследи БКП… За съжаление, отново сме свидетели на разминаване с   историческата истина. След разгрома и капитулацията на нацистка Германия, в съответствие с решение на чл. 5 на Парижкия мирен договор и под надзора на Съюзната контролна комисия в София (състояща се от представители на САЩ, СССР, Великобритания и Франция ) в България на базата на „наредба-закон за съдене от Народен съд виновниците за въвличане България в Световната война срещу съюзените народи и за злодеянията, свързани с нея“, се създава трибунал. Това е Народният съд, който е одобрен от Регентския съвет, а впоследствие и от споразумението на четирите Велики сили от 8 август 1945 г. в Лондон. Създаването му е потвърдено и от декларация на Общото събрание на ООН от 11 декември 1946 г., както и от Женевската конвенция от 1949 г. в защита на жертвите от Втората световна война. Провеждането му става под надзора на междусъюзническата контролна комисия в София, която не е оспорила решенията му, въпреки че не всички присъди са еднозначни. На съд са били подложени депутати и министри от правителството с профашистки уклон на Богдан Филов,  вкарало България във Втората световна война и  обявило война на САЩ и Великобритания, което довежда до тежки бомбардировки над българските градове, с хиляди убити и ранени и разрушени важни за икономиката стопански обекти и хиляди жилищни сгради. Това са грехове срещу българския народ, за които са съдени тогавашните управници. Както и за приемането на антисемитския Закон за защита на нацията, за бездействието им по отношение на изпращането в концентрационните лагери на български евреи от окупираните територии в Гърция, Сърбия и Македония и за злодеянията на български военни в тези територии. А управниците са извършвали злодеяния и в самата България. Съпротивата срещу режима се наказва с нечувано беззаконие и жестокост. За отрязана партизанска глава се плащат по 50 лева, ятаци са избивани без съд и къщите им опожарявани. Пленените партизани са били разстрелвани на място. Но и изправените на съд противници на властта не са могли да разчитат на справедлив процес, защото съгласно тогавашния Закон за допълнение и изменение на ЗЗД , който между другото предвижда и смъртни присъди на малолетни, ги лишава от всякакви права. Подсъдимите се явяват във военните съдилища само с показанията, дадени (изтръгнати) в полицията, като те нямат право да се откажат от тях. Присъдите са окончателни. За този закон гласуват 127 от 160 депутати. По-голямата част от тях са осъдени на смърт от Народния съд. Като непрекъснато споменаваният уж несправедливо осъден на смърт международно известен хирург проф. Александър Станишев, без да се казва обаче, че  към 9 септември 1944 г. той е министър на вътрешните работи и на него лично се докладва за избити партизани и ятаци и за одобрените и заплатени от министерството му възнаграждения на извършителите на екзекуциите. Именно по всички тези причини в международен план никой никога не е отричал легитимността на Народния съд  и издадените присъди и не го е обявявал за престъпен.  И няма как да наречеш 1 февруари най-черният ден в българската история, защото това значи да оспориш неговата легитимност. Разбира се не всички присъди на Народния съд  могат да бъдат оправдани. Като тази на принц Кирил Преславски, известен като бохем и плейбой. Без никакво сериозно основание на смърт е осъден братът на Илия Бешков – Иван Бешков, бивш министър на земеделието. На затвор за „прогерманска и профашистка пропаганда“ са осъдени журналисти и редактори на вестници и списания, които нямат участие в конкретни престъпления. Неоправдано е осъдена на 7 г. затвор за „прогерманска дейност и великобългарски шовинизъм“ писателката Фани Попова-Мутафова, която е помилвана и освободена след осемнадесет месеца. Факт е, че при отделни процеси са били произнасяни смъртни присъди на хора, които вече са били ликвидирани при саморазправа. Това се отчита от властите и към края на септември 1944 г. министърът на вътрешните работи Антон Югов се среща с английски представител на съюзническа контролна комисия, за да му каже, че е много трудно да се възпрат прояви на възмездие от дейците на антифашистката съпротива и на много места има убийства на хора, сътрудничели на полицията и на германските окупатори. „Вършете спокойно работата си. Подобни прояви не интересуват моето правителство“, отвръща британецът. Очакван отговор, като се има предвид убийството без съд и присъда на майор Франк Томсън на 10 юни 1944 г. край с. Литаково. По нареждане на Чърчил самите англичани са прочиствали пленническите лагери в Германия. Изловените нацистки офицери, уличени в убийства на английски военнопленници, са били извеждани и разстрелвани без съд и присъда. Все пак, по отношение на тежките присъди на Народния съд у нас настъпва известно отрезняване. През октомври 1945 г. Трайчо Костов пише на Георги Димитров в Москва: „Решихме, по предложение на Кимон, да пуснем от лагерите по-малко провинените и да оставим само отявлените фашисти. Да разрешим на семействата на осъдените от Народния съд да се върнат в София, да дадем помилване на още някои“. През декември 1945 г. по доклад на министъра на правосъдието д-р Минчо Нейчев излиза указ на регентите за помилване и опрощаване на част от наказанието на 896 политически затворници. Генерал Иван Вълков, за когото ще стане дума по-късно, е успял да се укрие, съден е чак през 1954 г. и се разминава със смъртната присъда, което би било невъзможно, ако е бил сред осъдените на 1 февруари 1945 г. Първи февруари определено не е най-черната дата от българската история, в нея след Освобождението има много черни дати, свързани например  с националната катастрофа след балканските и Първата световна война, причинена от безразсъдните решение на Кобурга,  както и с терористичния акт, довел до стотици човешки жертви-  взривяването на Черквата „Св. Неделя“ в София от анархистичното крило на Комунистическата партия, използвано като оправдание за избиването след това без съд и присъда на комунисти  и земеделци и на  голяма част от цвета на българската интелигенция.  След атентата министърът на войната Иван Вълков издава заповед, в която пише: „Преди всичко трябва да се ликвидират най-способните и най-смелите носители на тези идеи – интелигенцията!“. Така и става, без съд и присъда и след мъчения са убити поетите Гео Милев, Сергей Румянцев, Христо Ясенов, Георги Шейтанов, журналистите Йосиф Хербст и Ана Маймункова са убити след мъчения и изгорени в пещите на полицията. Художникът Илия Бешков, участвал в юнските събития през 1923 г., е арестуван и инквизиран и една отървава смъртта благодарение на застъпничеството на влиятелния си брат Иван Бешков. Интерниран е поетът Христо Радевски, зад граница успява да избяга заплашеният от смърт писател Крум Кюлявков. На два пъти в затвора е вкарван поетът Цанко Церковски. В местността Кемера край Пловдив намират смъртта си пловдивските интелектуалци Степан Шахбазян, Никола Гълъбов, Ангел Шишков, д-р Никола Ковачев, Соломон Молохов и Хенрих Хершкович. На 17 февруари 1925 г. на улицата е застрелян депутатът Тодор Страшимиров, който се е осмелил да запита в Народното събрание министрите на проф. Цанков: „Вие избихте толкова интелигенти! Защо?”. От 9 септември 1944 г. са минали 75 години. Време достатъчно, би помислил човек, да се преосмисли историята и да се разглежда и интерпретира тя обективно и безпристрастно и да не се злоупотребява с нея.                                                                                    ", "date": "2019.02.05", "title": " Първи февруари ли е най-черният ден в българската история?\t\t\t"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d1%81%d1%8a%d0%b1%d1%80%d0%b0-%d1%85%d1%80%d0%b8%d1%81%d1%82%d0%b8%d1%8f%d0%bd%d0%b8-%d0%b8-%d0%bc%d1%8e%d1%81%d1%8e%d0%bb%d0%bc%d0%b0%d0%bd%d0%b8-%d0%bd%d0%b0/", "text": "Осъди „омразата и насилието” в името на Бог Десетки хиляди католици и няколко хиляди мюсюлмани – общо 175 000 души, присъстваха на месата на папа Франциск в Абу Даби, предаде Ройтерс. Проповедта на стадиона „Зайед спортс сити” бе кулминацията в започналата в неделя тридневна визита на светия отец в Обединените арабски емирства (ОАЕ). „Със сигурност не ви е лесно да живеете далеч от дома и любимите си хора и може би усещате несигурност за бъдещето. Знайте, че Господ не изоставя народа си”, каза папата на католиците в ОАЕ – около 1 милион от общо деветмилионното население, 85% от което са чужденци. При пристигането си папата бе приветстван от бурни овации, а месата му, която изнесе на италиански език, бе излъчвана едновременно на огромни екрани на стадиона с превод на арабски и английски. Ден по-рано, на международна междурелигиозна среща в Абу Даби, Франциск заклейми „омразата и насилието” в името на Бога като „тежко оскверняване на божието име”. „Няма насилие, което да може да бъде оправдано с религия”, отсече папата.  ", "date": "2019.02.05", "title": " Папата събра християни и мюсюлмани на меса\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b8%d1%81%d0%ba%d0%b0-%d1%81%d0%bc%d1%8f%d0%bd%d0%b0-%d0%bd%d0%b0-%d1%86%d0%b8%d0%ba-%d0%b8-%d0%bc%d0%b0%d1%88%d0%b8%d0%bd%d0%bd%d0%be-%d0%b3%d0%bb%d0%b0%d1%81/", "text": "БСП сезират Венецианската комисия за промените в Изборния кодекс. Това заяви лидерът на БСП Корнелия Нинова по време на пресконференция в централата на партията във връзка с предложения на Анна Александрова от ПГ на ГЕРБ в Изборния кодекс. „Настояваме да ги изтеглят и искаме смяна на ЦИК“, каза още Нинова. „Сезираме Венецианската комисия с тези промени, които ГЕРБ са внесли. Настояваме да ги изтеглят от Народното събрание. Настояваме и ще се борим на второ четене за машинно гласуване“, каза Нинова и допълни: „Срам е за съвременна и модерна България да се отменя текст, който е приет от парламента“. Лидерът на БСП обясни, че групата утре внася проект за решение за откриване за процедура за смяна на ЦИК и избор на нова ЦИК. „Промените в ИК трябва да вървят заедно с решения за промяна в ЦИК. Основание за това ни дава законът, тъй като на 20 февруари по закон изтича срокът“, каза Нинова, напомняйки, че изборът на нов състав на комисията трябва да стане най-малко месец преди изтичането на мандата. Притеснени от евентуалната си загуба, управляващите узаконяват фалшификацията на вота – „една партия, една държава“ се готви в ИК, каза още Нинова. Тя посочи, че тихомълком между първо и второ четене са внесени промени от Анна Александрова от ГЕРБ, които въвеждат при падащ кворум решенията на избирателните комисии да се вземат с обикновено мнозинство. По думите й така се елиминират другите партии от вземането на решение. Лидерът на БСП заяви, че ГЕРБ предлагат да отпадне процедурата при установяване на фалшификации да се провеждат нови избори. Принципната препоръка на Венецианската комисия е да не се правят промени в изборните закони поне 6 месеца преди вот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                  ", "date": "2019.02.05", "title": " Нинова иска смяна на ЦИК и машинно гласуване\t\t\t"}
{"url": "https://trud.bg/%d0%b2%d1%81%d1%83-%d1%81%d1%80%d0%b5%d1%89%d0%b0-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b8-%d1%83%d1%87%d0%b5%d0%bd%d0%b8%d1%86%d0%b8-%d1%81-%d0%b2%d0%be%d0%b4%d0%b5%d1%89%d0%b8-%d1%84/", "text": "Среща на студенти и ученици с водещи компании от строителния бранш организира в сряда ВСУ „Черноризец Храбър“. По време на практическия уъркшоп „Работна площадка – професия строител“ ще има състезания по изграждане на скеле, вдигане на покривна конструкция, както и демонстрации на най-новите технологии за безразрушителен анализ на конструкции, съобщиха от учебното заведение. Бъдещите строителни инженери ще имат възможност от първа ръка да научат практически тънкости и детайли на отговорната професия, а гимназистите ще участват в работилници по интереси – Autocad, информационни технологии и експериментална физика. Събитието е насочено към популяризиране на професията на строителя. В него ще се включат и студенти от специалност „Пожарна безопасност и защита на населението“, които ще покажат как се действа при пожар. Уъркшопът е подкрепен от Камарата на инженерите в инвестиционното проектиране и Камарата на строителите в България. Участие в него са потвърдили над 10 големи компании. Те ще предлагат и реални работни места на младежите, уточниха от ВСУ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " ВСУ среща студенти и ученици с водещи фирми от строителния бранш"}
{"url": "https://trud.bg/%d0%bc%d0%b5%d1%82%d0%b5%d0%be%d1%80%d0%be%d0%bb%d0%be%d0%b7%d0%b8-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0%d1%82-%d0%b7%d0%b0-%d0%bd%d0%be%d0%b2%d0%b8-%d1%83/", "text": "Нови ураганни ветрове в Анталия очакват турските метеоролози, след като миналия месец лошото време в този средиземноморски турски окръг причини жертви и материални щети, съобщава турската частна телевизия НТВ. Метеорологичната служба огласи писмено съобщение, в което предупреждава, че в западните части на окръга в следобедните часове днес вятърът ще набере сила. На някои места тази вечер и през нощта се очаква скоростта му да превишава 100 км/ч. Хората трябва да бъдат предпазливи за възможни последици като срутени покриви, паднали дървета и отравяне в резултат на връщане на газове при отопление с печки на твърдо гориво. Преди около две седмици през Анталия преминаха поредица торнада. Двама души загинаха, млада жена продължава да е в неизвестност, а над 300 сгради бяха повредени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Метеоролози предупреждават за нови ураганни ветрове в Анталия"}
{"url": "https://trud.bg/%d0%bc%d0%b0%d0%b4%d1%83%d1%80%d0%be-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d1%81%d1%82%d1%80%d0%b0%d0%bd%d0%b8-%d0%ba%d0%be%d0%b8%d1%82%d0%be-%d0%bf%d1%80%d0%b8/", "text": "Венецуелският президент Николас Мадуро заяви в интервю за руската телевизия Ар Ти , че  , са допуснали грешка. „Те признават нещо, което не съществува в действителността“, посочи той, като се изказа особено язвително за испанския премиер Педро Санчес, чиито „ръце винаги ще останат в кръв до лактите“. Евентуално военно нахлуване на САЩ във Венецуела ще им струва огромни човешки и военни загуби, каза още Мадуро, цитиран от ТАСС. Мадуро каза, че „войната може да бъде избегната с помощта на мирна дипломация и на международното обществено мнение“. Това „обаче не означава, че ние не се готвим да защитим нашата свещена земя“, подчерта той. В неделя президентът на САЩ Доналд Тръмп заяви, че не изключва възможността страната му да използва въоръжените си сили във Венецуела, припомня ТАСС.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.05", "title": " Мадуро: Европейските страни, които признаха Гуайдо за временен президент, допуснаха грешка"}
{"url": "https://trud.bg/%d0%bd%d0%b0%d0%b4-19-000-%d1%81%d0%b0-%d0%b8%d0%b7%d1%82%d0%b8%d1%87%d0%b0%d1%89%d0%b8%d1%82%d0%b5-%d0%bb%d0%b8%d1%87%d0%bd%d0%b8-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b2-%d1%80/", "text": "Над 19 000 лични карти, паспорти и шофьорски книжки изтичат тази година в Разградско, съобщиха от областната дирекция на полицията, за да напомнят гражданите да прегледат документите си. Най-много са паспортите – 9 775. Огромната част от тях са със срок до летните месеци. Личните карти са 5 195, а свидетелствата за управление на превозни средства са 4 249. От полицията напомнят, че когато личната карта е с изтекъл срок, следва да се подаде заявление за нова до 30 дни. Същият срок е задължителен и при промяна на имената, гражданството, на постоянния адрес и други обстоятелства. За да се избегнат огромните опашки пред гишетата през летните месеци, гражданите могат да подадат заявления за издаване на нов документ и преди изтичането му и така да си спестят чакането. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Над 19 000 са изтичащите лични документи в Разградско"}
{"url": "https://trud.bg/%d1%82%d1%80%d0%b8-%d0%b4%d0%b6%d0%b0%d0%ba%d0%bf%d0%be%d1%82%d0%b0-%d0%be%d1%82-%d1%82%d0%be%d1%82%d0%be-2-6-%d0%be%d1%82-42-%d0%bf%d0%b0%d0%b4%d0%bd%d0%b0%d1%85%d0%b0/", "text": "Джакпотът на “Тото 2 – 6 от 49” достигна почти 8 000 000 и води класацията на топ милионните джакпоти Джакпотът в 10-ия тираж на играта „Тото 2 – 6 от 42“ в размер на 858 820 лв. тази неделя отпътува за град Поморие. Щастливецът от морския град е спечелил сумата с фиш за 3 лева. От тотализатора напомнят, че участникът трябва да донесе печелившата квитанция в централния им офис в дните понеделник и четвъртък, когато се обработват документите на печелившите. „Джакпотът пада край вода“, е шеговитото заключение на тото почитателите по Черноморието. Предишни два джакпота от играта също бяха спечелени край морето през лятото на миналата година в 58-ия и 60-ия тираж. Сумата от 1 056 810 лв. грабна Янка Панайотова в Царево с комбинация от следните числа – 1, 2, 18, 19, 38 и 40. Късметлийката купи яхта за подарък на мъжа си, както се беше зарекла и прекара лятната си отпуска на екзотично място. А джакпотът в играта веднага беше презареден с нови 300 000 лева. Комбинацията 6, 13, 15, 16, 32 и 39, пусната в Айтос, пък донесе на Тодор Димитров 332 851 лева. След морските дестинации, няколко месеца по-късно, джакпотът на „Тото 2 – 6 от 42“ отиде в Чирпан. Сумата от почти 725 000 беше спечелена от Михаил Дочев, който играе с числата на сина си. Той най-вероятно вече се е върнал от Англия, където работеше по това време и е осигурил бъдещето си в родината. И този тираж обаче топ джакпотът от играта „Тото 2 – 6 от 49“ остана непокътнат и това го прави най-голямата сума, която може да бъде спечелена в историята на тотото от един човек. Почти 8 000 000 могат дa се паднат на някого този четвъртък от играта и биха превърнали техния притежател в най-богатия тото милионер в историята на БСТ. Само веднъж джакпотът е достигал по-голяма сума – почти 9 500 000 през 2012 г., но тогава беше поделен между двама души. За четвъртък печалбите общо ще достигнат 11 485 000 лева, като освен привлекателните 8 милиона, играта „Тото 2 – 6 от 42“ рестартира с 300 000 лв. и се очаква да стане 320 000 лв., в играта „Тото 2 – 5 от 50“ сумата е до 3 000 000 лв., а в Тото Джокер – 30 000 лв. Топ печалбите от Спортния тотализатор провокираха и нумеролозите да разкрият на желаещите да спечелят топ джакпота едни от най-печелившите числа. Те достигнаха до следното заключение: Най-печелившите тото числа са 3, 5, 9, 13, 15 и 25 и са с невероятна символика! Вижте я: 3 се характеризира със сила, настъпателност, действеност. 5 е числото на сляпата съдба, смятано за най-свещеното и благодатното. 9 е най-висшето от единичните числа. То е способно да донесе големи духовни и интелектуални постижения за човека, както и големи промени в живота му. 13 е числото, което провокира към ново и промяна. 15 е числото на вълшебството. Вярва се, че под негово влияние, дори най-смелите мечти, могат да станат реалност.  Както става ясно, в живота наистина няма случайни неща! Нумеролозите са категорични – тези числа, използвани заедно или в комбинации с други с уникална вибрация, като например 1, 8 или 33, могат да ни гарантират заветните милиони. 25 е материално число. Предвещава бързо и лесно спечелени пари, такива, които идват ненадейно в живота ни.", "date": "2019.02.05", "title": " Три джакпота от „Тото 2 – 6 от 42“ паднаха край морето\t\t\t"}
{"url": "https://trud.bg/%d0%ba%d0%bb%d0%be%d0%bf-%d0%bd%d0%b0%d0%b3%d0%bb%d0%b5%d0%b5-%d1%81%d0%bb%d0%b5%d0%b4-%d0%b2%d1%82%d0%be%d1%80%d0%be-11/", "text": "Нервите в битката за титлата във Висшата лига са опънати до безкрай! „Ливърпул“ завърши за втори път поред 1:1 (този път с „Уест Хем“) и разликата с „Манчестър Сити“ се стопи до 3 точки. А голът на Садио Мане беше след брутална засада. Въпреки помощта Юрген Клоп, треньорът на „червените“, се нахвърли срещу съдиите. „Естествено, че не играхме добре – каза германецът. – Вкарахме гол от засада. И понеже реферът знаеше на почивката, че е сбъркал, през второто полувреме имаше много странни решения. Не решителни, но убиващи ритъма. Като човек знам, че когато си сбъркал лошо, не искаш да отваряш по-голяма яма.“ Клоп обаче бе заснет от телевизионните камери как се кара със съдията и Мануел Пелегрини, треньора на „Уест Хем“, след двубоя. „ Той е свикнал да печели с голове от засада“, заяде се Пелегрини. Треньорът визира попадение на „Борусия“ (Дортмунд) срещу „Малага“ в Шампионската лига през 2013 година. Тогава в последната минута испанският тим, воден от Пелегрини, отпадна на четвъртфинал, а германците стигнаха финала. Само през този сезон съдиите са доста благосклонни към „Ливърпул“, отсъждайки доста дузпи в полза на тима при лековати ситуации. В същото време Пеп Гуардиола и Оле Гунар Солскяр се събраха на вечеря в Манчестър. Треньорите на „Сити“ и „Юнайтед“ бяха поканени от капитана на „гражданите“ Венсан Компани на благотворителното събитие.", "date": "2019.02.05", "title": " Клоп наглее след второ 1:1"}
{"url": "https://trud.bg/%d0%b3%d1%80%d1%8a%d0%bc-%d0%be%d1%82-%d0%b3%d0%b5%d1%80%d0%b5%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b2%d0%b7%d0%b5-%d0%bd%d0%b0%d1%86%d0%b8%d0%be%d0%bd%d0%b0%d0%bb-%d0%bd/", "text": "Гръм от „Герена“! „Левски“ купи българският национал Мартин Райнов от „Берое“. Халфът подписа днес своя договор. Контрактът му е за срок от година и половина. Трансферът е първи за новия изпълнителен директор Павел Колев. Очакват се още български попълнения в „Левски“. Райнов е роден на 25 април 1992 г. в Габрово. Започва да тренира футбол в школата на местния клуб Янтра. На 13-годишна възраст е привлечен в Берое (Стара Загора). През сезон 2011/12, за да трупа опит изкарва по един полусезон във втородивизионните Етър 1924 и Сливен. След това се завръща в Берое и дебютира в „А“ група на 11 август 2012 г. при успех с 4:0 у дома над Ботев (Враца). За година и половина записва 16 мача в първенството, а през пролетта на 2014 г. е преотстъпен на Банско. През лятото на 2014 г. Райнов се разделя с Берое и преминава в Хасково, където един сезон е титуляр в „А“ група. След като Хасково изпада през лятото на 2015 г. Райнов преминава в Локомотив (Горна Оряховица), където за един полусезон бележи 5 гола в 17 мача в „Б“ група. През 2016 г. подписва договор с Локомотив (Пловдив). През 2017 г. Райнов напуска Локомотив (Пловдив) и подписва с Берое (Стара Загора), като става и капитан на отбора. Има шест мача за националния отбор на страната.", "date": "2019.02.05", "title": " „Левски“ взе национал на България!"}
{"url": "https://trud.bg/%d1%86%d1%81%d0%ba%d0%b0-%d0%b2%d0%b7%d0%b8%d0%bc%d0%b0-%d0%b7%d0%b0%d1%89%d0%b8%d1%82%d0%bd%d0%b8%d0%ba-%d0%be%d1%82-%d1%80%d1%83%d0%b0%d0%bd%d0%b4%d0%b0/", "text": "Емануел Иманишимве е ново попълнение на ЦСКА, твърди вестник „Дъ Ню Таймс“, най-големият в Руанда. Местната звезда е ляв бек от отбора АТР, където доскоро треньор бе Любко Петрович. Футболистът е на 24 години е и бил привлечен в руанския тим от сръбския маестро. „ Вълнувам се от възможността да играя в България – каза Иманишимве пред „Дъ Ню Таймс“. – Знам, че ще ми е трудно в началото, но съм наясно, че ще се представя добре в ЦСКА.“ Петрович, който е консултант на треньорския щаб и ръководството на „червените“, вече препоръча бивш свой играч от Руанда – Фитина Омболенга. Той ще играе в „Литекс“ през пролетта. От ЦСКА официално не са потвърдили за трансфер на Иманишимве. През тази година „червените“ още нямат ново попълнение. Снощи ЦСКА се прибра от лагер в Испания и ще почива два дни. Кирил Десподов пък не дебютира за „Каляри“ срещу „Аталанта“. Футболист №1 на България бе в групата на домакините, които загубиха с 0:1. Десподов премина в „Каляри“ срещу 4,2 милиона евро.", "date": "2019.02.05", "title": " ЦСКА взима защитник от Руанда"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b3%d0%b0%d0%b1%d1%80%d0%be%d0%b2%d0%be-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%bd%d0%b0%d0%b4-350-000-%d0%bb%d0%b5%d0%b2%d0%b0-%d0%b7%d0%b0-%d1%80/", "text": "Община Габрово получава безвъзмездно 350 611,66 лв. за рехабилитация на язовир „Синкевица“ и съоръженията към него. Средствата ще бъдат предоставени по Оперативна програма „Околна среда“.  „Проектът бе внесен за оценка в края на септември миналата година. Идеята е да се подобри техническото състояние на язовира и да се удължи експлоатационният му живот, както и да се повиши защитата на населението от наводнения“, съобщиха от общинската управа. Предвидено е да се направи нова облицовка на водния откос и заскалявка на сухия откос, неизправните части на водовземната кула ще се ремонтират, спирателният кран на основния изпускател ще бъде подменен.  Планирано е почистване на наносите в тръбата на основния изпускател и на преливника със съоръженията към него, както и изграждане на контролно-измервателна система. За короната на стената е заложено ново осветление и монтиране на предпазна бариера, забраняваща достъпа на моторни превозни средства. Срокът за изпълнение на дейностите е 29 месеца. Язовир „Синкевица“ е разположен в близост до кв. „Славовци“ на площ от 114 065 кв. м. Построен е през 1963 г. за промишлено водоснабдяване на предприятия в Габрово и за ретензия (задържане) на водните обеми по поречието на р. Синкевица. Язовирната стена е земно-насипен тип с каменна заскалявка на водния откос. Височината ѝ е 12 метра. Завиреният обем на язовира е 500 000 куб. м. Съоръжението е публична общинска собственост и се стопанисва от Община Габрово. Към момента се ползва за отдих, любителски риболов и туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Община Габрово получава над 350 000 лева за рехабилитацията на яз. „Синкевица”"}
{"url": "https://trud.bg/%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d0%be%d0%b6%d0%b0%d1%80%d0%b0-%d0%b2-%d0%bf%d0%b0%d1%80%d0%b8%d0%b6-%d0%bd%d0%b0%d1%80%d0%b0%d1%81%d0%bd%d0%b0-%d0%b4%d0%be-10/", "text": "Нарасна броят на загиналите при   в Париж. От пожарната служба и прокуратурата съобщиха, че вече има 10 жертви, предаде агенция Франс прес. Спасителните екипи продължават работа по последните етажи на 8-етажния блок, който бе обхванат от пламъци. Сред ранените са и трима пожарникари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Жертвите на пожара в Париж нараснаха до 10"}
{"url": "https://trud.bg/%d0%be%d0%b1%d1%81%d0%b5%d0%b3%d1%8a%d1%82-%d0%bd%d0%b0-%d0%bd%d0%be%d0%b2%d0%b0%d1%82%d0%b0-%d1%80%d1%83%d1%81%d0%ba%d0%b0-%d0%ba%d1%80%d0%b8%d0%bb%d0%b0%d1%82%d0%b0-%d1%80%d0%b0%d0%ba%d0%b5%d1%82/", "text": "Обсегът на   ще бъде 2600 км или разстоянието от Москва до Париж, съобщава руският вестник „Комерсант“. Високопоставен източник от правителството е обяснил, че „Калибр-НК“ ще  бъде създадена на основата на модела „Циркон“ 3М22. Тежестта на ракетата ще бъде до 500 кг. Наземният комплекс „Калибр“ ще бъде създаден в периода 2019-2020 г. в отговор на действията на САЩ, които напуснаха договора за ликвидиране на ракетите със среден и малък обсег. Външният министър на Русия Сергей Лавров разкритикува действията на Вашингтон и относно споразумението „СТАРТ3“, което ограничава ядрения арсенал на двете страни. Договорът изтича през февруари 2021 г.                ", "date": "2019.02.05", "title": " Обсегът на новата руска крилата ракета ще бъде 2600 км"}
{"url": "https://trud.bg/%d0%ba%d1%83%d1%87%d0%b5%d1%82%d0%be-%d0%bd%d0%b0-%d1%81%d0%b0%d0%bb%d0%b0-%d0%b2%d1%81%d0%b5-%d0%be%d1%89%d0%b5-%d0%b3%d0%be-%d1%87%d0%b0%d0%ba%d0%b0/", "text": "Кучето на изчезналия футболист Емилиано Сала продължава да го чака. Сестрата на играча пусна сърцераздирателна снимка на четириногото. To все още търпеливо очаква своя стопанин да се върне у дома. „Нала също те чака”, написа Ромина Сала в една от социалните мрежи.  Футболистът и пилотът Дейв Иботсън изчезнаха със самолета, с който пътуваха от Нант за Кардиф преди две седмици. Летателният апарат бе открит на дъното на Ламанша в неделя, както и едно от двете тела. Тепърва предстои то да бъде идентифицирано, а търсенето на другото продължава. Полицията и разследващите случая продължават да пазят мълчание около случая по молба на близките на Сала и Иботсън.", "date": "2019.02.05", "title": " Кучето на Сала все още го чака"}
{"url": "https://trud.bg/%d1%8e%d0%b2%d0%b5%d0%bd%d1%82%d1%83%d1%81-%d0%b2%d0%b7%d0%b8%d0%bc%d0%b0-%d1%82%d1%80%d0%b8%d0%bc%d0%b0/", "text": "„Ювентус“ иска да реализира три трансфера, за да удовлетвори претенциите на голямата си звезда Кристиано Роналдо. Първи в списъка е полузащитникът на „Реал“ Иско, бивш съотборник на португалеца. Халфът така и не намери общ език с временния треньор на „кралския клуб“ Сантяго Солари и възнамерява да напусне през лятото. “Ювентус“ може да подсили състава си с още един играч на „Реал“ – бразилецът Марсело, за чието привличане е настоявал пак Роналдо. „Байерн“ пък обмисля как да процедира с Хамес Родригес, който играе под наем в тима. Колумбиецът вече обяви, че не иска да остане в Мюнхен и може да се озове в „Ювентус“.", "date": "2019.02.05", "title": " „Ювентус“ взима трима"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bc%d0%be%d1%83%d1%80%d0%b8%d0%bd%d1%8c%d0%be-%d0%bd%d0%b0-12-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80/", "text": "Жозе Моуриньо бе осъден на 12 месеца затвор. Португалецът се призна за виновен в данъчни измами и ще трябва да плати също глоба в размер на 2.2 млн. евро на испанската хазна. Присъдата е част от споразумението, което Специалния постигна с прокурорите преди време. По подобна схема действа и Кристиано Роналдо, който обаче плати далеч по-сериозна сума – 17 млн. евро. Моуриньо обаче няма да прекара никакво време зад решетките, тъй като според испанското законодателство, присъдата не може да бъде ефективна, а кое за срок по-малък от две години. В Португалия пък съобщиха, че Жозе и Хулен Лопетеги са фаворити за поста треньор в „Байерн“. Баварците са трети в Бундеслигата, което поставя под въпрос бъдещето на наставника Нико Ковач.", "date": "2019.02.05", "title": " Осъдиха Моуриньо на 12 месеца затвор"}
{"url": "https://trud.bg/31-%d0%b3%d0%be%d0%b4%d0%b8%d1%88%d0%b5%d0%bd-%d1%81%d0%b8%d0%bd-%d0%bd%d0%b0-%d0%ba%d1%80%d1%83%d0%bf%d0%bd%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d0%b8-%d0%b5-%d1%88%d0%be/", "text": "Шофьорът,  , е Николай Кръстев на 31 г. Той живее в болярския град, но е със софийско жителство. Говори се, че е син на крупни бизнесмени, които са собственици на предприятие в Дряново. Николай Кръстев категорично отрича да е шофирал със скорост от 280 км/ час. Деянието, за което се твърди, че е извършил, не е засечено от охранителни камери по въпросния булевард в града. В прокуратурата засега е образувано досъдебно производство срещу неизвестен извършител. Блюстителите на реда се самосезираха от клип в социалните мрежи, на които се вижда как автоджигитът управлява супермощна кола, с която се носел с бясна скорост към западния изход на старата столица в посока София. От разследването стана ясно, че софиянецът е бил на гости на свой приятел в старата столица. На тръгване в неделя вечерта, той и търновецът са решили да тестват мощното возило на излизане от болярския град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.02.05", "title": " 31-годишен син на крупни бизнесмени е шофьорът, записал се да кара с 280 км/час"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%84%d0%b0%d0%bc%d0%b8%d0%bb%d0%bd%d0%b8%d1%82%d0%b5-%d0%ba%d0%be%d0%bd%d1%86%d0%b5%d1%80%d1%82%d0%b8-%d0%b7%d0%b0-%d0%b4%d0%b5%d1%86%d0%b0-%d0%b8/", "text": "В месеца на любовта община Варна и Международният музикален фестивал „Варненско лято“ канят деца и родители на първия за годината концерт от поредицата „Музикалните приказки на Госпожа Виола“, част от популярната поредица „Варненско лято за деца“. Концертът на 10 февруари, който е напълно безплатен, е посветен на любовта към музиката. В основата на изпълненията са Госпожа Виола-Руми Петрова, музикант и продуцент, и диригентът Страцимир Павлов.Те събират около себе си младите таланти на морския град в изненадващо разнообразни тематични концерти. На сцената ще излезе Младежкият симфоничен оркестър Варна при НУИ „Добри Христов“ с енергичната увертюра към операта“Сватбата на Фигаро“ от Моцарт, а след това най-малките-първолаците, ще изпълнят „Мила моя мамо“. Клавирно дуо третокласнички ще изсвири традиционната мелодия „Буги“, оркестърът и солисти балетисти от трети и четвърти клас ще представят изящния Валс на спящата красавица от Чайковски. Госпожа Виола ще увлече децата от публиката в любимите им интерактивни игри, които ги превръщат в герои на музикалната сцена и им вдъхват любов към изкуството. Талантливите малчугани от ансамбъл „Виолино“ ще изпълнят специален аранжимент на „О соле мио“, създаден специално за тях и оркестъра от Страцимир Павлов. Ще има изпълнение от филма „Кино Парадизо“ и обичаната композиция „Гранада“ от Августин Лара. Ансамбъл ударни инструменти, фолклорни мотиви, поп и джаз пиеси ще допълнят програмата на пъстрия концерт. А финалът ще донесе кулминация на настроението с ентусиазма на Марша на тореадора от операта „Кармен“ на Бизе. Традицията на фамилните концерти за деца и родители продължава вече девета поредна година при все по-нарастващ интерес, а от миналата година вече и на ново място, което да побере умножаващата се публика – Зала 1 на Фестивалния и конгресен център. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Започват фамилните концерти за деца и родители"}
{"url": "https://trud.bg/%d1%88%d0%b8%d1%84%d1%80%d0%b8%d0%bd-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%b2-%d1%81%d1%83%d0%bf%d0%b5%d1%80-%d0%b3-%d0%b2%d0%be%d0%bd-%d1%81-%d1%82%d0%b5%d0%b6%d0%ba%d0%be/", "text": "Микаела Шифрин пренесе доминацията си от сезона в Световната купа и на първентвото на планетата в Оре (Швеция). Американката е първата шампиона на мондиала, след като спечели много оспорвано състезание в супергигантския слалом. Тя остави само на 2 стотни София Годжа (Италия), а бронза с пасив от 5 стотни взе Кори Сутер (Швейцария). Виктория Ребенсбург (Германия) завърши на 7 стотни за Шифрин, но това не беше достатъчно за медал.  Линдзи Вон също събра погледите, но не успя да сътвори подобаваща лебедова песен на последното си първенство. Още в първата половина на трасето американката изгуби контрол над ските и катастрофира тежко в предпазните мрежи. Тя остана да лежи на снега няколко минути и сериозно изплаши зрителите, но малко по-късно ги успокои като стана и слезе на собствен ход до финала.", "date": "2019.02.05", "title": " Шифрин шампионка в супер-г, Вон с тежко падане"}
{"url": "https://trud.bg/7-%d1%85%d0%b8%d0%bb-%d0%bb%d0%b2-%d1%81%d1%82%d1%80%d1%83%d0%b2%d0%b0-%d0%b5%d0%b4%d0%b8%d0%bd-%d0%bf%d1%83%d0%bd%d0%ba%d1%82-%d0%b7%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd/", "text": "Около 28 млн. лева са необходими, ако Агенция „Пътна инфраструктура” сама изгради мрежа от 4000 точки за продажба на електронни винетки. Във всеки един пункт е необходима инвестиция от около 7 хил. лева, обясни проф. Олег Асенов, началник отдел „Управление на информационните системи и инфраструктура” към „Национално ТОЛ управление” пред Нова тв. По думите му, за да може един готов търговски обект да бъде свързан, трябва да се развие външна структура за продажба, която не е в проекта на АПИ. Тази външна структура предполага развитието на собствен търговски бек-офис – софтуер, който да свърже системата на АПИ с тези обекти. Всяка една фирма, която отговаря на Общите условия, които са публикувани на сайта на пътната агенция, може да кандидатства за наш партньор, процесът е отворен за други кандидати, коментира още Асенов. По думите му 7% отиват за търговска реализация, която не е само за посредника, а и за търговско опериране.", "date": "2019.02.05", "title": " 7 хил. лв. струва един пункт за продажба на винетки\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d0%ba%d0%b8%d1%82%d0%b5-%d1%86%d0%b5%d0%ba%d0%be-%d0%bc%d0%b8%d0%bd%d0%b5%d0%b2-%d0%b0%d0%bb%d0%b1%d0%b5%d1%80%d1%82-%d0%b7%d0%b0%d1%81%d0%bb%d1%83/", "text": "„Очаквахме тези успехи дълги години, нашите състезатели вече оправдават надеждите, които им възлагаме – заяви президентът на Българската федерация по ски Цеко Минев. – Алберт заслужава аплодисменти след всичко, през което мина, за да стигне дотук.“  Той добави, че завръщането на Световната купа в България след 4-годишно прекъсване показва огромното доверие, с което се ползва родната централа пред Международната федерация (ФИС).  „В Банско ще пристигне целият световен елит – обяви шефът на родната централа. – Ските в България са много обичан спорт и не са забравени.“  Алберт Попов пък благодари на БФСки и на Цеко Минев за подкрепата през цялата му кариера.  ", "date": "2019.02.05", "title": " Шефът на ските Цеко Минев: Алберт заслужава аплодисменти"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%ba%d0%b0%d0%bc%d0%b8%d0%be%d0%bd%d0%b8-%d0%bd%d0%b0%d0%b4-12-%d1%82%d0%be%d0%bd/", "text": "От днес е възстановен трафикът на тежкотоварни автомобили над 12 тона в посока София в участъка преди тунел „Витиня“ на АМ „Хемус“. Това е участъкът между 35-ти и 47-ти км на автомагистралата. Това съобщиха от пресслужбата на Агенция „Пътна инфраструктура“. До завършването на ремонтно-възстановителните дейности на виадуктите на АМ „Хемус“ движението на превозни средства над 12 тона в отсечката в района на тунел „Витиня“ ще се осъществява двупосочно в платното за Варна. Обособени са една лента за София и една лента за Варна. Товарните автомобили над 12 тона, пътуващи за София, се отклоняват при пътна връзка при км 35+450 на АМ „Хемус“, продължават по път I-1 Ботевград – София и се включват отново на автомагистралата при пътен възел „Витинска река“ при км 30+260. Продължават ремонтните дейности на път I-1 София – Ботевград в 9-километров участък от с. Врачеш /196-ти км/ до язовир „Бебреш“ /205-ти км/, които стартираха на 31 януари т. г. Целта е повишаване безопасността на движение в отсечката, която е обходен маршрут за тежкотоварните камиони над 12 т в посока София при ремонта на АМ „Хемус“ в района на Витиня. Необходимо е шофьорите да карат с повишено внимание и да спазват стриктно поставената сигнализация. Продължава ремонтът на долното строене на 4 виадукта на АМ „Хемус“ – при 19-ти км (виадукт „Потоп“), 33-ти км (съоръжението при тунел „Витиня“), при 37-ми км и при 51-ви км (виадукт „Разлив“). В зависимост от метеорологичните условия отделни видове дейности се извършват и в момента. Ремонтните работи на съоръженията са необходими, за да се пътува по тях след това удобно и безопасно. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Пуснаха движението за камиони над 12 тона преди тунел „Витиня“ на „Хемус“ към столицата"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%ba%d0%b8%d0%bd%d0%be%d0%b2%d0%b5%d0%bb%d0%b8%d1%87%d0%b8%d1%8f-%d0%b8%d0%b4%d0%b2%d0%b0%d1%82-%d0%bd%d0%b0-%d1%81%d0%be%d1%84%d0%b8%d1%8f/", "text": "Великият полски режисьор Кшищоф Зануси е специален гост на международния кинофестивал „София филм фест“.Той ще получи Наградата на София за принос към изкуството. Световноизвестният полски режисьор Павел Павликовски пък лично ще представи филма си „Студена война“, получил 3 номинации за „Оскар“. По време на фестивала, публиката ще види повече от 150 пълнометражни игрални и документални ленти, както и над 20 късометражки. Официалното откриване е на 7 март с премиерата на „Да ходиш по вода“ на Андрей Паунов – непосредствен поглед към артистичните търсения и личните отношения на Кристо, прочут със своите мащабни инсталации. Церемонията по награждаването ще се състои на 16 март. Програмата в София, Пловдив, Бургас и Варна ще продължи до 28 март. За 17-и път международно жури ще определи фаворита за голямата награда в конкурса за първи или втори игрален филм „София – град на киното”, съдържаща 7000 евро, осигурени от Столичната община. Ето и 11-те потвърдени заглавия за състезанието: „Братя“ на Омур Атай, „Доверие“ на Зефа Озтурк, „Заливът Ханалей“ на Даиши Мацунага, „Златна младост“ на Ева Йонеско, „Изчезващи дни“ на Джу Син, „Прасето“ на Драгомир Шолев, „Сервитьорът“ на Стив Крикрис, „Снимка с Юки“ на Лъчезар Аврамов, „Стена“ на Бартош Грудзиецки, „Техеран: Град на любовта“ на Али Джаберансари, „Чудовища“ на Мариус Олтеано. „Дивата круша“ – най-новата, осма по ред пълнометражна творба на изключителния майстор на образите Нури Билге Джейлан, ще има премиера в края на официалната програма – на 17 март. България е копродуцент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Световни киновеличия идват на „София филм фест“\t\t\t"}
{"url": "https://trud.bg/10-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d1%88%d0%b0%d0%bc%d0%bf%d0%b8%d0%be%d0%bd%d0%b8-%d0%b8%d0%b4%d0%b2%d0%b0%d1%82-%d0%bd%d0%b0-%d0%bc%d0%be%d0%bd%d0%b4%d0%b8%d0%b0%d0%bb/", "text": "Десет олимпийски шампиони от последните две издания на игрите Сочи 2014 и Пьонгчанг 2018 са заявили участие за световното по шорттрек в София от 8 до 10 март. Сред тях са кореецът Дае Хеон Хванг, китаецът Даджинг Ву, канадецът Чарлз Хамлин, както и унгарската звезда Сандор Лиу Шаолин. А при жените освен азиатките, сред фаворитките за титли са лидерката в световната ранглиста Елис Кристи (Великобритания) и златната медалистка от Пьонгчанг на 1000 метра Сузане Шултинг (Холандия). У нас се очакват да пристигнат над 150 състезатели от 35 държави. Сред тях са и 15 световни шампиони, които ще спорят за нови титли в 10 дисциплини. България ще бъде с 6-има състезатели. Битката за отличията е в зала „Арена Армеец“, в която ще се инсталирана подвижна пързалка. Съоръжението ще е готово за тренировки още на 1 март. А първи у нас за аклиматизация пристигат отборите на Япония, Канада, САЩ. „Медалите идват от Международната федерация и вече са у нас – заяви Христо Турлаков, председател на организационния комитет. – Но в момента имаме проблем с освобождаването им от митница. Защото две куриерски фирми ги доставят, но в момента се разделят. Хубавото е, че имаме достатъчно време да се справим с този проблем.“ България за пети път ще е домакин на подобен форум. На първия през 1999 г. Евгения Раданова спечели сребро на 500 м и бронз с щафетата. А последният бе преди 3 г. за юноши и девойки.   За мен ще е успех влизане на четвъртфинал на нашите национали – заяви най-титулуваната ни състезателка Евгения Раданова, която ще е координатор на световното в София. – В момента шорттрекът се развива у нас и на това първенство можем само да надграждаме. На шампионата България ще бъде с 4 жени, които ще сформират и щафета, както и с двама мъже. Преди мондиала националите ще стартират и на световната купа в Торино от 8 до 10 февруари.  „Надявам се да понапълним „Арена Армеец“ и българската публика да дойда и на види на живо колко атрактивен и динамичен е този спорт – продължи носителката на три медала от зимна олимпиада и общо 16 отличия от световни първенства. – Затова входът ще бъде свободен за всичките дни. Благодаря и на спортното министерство, без чиято помощ, би било невъзможно да направим подобно състезание.“ Бюджетът е около 1 млн. лв., а повечето средства са от държавата.", "date": "2019.02.05", "title": " 10 олимпийски шампиони идват на мондиала по шорттрек в София"}
{"url": "https://trud.bg/%d0%bb%d0%b8%d1%8a%d0%bc-%d0%bd%d0%b8%d0%b9%d1%81%d1%8a%d0%bd-%d0%bf%d0%be%d0%b8%d1%81%d0%ba%d0%b0%d0%bb-%d0%b4%d0%b0-%d1%83%d0%b1%d0%b8%d0%b5-%d1%87%d0%b5%d1%80%d0%bd%d0%be%d0%ba%d0%be%d0%b6-%d0%bc/", "text": "Вълна от обвинения в расизъм заля северноирландския актьор Лиъм Нийсън, след като той призна, че се готвел да убие невинен чернокож мъж, предаде  . 66-годишният Нийсън разказа как преди години в продължение на седмица обикалял улиците въоръжен с надежда да излее гнева си върху случаен минувач, след като негова близка била изнасилена от чернокож мъж. Нийсън споделил, че изнасилването се случило преди много време, а той разбрал за инцидента, след като се върнал от пътуване в чужбина. По думите на актьора неговата близка споделила, че насилникът е бил чернокож мъж. „Нещо първично се отключва в теб, когато твой близък е жертва на насилие“, казва Наийсън. В интервю за в. „Индипендънт“ холивудската звезда призна, че бил много засрамен от действията си, но въпреки това думите му предизвикаха гняв в социалните мрежи. Защитници на актьора обаче подчертаха, че в действията му не е имало никакъв расистки мотив, а той е бил ръководен единствено от гнева си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Лиъм Нийсън поискал да убие чернокож мъж, за да отмъсти за своя близка, станала жертва на изнасилване\t\t\t"}
{"url": "https://trud.bg/%d0%b4%d0%b0%d0%bd%d0%b0%d0%b8%d0%bb-%d0%ba%d0%b8%d1%80%d0%b8%d0%bb%d0%be%d0%b2-%d0%be%d1%82-%d0%b3%d0%b5%d1%80%d0%b1-%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d0%b8%d1%81%d0%ba/", "text": "Не ни изненадва, че твърденията на Корнелия Нинова са неверни, че има множество правни и логически спекулации. Г-жа Нинова не представи нищо вярно, заяви депутатът от ГЕРБ и председател на парламентарната правна комисия Данаил Кирилов, по време на пресконференция на централата на партията. Изказването му беше в отговор на   за готвено „узаконяване на фалшификацията на изборите“. „Имаме дълбокото убеждение, че тези изявления на лидерката на БСП целят да подрият изборния процес чрез една нова ЦИК“, коментира Кирилов. „Опозицията търси провокации, опозицията не търси честни избори. Ако искаме честни избори, би следвало да делегираме доверие на сегашната ЦИК, която е провела множество избори. Такива и които ние не сме печелили. Да разчитаме на обстоятелството, че тази комисия има опит. Да, ние имаме много резерви по отношение на ЦИК“, каза още Кирилов и посочи, че ГЕРБ също биха искали да се ползват от новото положение и да увеличат квотата си в ЦИК, защото са управляващи. „Можем да заявим, че от БСП не ни изненадват с това, че са неверни, а че има множество и правни, и политически спекулации. Неприятното е, че очевидно започва стратегия за компрометиране на предстоящите два избора“, заподозря шефът на правната комисия Данаил Кирилов. „Опозицията търси конфронтация, а не честни избори“, заключи Кирилов.        ", "date": "2019.02.05", "title": " Данаил Кирилов от ГЕРБ: Опозицията иска нечестни избори\t\t\t"}
{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d0%bf%d0%be%d1%81%d1%82%d0%b8%d0%b3%d0%bd%d0%b0%d1%85-%d1%86%d0%b5%d0%bb%d1%82%d0%b0-%d1%81%d0%b8-%d0%be%d1%81%d1%82%d0%b0%d0%bd/", "text": "Алберт Попов ще кара освободено до края на сезона, тъй като вече е спокоен след двете класирания в топ 10 на слаломите от Световната купа в Кицбюел и Шладминг. Най-добрият български скиор обаче не крие, че се надява на още по-добри резултати в скоро време.  „Реалната цел за сезона вече в постигната, всичко останало ще бъде плюс за мен – заяви 21-годишният софиянец. – Очакванията към мен винаги са били големи, моите към себе си също, това не ме притеснява. Реалната цел е да продължа в същия дух. Увереността и добрите резултати ще дойдат сами.“  Тази седмица Попов ще тренира в Банско, след което пътува за Оре (Швеция), където е световното първенство в алпийските дисциплини. Алберт и Камен Златков ще карат в гигантския слалом и слалома, които са в края на следващата седмица.  „Световното първенство и олимпийските игри са специфични състезания, в тях нищо не се знае – смята Попов. – Напрежението е върху големите имена, тъй като всички очакват от тях медали. Аз отивам спокоен, няма какво да губя. Надявам се на едно добро класиране на шампионата и да бъда сред първите 30 на гигантския слалом.“  След първенството на планетата Алберт отново се прибира в България за Световната купа в Банско. Това ще му е първи голям старт пред родна публика, при това вече със статут на звезда.  „Да имаме Световна купа в Банско се случва рядко, за мен ще бъде чест да карам в тези стартове – призна скиорът. – Все още се опитвам да осъзная успехите, те са наистина огромни. Хората по улиците ме поздравяват, благодаря на всички, които са стискали палци и гледали това състезание.“  Треньорът Иво Борисов, който работи с Алберт от дете, признава, че двамата не са очаквали толкова силни резултати още този сезон.  „През последните три години се доближавахме постепенно до това ниво – заяви Борисов. – Преди началото на сезона не сме очаквали шесто място, а искахме да сме в точките. Нещата се случиха по-бързо, което ни изненада, но тези успехи са плод на много години труд.”", "date": "2019.02.05", "title": " Алберт Попов: Постигнах целта си, останалото е плюс"}
{"url": "https://trud.bg/%d0%b0%d1%84%d1%80%d0%b0-%d1%81%d0%b0%d1%80%d0%b0%d1%87%d0%be%d0%b3%d0%bb%d1%83-%d1%81%d0%b5-%d1%81%d0%bd%d0%b8%d0%bc%d0%b0-%d0%b2%d1%8a%d0%b2-%d1%84%d0%b8%d0%bb%d0%bc/", "text": "В живота екранната Едже от „Г-жа Фазалет и нейните дъщери“ гони високи цели. „Когато прочетох сценария, имаше сцени, на които много плаках, в гърлото ми застана буца. Мислех, че няма да мога да играя в този филм. Това беше психологически трудно, но в същия момент харесах ролята“, споделя турската актриса Афра Сарачоглу, по повод участието й във филма „Това ли е любовта?“. Българските зрители знаят актрисата като Едже от телевизионния сериал „Г-жа Фазалет и нейните дъщери“. За две години от актьорската си кариера, която започва с филма „Втори шанс” , Афра Сарачоглу е участвала в 4 игрални филма и един телевизионен сериал, а сега се среща с публиката с новия си филм „Това ли е любовта?“. В този филм, в който споделя главната роля с Кубила Аксой, актрисата играе ролята на успешно младо момиче на име Гулум… „Тя е момиче, което стои здраво на краката си. Нямаше време за себе си, тъй като тя постоянно работи. За мен това е много важно. Много е важно характерът, който играя е много силен и красив. Защото наистина обичам да играя силни жени. Има твърде малко такива герои в живота ни. Затова се възползвах от тази възможност, когато се появи предложение да участвам в този проект“, споделя актрисата. Нейната героиня обаче страда от чернодробна недостатъчност и се бори с болестта си. Афра Сарачоглу твърди, че по отношение на кариерата си поставя много високи цели. „Дисциплината и успехът са взаимно свързани. Опитвам се да направя всяка моя роля по-добра от предишната. Фактът, че всеки в Турция знае името ми, не означава успех за мен“, казва актрисата. Попитана доколко красотата влияе положително на актьорската кариера, Афра Сарачоглу отговаря: „Красотата сама по себе си не означава нищо, не е достатъчна. Ако си вършиш работата с талант, мотивация и дисциплина, тогава имаш голямо предимство. Сигурно ми предстои да играя майка, баба, а тези роли не красотата е водеща, нали?!“ Афра Сарачоглу признава, че е амбициозна, но никога не би позволила амбициите да й навредят. „Много по важното е да си упорит, но линията между амбицията и упоритостта е много тънка“, споделя актрисата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.05", "title": " Афра Сарачоглу се снима във филм"}
{"url": "https://trud.bg/%d1%81%d0%b4%d0%b2%d1%80-%d0%bd%d0%b5-%d1%81%d1%8a%d0%be%d0%b1%d1%89%d0%b8%d0%bb%d0%b0-%d0%b7%d0%b0-18-%d0%b6%d0%b5%d1%80%d1%82%d0%b2%d0%b8-%d0%bd%d0%b0-%d0%bf%d1%8a%d1%82%d1%8f-%d0%b2-%d1%81%d0%be/", "text": "По оперативни данни през 2018 г. са загинали 33-ма, а 836 души са пострадали, съобщи СДВР в официалния си фейсбук профил вчера. Според данни на неправителствения Институт за пътна безопасност, получени от КАТ-София, жертвите на ПТП в столицата миналата година в действителност са 51 – с 18 повече и това е с 38% повече спрямо 2017 г. От началото на тази година загиналите от катастрофи в София са 7, а за същия период миналата година са били 4, съобщават още от организацията. Налице е разминаване на статистическата информация и усещанията на обществото за заплахата от ПТП. Необходимо е събирането на информацията и анализирането й да става от независима институция, призовават от института. От 1 декември 2018 г. до 5 февруари 2019 г. във верижни катастрофи са ранени 33-ма и са загинали 6 души, изчисляват от неправителствената организация по повод днешния тежък инцидент на магистрала „Струма“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.05", "title": " СДВР не съобщила за 18 жертви на пътя в София през 2018 г.\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%80%d1%83%d1%81%d0%b8%d1%8f-%d0%b5-%d1%81%d1%80%d0%b5%d0%b4-%d0%bd%d0%b0%d0%b9-%d0%b2%d0%b0/", "text": "Русия е сред най-важните пазари за българския туризъм и Министерството на туризма полага последователни усилия за гарантиране на най-добрите условия за туристите и туроператорите от федерацията. Това заяви министърът на туризма Николина Ангелкова при среща в Москва със Сергей Галкин, зам.-министър на икономическото развитие на Руската федерация. Ангелкова е на официално посещение в руската столица, придружавана от парламентарна делегация, съобщават от Министерството на туризма. Радвам се, че туризмът бе една от основните теми на срещата между премиера Бойко Борисов и президента Владимир Путин миналата година в Москва. Имах честта да бъда част от делегацията ни тогава и поставихме конкретни въпроси за развитието на сектора. Много ми е приятно, че днес отново имаме възможност с руската страна да обсъдим и продължим доброто сътрудничество. Нашите двустранни отношения са основани на приятелство, каза Николина Ангелкова, като изтъкна и голямата подкрепа на Народното събрание в тази политика. В делегацията в Москва участват зам.-председателят на Народното събрание Явор Нотев, Красимир Велчев, съпредседател на парламентарната група за приятелство България-Русия, депутатите Христо Проданов, Хайри Садъков, Полина Цанкова-Христова. Министърът  припомни, че туризмът е сред сферите с особена важност за двустранните отношения. Той е един от приоритетните сектори на българската икономика, като допринася с около 12% към БВП заедно със сродните индустрии и формира близо 11% от заетостта в страната ни. Министър Ангелкова благодари за доверието към България като дестинация. Ние по традиция се радваме на интереса на руските туристи и ще разчитам на Вашата подкрепа, за да увеличим техния брой, поясни тя. 2018 е трета поредна рекордна година за българския туризъм в цялата му история. България бе посетена от над 9.2 млн. чуждестранни туристи, което е най-високият резултат откакто се води статистика за туризма у нас. Приходите от международен туризъм за първите 11 месеца на миналата година възлизат на 7,2 млрд. лв. Съществено значение за този напредък имат посещенията на руските туристи, които през миналата година са били близо 512 хил. Федерацията зае 6-о място в класацията за входящ туризъм на България, акцентира още министър Ангелкова. Тя изтъкна също отличното сътрудничество с Федералната агенция по туризъм и руския бизнес. Друго важно направление в съвместното ни партньорство е въвеждането на редица облекчения в процедурите за издаване на визи за руски туристи, стана ясно от думите на министър Ангелкова. Промените обхванаха различни категории потребители – деца, хора с увреждания, собственици на имоти, лица, които са пребивавали предишни години, и др. За обезпечаване дейността на консулските служби на територията на Русия Министерството на туризма подпомага откриването на изнесени визови центрове. Вече активно работи и българското консулство в Екатеринбург.\tВизи се издават в 21 изнесени центъра в Руската федерация, като процедурите са ускорени максимално. От 1 февруари 2019 г. заявления за издаване на български визи могат да се подават в 59 града на територията на цяла Русия. Предвижда се таксата да бъде намалена, което също се надяваме да подпомогне интереса на руските туристи към България, заяви министър Ангелкова. Тя открои и ролята на модерните технологии в цялостната политика на ведомството да се предлагат бързи и висококачествени услуги на туристите. Тази година сме се фокусирали върху дигитализацията в сектора и ми се иска в тази връзка да начертаем конкретни инициативи, поясни министърът. Услугите, предоставяни от министерството, могат да се ползват изцяло електронно 24 часа в денонощието, 7 дни в седмицата. За руските туристи работи и специален телефон, на който отговаря служител от министерството. Традиционно руските туристи се интересуват от летните курорти на България, но съвместно можем да развием и културно историческия туризъм, балнео- и СПА, посещения на повече детски групи и др., каза министър Ангелкова.  „Ще работим максимално за още по-ползотворно сътрудничество с България“, заяви зам.-министър Галкин. Той поздрави екипа на министерството за постигнатите рекордни резултати и подчерта, че България е привлекателна дестинация за руските граждани. Зам.-министърът приветства усилията на туристическата администрация да въвежда дигиталната трансформация в сектора. Руското министерство на икономическото развитие също насърчава ускореното прилагане на IT практики и иновации в туризма. То подготвя нова стратегия за развитието на туризма, която ще е готова през втората част на годината.  На срещата бе съобщено, че се планира двустранен икономически форум в туризма съвместно с Търговското представителство на Руската федерация в България през април тази година. Той ще се състои във Велико Търново в рамките на Международното изложение за културен туризъм. Министър Ангелкова покани зам.-министър Галкин да посети бизнес събитието. Зам.-председателят на българския парламент Явор Нотев също потвърди убеждението си, че съвместната работа между институциите на двете страни трябва да продължи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.05", "title": " Министър Ангелкова: Русия е сред най-важните пазари за българския туризъм"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b8%d1%81-%d1%86%d0%b8%d0%bf%d1%80%d0%b0%d1%81-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%bd%d0%b0-%d0%b4%d0%b2%d1%83%d0%b4%d0%bd%d0%b5%d0%b2%d0%bd/", "text": "Министър-председателят на Гърция Алексис Ципрас пристигна на двудневно посещение в Турция на фона на изострените двустранните отношения и появата на нов „фронт“, разделящ двете страни в Източното Средиземноморие, отбелязва в редакцията на водещия атински ежедневник Kathimerini. „Ние имаме възможност да започнем един честен диалог, за да дадем начало на нашата положителна програма в полза на нашите хора и на по-широкия регион“, написа Ципрас в социалната мрежа „Туитър“ след кацането си в Турция. В Анкара гръцкият премиер ще се срещне с държавния глава на Турция Реджеп Тайип Ердоган. Началото на срещата им е в 16:45 часа местно време (съвпада с българското), след което двамата лидери ще дадат пресконференция. Ердоган ще бъде домакин на официална вечеря в чест на госта си. Според различни доклади Вселенският патриарх Вартоломей ще присъства на вечерята по поканата на турския президент. Очаква се Ципрас да проведе разговори с предстоятеля на Вселенската патриаршия в сряда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.05", "title": " Алексис Ципрас пристигна на двудневно посещение в Турция"}
{"url": "https://trud.bg/%d0%b2%d0%b0%d0%b2%d1%80%d0%b8%d0%bd%d0%ba%d0%b0-%d0%be%d1%82%d0%bd%d0%be%d0%b2%d0%be-%d0%b1%d0%b5%d0%b7-%d0%ba%d1%8a%d1%81%d0%bc%d0%b5%d1%82-%d0%b2-%d1%81%d0%be%d1%84%d0%b8%d1%8f/", "text": "След безславното си отпадане миналата година Стан Вавринка отново не успя да постигне нещо повече на София оупън. Швейцарецът и досега е най-големият тенисист, играл на българска земя, но напусна турнира още в първия кръг след загуба с 6:3, 6:7 (5), 4:6 от Мариуш Копил (Румъния).  „Атмосферата в София отново беше невероятна, хората скандираха името ми, получих голяма подкрепа, както и през първото си участие миналата година – заяви Вавринка след неприятния обрат. – Благодаря на всички, българската публика наистина е страхотна. С удоволствие бих се върнал в София догодина и да играя много по-добре.“  Късмет пък извадиха родните шампиони на двойки Александър Лазаров и Александър Донски, които се класирана за четвъртфиналите без игра. Те трябваше да играят с Николоз Басилашвили (Грузия) и Матю Ебдън (Австралия), но грузинецът се оттегли заради заболяване.  Преди това Басилашвили отпадна на сингъл след 6:7 (7), 5:7 от Даниел Брандс (Германия). Още двама германци си осигуриха място във втория кръг на сингъл. Ян-Ленард Щруф надигра с 6:4, 6:3 Стефано Травалия (Италия), а Яник Маден мина с 6:4, 7:6 (4) пред Адриен Манарино (Франция).", "date": "2019.02.05", "title": " Вавринка отново без късмет в София"}
{"url": "https://trud.bg/%d0%b0%d0%b4%d1%80%d0%b8%d0%b0%d0%bd-%d0%b0%d0%bd%d0%b4%d1%80%d0%b5%d0%b5%d0%b2-%d0%bd%d0%b0%d0%bf%d1%83%d1%81%d0%ba%d0%b0%d0%bc-%d1%81%d0%be%d1%84%d0%b8%d1%8f-%d0%be%d1%83%d0%bf%d1%8a%d0%bd-%d1%81/", "text": "Адриан Андреев беше на крачка от подвиг, но в крайна сметка отстъпи с 3:6, 6:4, 6:7 (5) на 45-ия в света Матю Ебдън (Австралия) в първия кръг на София оупън.  „Не можах да победя, но бях много близо – заяви 17-годишният тенисист. – Напускам турнира със смесени чувства. Има и разочарование, защото загубих, макар и достойно. Получи се оспорван мач. Мисля, че трябваше да си вярвам повече и да бъда по-агресивен в решителните моменти. Все пак имах шансове да затворя мача, бях доста близо. Затова съм доста позитивно настроен.“", "date": "2019.02.05", "title": " Адриан Андреев: Напускам София оупън със смесени чувства"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b5%d0%bd-%d0%b1%d0%bb%d1%8f%d1%81%d1%8a%d0%ba-%d0%bd%d0%b0-%d0%bf%d0%b0%d1%80%d1%82%d0%b8%d1%82%d0%be-%d0%bd%d0%b0-%d0%b8%d0%b3%d1%80%d0%b0%d1%87%d0%b8%d1%82%d0%b5/", "text": "Куп родни звезди уважиха партито на играчите на София оупън в хотел „Маринела“. Сред ВИП гостите бяха посланикът на турнира Юлиан Вергов с дъщеря си, Ненчо Балабанов, Ники Кънчев, Любо Ганев, актьорът Евгени Будинов, Иво Танев и др. Карен Хачанов, Данийл Медведев, Роберто Баутиста Агут, Николоз Басилашвили и Гаел Монфис пък захвърлиха екипите, за да блеснат в стилно облекло.  „Установих, че много хора говорят руски, бариерата между нас падна мигновено – заяви Медведев. – Дори за краткото време тук събрах само хубави впечатления.“", "date": "2019.02.05", "title": " Звезден блясък на партито на играчите на София оупън"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%b6%d0%b8%d1%82%d0%b5%d0%bb%d0%b8-%d0%b8-%d0%b3%d0%be%d1%81%d1%82%d0%b8-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4/", "text": "С много настроение, музика и игри беше съпроводен зимният празник, който се проведе днес, на ледената пързалка в центъра на Благоевград, съобщиха от общината. В „Зимно предизвикателство 2019“ се включиха стотици малки и големи жители и гости на областния център на Пиринско. Деца и родители се насладиха на ледените забавления върху кънки и показаха, че за доброто настроение няма възраст. Община Благоевград бе осигурила много награди за победителите в игрите от „Зимно предизвикателство“. Сред зимните предизвикателства имаше най-разнообразни игри, както физически така и логически, които бяха изпълнявани върху атрактивната ледена пързалка. Инициативата „Зимно предизвикателство 2019“ е традиционна част от Спортния календар на Община Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Десетки жители и гости на Благоевград се включиха заедно в „Зимно предизвикателство“ в центъра на града (СНИМКИ)"}
{"url": "https://trud.bg/%d0%b1%d1%83%d0%bc-%d0%bd%d0%b0-%d0%b1%d0%bb%d0%b8%d0%b7%d0%bd%d0%b0%d1%86%d0%b8-%d0%b2-%d1%83%d0%bc%d0%b1%d0%b0%d0%bb-%d0%b1%d1%83%d1%80%d0%b3%d0%b0%d1%81-8-%d0%b4%d0%b2%d0%be%d0%b9%d0%ba%d0%b8/", "text": "Бум на близнаци има в Бургас от началото на годината. Осем двойки близнаци са родени само за 10 дни, и то само в УМБАЛ. Подобен бум – толкова много близнаци наведнъж, лекарите не помнят от години. За 12 месеца в Родилно отделение обикновено идват на бял свят около 30 двойки близнаци, а сега една трета от тях са родени още в началото на годината. Седем от осемте двойки са еднополови близнаци, като преобладават момичетата – 4 двойки. Повечето от децата са дошли на бял свят преждевременно и с Цезарово сечение. Теглото им е под 2500 грама и за тях се полагат специални грижи в Отделението по неонатология на Бургаската болница.  ", "date": "2019.02.05", "title": " Бум на близнаци в УМБАЛ Бургас, 8 двойки родени за 10 дни"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d0%bf%d1%80%d0%be%d0%b2%d0%b5%d1%80%d0%b8-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0/", "text": "Започнали са аварийни работи по . Това съобщи министърът на околната среда и водите Нено Димов, който днес посети село Катуница община Садово по разпореждане на премиера Бойко Борисов, за да провери ситуацията със скъсана предпазна дига на реката. Заедно с него бяха и заместник-министърът на земеделието, храните и горите Атанас Добрев и Снежина Динева, изпълнителен директор на „Напоителни системи“ ЕАД, съобщават от Министерството на околната среда и водите. По време на обследването на района министър Димов каза, че започва да се отваря старото русло на реката , където тя е текла до преди няколко години, за да може да започне веднага ремонта на подпорната стена. Той съобщи, че през цялото време е бил във връзка с Министерство на земеделието, храните и горите.„ До мен е и представител на „Напоителни системи“, които ще извършват корекциите и ремонта. Разбрахме се, че той ще продължи колкото време е необходимо, за да бъде обезопасен районът. Ще се работи на непрекъснат режим, увери министър Димов. „Напоителни системи, изпълняват функциите на постоянна защита от вредното въздействие на водите и като такива бяхме привлечени съгласно закона“, каза Снежина Динева, изпълнителен директор на „Напоителни системи“ ЕАД. Ние сме тук заедно всички институции. Съгласно закона и във връзка с обявеното вчера частично бедствено положение от община Садово, започнахме аварийно ремонтно възстановителните работи,обясни още тя. Заместник -министър Атанас Добрев, обеща,че въпросът със собствеността на дигата ще бъде изяснен, но в момента е по-важно да бъде отстранен възможно най- бързо проблема с дигата. „Трябва да излезем със спешни действия и след като те приключат ще проверим, за да не се повтарят подобни ситуации, допълни министър Димов. Той уточни, че коритото на реката е променено, тя е била от другата страна и сега там се почиства. Причината според него може да е нерегламентиран добив на инертни материали през последните години.Той информира, че БДИБР и РИОСВ -Пловдив са правили няколко проверки на участъка, по време на които не е имало техника или хора, но е установено, че има незаконно изземване. За това е информирано Министерство на енергетиката и прокуратурата. Министър Димов увери, че МОСВ следи състоянието на реките и това, което трябва да се направи в случая е реката да се върне в старото корито и да бъде безопасна за хората от района. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Министър Димов провери възстановяването на проходимостта на река Чая край Катуница"}
{"url": "https://trud.bg/%d1%86%d0%b5%d0%bd%d0%ba%d0%be-%d1%87%d0%be%d0%ba%d0%be%d0%b2-%d0%bd%d0%b0-%d1%81%d1%8a%d0%b4-%d0%b8-%d0%b7%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%bd%d0%b0-%d0%b8%d0%b7%d0%bc%d0%b0/", "text": "Районна прокуратура – Бяла Слатина е внесла за разглеждане в съда обвинителен акт срещу бившия кмет на с. Галиче Ценко Чоков. В периода от 05.03.2012 г. до 16.12.2013 г. Чоков, в качеството си на кмет, е съставил официални документи с невярно съдържание. Сред тях имало пълномощни, различни декларации по Данъчно-осигурителния кодекс и по Закона за нотариусите и нотариалната дейност. Като упълномощители и декларатори в тях фигурирали трите имена и подписите на четиринадесет лица от различни населени места в страната. С действията си обвиняемият целял тези документи да бъдат използвани като доказателство за посочените в тях обстоятелства. Предстои съдът да насрочи разпоредително заседание по делото. Ценко Чоков в момента се намира в ареста, тъй като срещу него се води друго дело. Той е подсъдим като лидер на престъпна група, уличена в палежи, рекет и побой.", "date": "2019.02.05", "title": " Ценко Чоков на съд и за документна измама"}
{"url": "https://trud.bg/%d0%b2%d0%b8%d0%ba-%d1%88%d1%83%d0%bc%d0%b5%d0%bd-%d1%81-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d1%80%d0%b8%d1%81%d1%83%d0%bd%d0%ba%d0%b0-%d0%b8-%d0%bf%d0%b5%d1%81%d0%b5%d0%bd/", "text": "Традиционният конкурс на „Водоснабдяване и канализация Шумен“ ООД „Водата – извор на живот“ вече няма да бъде само за малки таланти художници, дружеството разширява възможността за участие. Всяко дете може да изпрати и своя приказка, есе, стихотворение, поздравителна картичка, дигитална рисунка, оригинално пано или макет, както и авторска песен. „Нашата цел е предстоящото 21-во издание да предостави повече възможности за творческа изява. Предвидени са предметни и парични награди за авторите, чийто творби бъдат отличени от журито“, съобщават от дружеството. Целта на надпреварата, посветена на Международния ден на водата 22 мрат, е да привлече вниманието и да предизвика загриженост у подрастващите към опазване и разумно използване на най-ценния ресурс на планетата – водата. Творбите ще се приемат на адреса на ВиК-Шумен. На гърба на произведенията трябва бъдат изписани четливо с молив трите имена на участника, адрес, телефон, степен на училищно образование, учебно заведение. Приказки, есетата, стихотворения, дигитални рисунки и авторски песни ще се приемат на: azivodata@gmail.com, като също трябва да бъдат посочени данните на участника. Краен срок за предаване на творбите е 16 часа на 10 март. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " ВиК-Шумен с конкурс за рисунка и песен"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8-%d1%89%d0%b5-%d1%85%d0%b0%d1%80%d1%87%d0%b8-19-82-%d0%bc%d0%bb%d0%bd-%d0%bb%d0%b5%d0%b2%d0%b0/", "text": "Бюджетът на Община Павликени за тази година е в размер 19 816 490 лева и беше приет от Общинския съвет. „Това е бюджет на надграждането. С него отново надхвърляме изискваното от общините по закон и добавяме множество дейности и задачи, които да направят живота на нашите съграждани по-добър. Основната цел, която си поставяме с бюджет 2019, е запазване на финансовата стабилност, оптимизиране на разходите, повишаване ефективността при управление на общинските ресурси, и увеличаване обема и качеството на предоставяните услуги“, подчерта в словото си кметът на Община Павликени инж. Емануил Манолов. Той допълни, че бюджетът е консервативен. „Ние планираме разумно, без излишни рискове. Така напредъкът е бавен, но стабилен и видим за всички жители и гости на община Павликени“, каза градоначалникът. Той открои програми като „Ин витро“, „Граждански иницативи“ и „Местни инициативи“, които са успешни през годините и през 2019 г ще имат сигурни бюджети. По отношение на приходната част инж. Маналов посочи, че се запазват умерено ниски нива на данъци в общината. „За поредна година ставките при местните данъци и таксата за битови отпадъци остават непроменени за нашите съграждани. С едно единствено изключение – заради промените в ЗМДТ от страна на Министерски съвет, се наложи да увеличим данъка върху МПС. И то, стараейки се да сме под средноаритметичните стойности на предложените граници“, каза инж. Манолов. Съпоставката на бюджетната рамка за 2019 г. с тази за 2018 г. показва, че държавните субсидии за общината са увеличени с 1 602 087 лв., или 13,70 %, в това число е общата субсидия за делегираните от държавата дейности, която е увеличена със 1 525 687 лв. или 16,34 %. Общата изравнителна субсидия за общински дейности за 2019 г. е 1 563 500 лв. Средствата за зимно поддържане са 144 500 лв. и спрямо 2018 г. са увеличени с 13 100 лв. или 9,97 %  Инвестиционната програма е в размер на 8 831 682 лева, в т.ч. целева субсидия за капиталови разходи 736 400 лева, собствени бюджетни средства – 1 083 499 лева и от други източници – 7 011 783 лева. „И през следващата година общината ще работи активно за разработване на проектни предложения и ще кандидатства по програми за усвояване на средства от Европейски фондове. Очакваме до края на годината успешно да завърши строителството на вече одобрени проекти, за голяма част от които вече са избрани изпълнителите, и стойността им е около 13 млн. лв, извън предвидените в Бюджет 2019 средства. До седмици ще започне тяхното реално изпълнение. Те се отнасят конкретно за улици, пътища, подмяна на водопроводи и превантивни действия срещу наводнения, и ще направят населените ни места и отделните райони в общинския център по-добре свързани, по – безопасни, с по – добро качество на питейната вода и намаляване на загубите й във водопроводните мрежи“, каза кметът. Сред големите обекти през тази година са ремонтът на читалището в с. Стамболово за 230 хил. лв., както и основен ремонт на улици в селото за предотвратяване на наводнения на стойност 311 582 лева. Предвидени са основни ремонти в сградите на кметствата в с. Михалци и с. Стамболово, както и на здравната служба в с. Дъскот и на пенсионерския клуб в с. Върбовка. Много улици в град Павликени ще бъдат основно ремонтирани чрез европейски проект на стойност 2,24 млн. лв. Близо 7 млн. лв ще бъдат вложени в реконструкция и рехабилитация на вътрешната водопроводна мрежа на Бяла черква и с. Караисен. Заложени са смяна на тръби на водопроводната мрежа, нови връзки с крайни потребители, нови кранове и шахти за осигуряването на свързаност с отделните улици. Общо 30,14 км вътрешна водопроводна мрежа в с. Караисен ще бъде реконструирана и рехабилитирана. В град Бяла черква дължината на трасетата е 2,98 км. С реализирането на проекта рязко ще се намалят загубите на питейна вода, както и съществувалите до момента аварии. Още почти 7 млн. лв. ще бъдат инвестирани в рехабилитацията на четвъртокласна общинска пътна мрежа. Ще се работи по отсечките Сухиндол-Павликени-Върбовка и Павликени-Дъскот-Паскалевец-граница с община Велико Търново. Общината залага също и средства за съфинансиране на проект за изграждане на четири детски площадки в двора на Детската ясла по проект „Красива България“.  Общинските съветници гласуваха към списъка на обектите да се добави и ремонт на улица „Цанко Церковски“ за 160 000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Община Павликени ще харчи 19, 82 млн. лева\t\t\t"}
{"url": "https://trud.bg/%d1%88%d0%b5%d0%b4%d1%8c%d0%be%d0%b2%d1%8a%d1%80-%d0%bd%d0%b0-%d0%bc%d0%b0%d1%80%d0%b8%d0%b0%d0%bd%d0%b8-%d1%81%d0%bf%d0%b0%d1%81%d0%b8-%d0%bb%d0%b5%d0%b2%d1%81%d0%ba%d0%b8-%d0%be%d1%82-%d1%87/", "text": "„Левски“ остана без успех в контролите. Тимът на наставника Георги Дерменджиев направи 1:1 със „Судува“, актуалният шампион на Литва. Бараускас вкара за „червените“ в 77-ата минута, но страхотен изстрел на Давиде Мариани от дистанция избави „сините“ от четвърта поредна загуба на Острова на Афродита. Българският тим дори можеше да стигне до пълен обрат, но удар на Станислав Иванов мина покрай вратата на литовците в края. Старши треньорът Георги Дерменджиев заложи на четирима българи в стартовия състав, всеки един от които продукт на школата на клуба – Николай Михайлов, Иван Горанов, Илия Юруков и Илия Димитров. Двубоят пропуснаха Станислав Костов, Жерсон Кабрал и Антони Белмонт, които лекуват различни контузии.  Последната проверка на тима в Кипър е със сръбския „Чукарички“ в петък от 17 часа. До момента „сините“ направиха 1:1 с УФА и загубиха от „Хенан“, „Висла“ (Плоцк) и „Урал“.", "date": "2019.02.05", "title": " Шедьовър на Мариани спаси „Левски“ от четвърта поредна загуба в Кипър"}
{"url": "https://trud.bg/%d0%b4%d0%be%d0%bd%d1%87%d0%be-%d0%b0%d1%82%d0%b0%d0%bd%d0%b0%d1%81%d0%be%d0%b2-%d1%87%d0%bb%d0%b5%d0%bd-%d0%bd%d0%b0-%d1%83%d1%81-%d0%bd%d0%b0-%d0%b0%d0%bf%d0%b8-%d1%89%d0%b5-%d0%b8%d0%b7%d0%b2/", "text": "В Петрич представители на бизнеса се отзоваха на поканата за среща с експерти на Агенция „Пътна инфраструктура“ след забраната за движение на тежкотоварни камиони над 12 т. по моста край село Рибник. Това съобщиха от пресцентъра на Община Петрич. Срещата се проведе по настояване на кмета на община Петрич Димитър Бръчков и народния представител Георги Динев, който постави въпроса и на вниманието на Комисията по регионално развитие към НС. На срещата освен тях присъстваха експерти на АПИ и на Института по пътища и мостове, кметът на община Струмяни Емил Илиев, директорът на Областно пътно управление Иван Кунев. Изготвеният технологичен проект за укрепване на моста беше представен от ръководителя на екипа инж. Николай Сотиров. Той отчете, че в края на 2016 г са започнали деформации най-напред на стоманобетонния праг на моста, а след това и деформации по връхната конструкция около втори стълб, където е и слягането. Причината според експертите на АПИ е изнасянето на фин материал в района на стълбовете на моста. „Към настоящия момент измерванията са показали потъване около 10 см, заради което са получени пукнатини по част от носещата конструкция, което вече поставя съоръжението в предаварийно състояние. От края на 2013 г до миналата година нивото на река Струма слиза с по-голяма скорост, като след прага на моста коритото е слязло с 1,8 м , 2 м.“, посочи инж. Сотиров. Предстои да се направи приоритетно укрепване на връхната конструкция и успоредно с това да се възстанови хидротехническото съоръжение с доста по-висока от досегашната защита, защото няма гаранция срещу бъдеща промяна на речното дъно. Всички необходими процеси ще бъдат извършени в кратки срокове, поеха ангажимент от АПИ. Дончо Атанасов, член на УС на Агенцията подчерта, че състоянието на моста при с. Рибник се следи постоянно и в момента, в който то е определено като предаварийно е въведено ограничение за движението на камиони над 12 тона. „Големият проблем е добивът на инертни материали, който се извършва в коритото на р. Струма. Това е международен въпрос и трябва да имаме нетърпимост“, обобщи Дончо Атанасов, посочвайки случващото се в съседна Гърция по коритото на р. Струма. Заради този процес има проблем и с моста край с. Тополница, където фундаментите също са оголени и започва актуално замерване, каквото искано е изпратено и от Община Петрич. Вече е разговаряно с областния управител Бисер Михайлов за свикването на спешна среща с гръцката страна по проблема, анонсира Дончо Атанасов, ако се наложи и на правителствено ниво по-късно. „До приключване на дейностите по моста при с. Рибник, не си правете експерименти и не преминавайте с камиони над 12 тона“, призова Дончо Атанасов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Дончо Атанасов, член на УС на АПИ: Ще извършим всичко, за да гарантираме безопасното преминаване по моста край с. Рибник"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d1%82%d1%80%d1%83%d0%bf-%d0%bd%d0%b0-%d1%86%d0%b8%d0%b3%d0%b0%d0%bd%d0%b8%d0%bd-%d0%b2-%d0%ba%d0%b0%d0%b7%d0%b0%d0%bd%d0%bb%d1%8a%d0%ba/", "text": "Труп на мъж е намерен тази вечер малко след 17 часа в Казанлък, в общинско жилище, обитавано от самия него. Жилището се намира на един от оживените булеварди в града, съобщи  . На мястото на инцидента има полиция, районът е отцепен. Извършват се следствени действия. Починалият е от ромски произход, живеел е сам и според първоначалната информация, смъртта е настъпила вследствие на удар с тъп предмет. Според съседи, убитият имал две пораснали деца, обичал и да пие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.05", "title": " Намериха труп на циганин в Казанлък"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%bf%d0%be-%d0%bb%d0%b5%d1%81%d0%bd%d0%be-%d0%b6%d0%b8%d0%bb%d0%b8%d1%89%d0%b0-%d0%b2-%d1%81%d0%be%d1%84%d0%b8%d1%8f/", "text": "Отделяме 35% от доходите ни за кредит Жилищата в София подобряват достъпността си с около 10% за последните 2 години, сочат изчисленията на имотната компания “Адрес”. Брокерите обясняват тенденцията с увеличението на работните заплати с 20% за периода и бума на кредитирането.  При двама работещи в домакинството, за да си купят имот в София с ипотечен кредит, през 2018 г. е трябвало да отделят около 35% от общия си доход, при средна работна заплата, за да покриват заема. За сравнение през 2016 г. са били нужни около 45% от дохода. В резултат от рекордно ниските лихви, общата стойност на изтеглените заеми през 2018 г. достига 10,53 млрд. лева и нараства с 11,4%, сочат данните на БНБ. Купувачите разчитат на по-голямо банково участие при сделките, респективно и теглят по-големи суми. В 18% от случаите клиентите търсят финансиране в размер от 50% до 80% от стойността на имота. “Предвид очакванията за поетапно покачване на лихвите, задължително условие при тегленето на кредит е да се предвиди евентуално поскъпване и да се калкулира как то ще се отрази върху месечната вноска. Числата показват, че клиентите, сключили сделка през 2018 г., ще могат да изплащат и по-скъпи вноски при увеличение с 0,25 или 0,5 процентни пункта, без да нарушават финансовия си комфорт”, коментира Гергана Тенекеджиева от “Адрес”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Купуваме по-лесно жилища в София\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%88%d1%83%d0%bc%d0%b5%d0%bd-%d0%b4%d0%b0%d0%bb%d0%b0-%d1%80%d0%b0%d0%b1%d0%be%d1%82%d0%b0-%d0%bd%d0%b0-%d0%bd%d0%b0%d0%b4-2-000-%d1%81%d1%82%d1%80%d0%be%d0%b8/", "text": "За последните три години Шумен се е превърнал в строителна площадка, на която са работили над 2 000 души по обекти на общината, в които са били инвестирани над 72 млн.лв. Инвестиционният климат се е променил драстично и по изграждане на заводи в Индустриалния парк на града работят дори строителни бригади от Молдова, Румъния и Гърция. Има недостиг на строителни и ВиК-инженери. Това обяви на брифинг във вторник зам.кметът по строителство инж.Боян Тодоров и каза, че е разочарован от изказани съмнения на БСП преди ден за нагласени обществени поръчки за „един кон“, заради което депутатът Иван Иванов и общински съветници готвят сигнал и ще искат проверка от прокуратурата. Инж.Тодоров даде пример със санирането на 27 кооперации в града, на които са работили 4 външни фирми, а всички останали са били шуменски. „Вършеенето на хармана с един кон приключи“, влезе в червената риторика инж.Тодоров. Кметът на Шумен Любомир Христов пък, изброи 25 поръчки за строителни дейности в Шумен за улици, детски градини, училища, възрожденски къщи, театъра, спечелени от една фирма за времето 2008-2014 г., когато градоначалник е бил друг. Той не я назова, но каза, че ще съдейства на депутата Иванов, ако иска да сезира прокуратурата за проверка и на тези обществени поръчки. От община Шумен не отричат, че имат наложени финансови корекции по европроекти – последно санкции за над 713 000 лв. за нарушения по избор на изпълнител, са факт. Поради несъгласие с констатациите те са обжалвани пред Административен съд-Шумен. Три дела за тях са насрочени през февруари. Междувременно кметството е успяло да събори в съда санкции за 1 млн.лв. с подобни мотиви, наложени на общината за проекти на предходното й ръководство и продължава да води съдебни спорове.  Юристите на общината изнесоха информация, че през последните три години общината е обявила и провела 229 обществени поръчки, а за времето 2013-2015 г. са били 121. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Община Шумен дала работа на над 2 000 строители"}
{"url": "https://trud.bg/%d0%b1%d0%b5%d1%82%d0%be%d0%bd%d0%be%d0%b2%d0%be%d0%b7-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Бетоновоз се преобърна на новоизграждащия се булевард “Васил Левски” във Варна в района на Водоснабдителното дружество, информира БНТ. Шофьорът на тежкотоварната машина бил заслепен от слънцето и не видял, че една от предните гуми е попаднала в изкопа. Водачът е невредим. На мястото на инцидента беше докаран кран, с помощта на който бетоновозът ще бъде изправен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Бетоновоз се преобърна във Варна"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-336/", "text": "Натура 2000 раздута, за да се натегнем на Европа Хаос в управлението на екологичната мрежа у нас. С промени в Закона за биологичното разнообразие вкарват ясни правила за защитените зони.         И кабинетът клати Мадуро Правителството извънредно се загрижи за демокрацията в държава, в която нямаме посолство, имаме внос от $10 хиляди, живеят 50 българи, а други 25 лежат в затвора – анализ на Емил Спахийски.       Необходимо е досие за всяка тежка катастрофа Стратегии без план за действие остават на хартия, казва Малина Крумовa, съветник по създаването на Държавна агенция за пътна безопасност, в интервю за „Труд“.         Нови табели ще накичат цяла Република Северна Македония Борисов и Заев вече говорят с числа и цифри, значи, става дума за пари. А става ли дума за пари, нещата все пак ще вървят – коментар на Костадин Филипов.             Легендата от Самоков Силует на Петър Попангелов.                 Влизат ли политиците в затвора Обличали са райе, но само по някогашната мода. Щом законът потърси сметка на властник, той веднага се разболява – Легенди и истини в българската история от Росен Тахов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Вижте акцентите в броя на вестник „Труд“ в сряда, 6 февруари 2019"}
{"url": "https://trud.bg/%d0%bd%d0%b0%d1%82%d1%83%d1%80%d0%b0-2000-%d1%80%d0%b0%d0%b7%d0%b4%d1%83%d1%82%d0%b0-%d0%b7%d0%b0-%d0%b4%d0%b0-%d1%81%d0%b5-%d0%bd%d0%b0%d1%82%d0%b5%d0%b3%d0%bd%d0%b5%d0%bc-%d0%bd%d0%b0-%d0%b5%d0%b2/", "text": "България се е натегнала на Европейския съюз при включването на 34% от територията си в мрежата от защитени зони Натура 2000. Нека опитаме да намалим процента на тези територии – такова мнение изрази проф. Александър Александров от Българската академия на науките (БАН) по време на обществено обсъждане на промените в Закона за биологичното разнообразие (ЗБР). Александров е член на Съвета на учените към министъра на околната среда и водите Нено Димов. Професорът е един от най-големите експерти-лесовъди и е бил министър на екологията в началото на 90-те години на миналия век. Проф. Александров обясни, че в никоя държава в Европа Натура 2000 не заема толкова голяма площ, колкото у нас. Той уточни, че средната площ на зоните в мрежата в държавите-членки е между 10 и 15 на сто. „Навремето явно сме искали да покажем колко много природа имаме за опазване”, обясни Александров на обсъждането в София, на което се събраха над 70 души. Според Мирослав Калугеров, директор на дирекция Национална служба за защита на природата (НСЗП) към МОСВ, промените в ЗБР ще сложат в ред хаоса, който в момента цари в управлението на Натура 2000. „Основната цел на корекциите е новият подход към Натура 2000, като всичко е разработено по проект, финансиран по Оперативна програма „Околна среда”, поясни Калугеров. Той уточни, че промените предвиждат така нареченото хибридно управление – ще има национално звено за Натура 2000, както и регионални съвети. Последните ще отговарят за зоните на екомрежата, които попадат на териториите, ръководени от съответната Регионална инспекция по околната среда и водите (РИОСВ). Мирослав Калугеров бе категоричен, че с промените в ЗБР се изпълняват двете европейски директиви, по които се управлява Натура 2000 – Директивата за птиците и Директивата за местообитанията. „Сегашното законодателство (ЗБР – б.а.) или преповтаря дословно директивите или други български нормативни актове за околната среда. Всичко е твърде общо”, каза шефът на НСЗП. Проблемът бил, че всяка защитена зона се управлява по един и същ начин, независимо от това какво местообитание има в нея, което според ЕС не е правилно. „Според Еврокомисията мерките могат да се прилагат само, ако са точни и ясни за съответната зона. Сегашното положение не отговаря на Директивата за местообитанията. В момента имаме само забрани. Вместо това трябват ефективни и отделни мерки, които се определят от индивидуалните изисквания на всяка зона”, добави експертът. Призив от актьора Андрей Слабаков: Не превръщайте България в Джурасик парк  Не може да превърнете 35 на сто от България в Джурасик парк – така се обърна към експертите от МОСВ и „зелените” организации актьорът Андрей Слабаков, който присъства като гражданин на общественото обсъждане. „Част от биоразнообразието е и човекът, затова дайте някакви права на хората”, каза още Слабаков, обръщайки се към „еколозите”. Именно „зелените” поискаха промените в ЗБР да не се правят. Както „Труд” е писал в своите разследвания по темата, „еколозите” разчертават Натура 2000 в България и вкарват 34% от територията на страната в защитени зони. Така блокират икономическото развитие на голяма част от регионите. При обсъждането представителите на „зелените” се изказаха против текста, който предвижда събраните първични научни данни за защитени видове задължително да се изпращат в МОСВ. Като изпълнители на множество проекти, „екоорганизациите” всъщност държат тези данни за себе си – дори в случаите, когато тяхната работа е финансирана с публични средства – от държавата или от ЕС. Така не е ясно дали техните заключения, че някъде има защитен вид и там не трябва да се развива нищо, са реални или спекулативни. С новия текст ще бъде осветлено дали редица защитени зони всъщност наистина отговарят на критериите за такива. Министър Нено Димов: Човекът е на първо място  В края на обсъждането думата взе министърът на околната среда и водите Нено Димов. „Откакто съм на тази длъжност, казвам че на първо място е отношението към хората. Трябва да защитаваме и животните, и тревите, но аз бих сложил човека на първо място”, каза Димов. Според него трябва да се търси балансът между опазването на околната среда и икономическото развитие. „Ако някой смята, че целите ни са по-различни, това е негово право. Но, когато говорим за разбирането, моето лично, е това, че хората са тези, които трябва да получат шанса си. И от тази гледна точка сме се стремили всячески в този закон да интегрираме местните общности. Защото няма нищо по-вярно от това местната общност да разполага с ресурса, който има. Обратно на всички глобализации и прочее, местните са тези, които трябва да имат основното право да управляват, защото те носят отговорността. А правото и отговорността вървят заедно”, добави Нено Димов. Той уточни, че е чул много добри идеи по време на обсъждането и благодари на всички присъствали. Идея срещу манипулациите на „зелените”: Наказателна отговорност за фалшиви данни  Директорът на НСЗП Мирослав Калугеров обясни, че промените в Закона за биологичното разнообразие ще го синхронизират с две евродирективи.  По време на общественото обсъждане бе лансирана идеята в промените в ЗБР да бъде записана и препратка към Наказателния кодекс – който предоставя фалшиви данни, че дадена защитена зона отговаря на изискванията за такава, но не е, да бъде подвеждан под отговорност. Като аргумент бе изтъкната голямата неяснота в Натура 2000 – дали всички зони в нея са включени по обективни критерии или са там, само за да бъде раздута екомрежата. Според законовите промени новият подход за управление на Натура 2000 предвижда изграждане на структури за управление на национално и регионално ниво. Това включва създаването на нови органи, както следва: Национален орган за управление на мрежата Натура 2000, Национален консултативен съвет за Натура 2000 към министъра на околната среда и водите, както и органи за управление на регионално ниво. А към последните ще има комитети на заинтересованите страни. Именно в тези звена ще могат да участват и представители на неправителствените екологични организации. По време на общественото обсъждане „еколозите” заявиха, че всъщност по този начин се ограничавало тяхното влияние във взимането на решения.  На обратното мнение бяха браншовите организации, които искат „зелените” да бъдат подбирани по критерии за представителност – според работодателите по този начин ще е ясно чий интереси представляват „природозащитниците”. Относно първичните научни данни, те вече задължително ще се предават в МОСВ. „В рамките на различни проекти и разработки се набират такива данни за местообитанията и видовете, обект на специална регулация по ЗБР. В много от случаите тези данни не са известни на МОСВ, като компетентен орган по околна среда. В тази връзка е от изключителна важност МОСВ да разполага с тях, за да може да прилага политиката по управление и опазване на тези целеви обекти”, пише в мотивите на законопроекта. Указано е, че с оглед прецизиране на предназначението на защитените зони съгласно Директивата за местообитанията и Директивата за птиците трябва да се презицират процедурите относно промените в защитените зони. Те вече ще имат задължителни планове за управление. В коментара си на промените в ЗБР, директорът на Националната служба за защита на природата Мирослав Калугеров бе категоричен, че за сегашния хаос с Натура 2000 държавата не може да обвинява никого. „От самото начало не сме подготвили законите, според целите и изискванията на Европейската комисия”, каза Калугеров. В края на обсъждането сметката показа, че повечето присъстващи имат забележки, но изтегляне на целия законопроект искат само „зелените”.", "date": "2019.02.05", "title": " Натура 2000 раздута, за да се натегнем на Европа\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d1%85%d1%83%d0%b4%d0%be%d0%b6%d0%bd%d0%b8%d0%ba-%d1%81%d1%82%d0%be%d1%8f%d0%bd-%d1%86%d0%b0%d0%bd%d0%b5%d0%b2/", "text": "Почина Стоян Цанев – художникът, прославил себе си и своя роден Бургас по целия свят. По този тъжен повод кметът Димитър Николов изказва съболезнования на неговото семейство, колеги и приятели. „Беше толкова талантлив, че до края се съревноваваше единствено със себе си. Живя в усамотение, но не самотен. Не знам дали успя да нарисува всичко, но създаде много. И сътвореното от него ще живее дълго. Тъжен е днешният вторник – за Бургас, но и изобщо за българското изобразително изкуство. Поклон пред паметта на Стоян Цанев!“, каза кметът Николов.", "date": "2019.02.05", "title": " Почина големият художник Стоян Цанев"}
{"url": "https://trud.bg/%d0%ba%d0%b0%d0%bc%d0%b5%d0%bd-%d0%b7%d0%bb%d0%b0%d1%82%d0%ba%d0%be%d0%b2-%d0%b4%d0%b0%d0%bd%d0%be-%d1%81%d0%ba%d0%be%d1%80%d0%be-%d1%81%d1%82%d0%b0%d0%bd%d0%b5%d0%bc-%d0%b4%d0%b2%d0%b0%d0%bc%d0%b0/", "text": "Камен Златков този сезон остана в сянката на успехите на Алберт Попов. Двамата са дългогодишни съотборници във всички възрастови групи на националния отбор и Златков се надява скоро да застанат рамо до рамо и на най-големите състезания.  „Надявам се съвсем скоро да има двама български състезатели в елита, ние винаги сме се старали да сме сред най-добрите – призна Камен. – Като цяло показах някои добри резултати на европейските и континентални купи. В момента ме очакват още няколко дни тренировки на Банско и след това заминаваме за Оре, там ще направим още тренировки на място.“", "date": "2019.02.05", "title": " Камен Златков: Дано скоро станем двама в елита"}
{"url": "https://trud.bg/%d1%80%d0%b0%d0%b4%d0%be-%d1%8f%d0%bd%d0%ba%d0%be%d0%b2-%d0%be%d1%81%d1%82%d0%b0%d0%bd%d0%b0-26-%d0%b8-%d0%b2-%d0%ba%d0%b2%d0%b0%d0%bb%d0%b8%d1%84%d0%b8%d0%ba%d0%b0%d1%86%d0%b8%d1%8f%d1%82%d0%b0/", "text": "Радослав Янков не успя да се класира за същинското състезание в коронната си дисциплина – паралелен гигантски слалом – на световното първенство по сноуборд в Парк Сити, Юта (САЩ). 29-годишният българин не беше убедителен на нито едно от двете трасета и остана 26-и в квалификацията с общо време 1:19,79 минути. Той завърши на повече от 4 секунди след руснака Дмитрий Логинов, който зае първото място. Късно снощи бе и вторият старт от световното – паралелен слалом.  Иначе Логинов се възползва по най-добрия начин от предимството си в квалификацията и спечели титлата с четири поредни победи в елиминациите. Три дни след 19-ия си рожден ден руснакът изпревари последователно Андреас Промегер (Австрия), Едвин Корати (Италия) и Вик Уайлд, а на финала се справи с Тим Мастнак (Словения). Натурализираният американец Уайлд пък пропусна да донесе и бронза на Русия като загуби малкия финал от Щефан Баумайстер (Германия).  Наталия Соболева бе на път да донесе втори триумф за сборная, но отстъпи на Зелина Йорг (Германия) в женския финал. Бронзът пък отиде у Ладина Йени (Швейцария).", "date": "2019.02.05", "title": " Радо Янков остана 26-и в квалификацията на световното"}
{"url": "https://trud.bg/%d1%80%d0%b0%d0%b7%d0%b3%d1%80%d0%b0%d0%b4-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d0%b3%d1%80%d0%b8%d0%bf%d0%bd%d0%b0%d1%82%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f/", "text": "От сряда падат мерките и ограниченията, въведени във връзка с грипната епидемия в Разград. Те са отменени със заповед на директора на Регионалната здравна инспекция, издадена след установено нормализиране на епидемичната обстановка в областта. През миналата седмица нивото на засегнатите от грип и остри респираторни заболявания е паднало на 86 на 10 000 население. Това е отчетено на провелото се във вторник заседание на регионалното оперативно бюро за борба с грипа, на което е взето решение за отмяна на епидемията. След грипната и междусрочна ваканция и учениците се връщат в класните стаи. Занятията се възстановяват, както беше обявено, на 6 февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Разград излезе от грипната епидемия\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b8-%d1%84%d1%80%d0%b5%d1%81%d0%ba%d0%b8%d1%82%d0%b5-%d0%bd%d0%b0-%d0%b4%d1%83%d1%88%d0%b0%d1%82%d0%b0/", "text": "Колебанията, възходите и паденията на душата са били обект на изкуството от най-древни времена. Съвременните фрески на най-човешкия атрибут обаче понякога ни стряскат, когато потъваме в новите форми в изкуството – често в тях екстравагантното, естетическата непроницаемост, моралната деформация са водещи. Как да възприемем тогава една поезия, която е хармонична в стилистиката си, от която струи плавна одухотвореност, едно вътрешно прозрение за стойността на заобикалящия ни свят, а тематичните полета обхващат няколко основни мотива: жената, любовта, словото, изпитанието, вярата, времето, изкуството, самотата, мечтанието. Такава е поезията на Ангел Симеонов – човечна, достъпна, песенна, встрастена. Новата антологична книга на поета „Душата ми” (изд. „Български писател”, 2018) беше представена в изисканата галерия на хотел „Анел” (София) на 5 февруари – на връх рождения ден на Ангел Симеонов. Събитието се водеше от Боян Ангелов – председател на СБП: „В тази книга Ангел Симеонов се е доскоснал до най-важното в този живот: отношението между битие и съзнание, а съзнанието е съвкупност между душа и дух… Всеки един от нас дълбоко в себе си вярва, че душата съществува. Именно тази душа, в която са съединени нашите чувства, Ангел Симеонов е успял да докосне по невероятен начин. Той е поет, който проглежда в безвремието”. За характерния почерк на поета говори проф. Валери Стефанов: „Поезията е език, от който човек трудно може да се откаже. Тези картини, които виждате тук, също са език на колекционера, те са част от душевността на Ангел Симеонов. Той не се страхува да говори за своя интимен свят. Ние твърде често забравяме, че имаме език на интимността. Тук има не просто душа, има отстояване на душа… Поезията на Ангел Симеонов е такова отстояване. Той има изключително чувство за общност, за приятелство”. В поздравленията към рожденика се включи и Вежди Рашидов: „Аз следя творчестното на Ангел от първото „драскване”. Той е един изключителен човек – вълнува се от всичко – неговата спасителна ниша е поезията. Най-хубавата лъжа за бягство от ежедневието е изкуството. Неговите стихове са автопортрет на самия него: нежен, умен, предприемчив…ангел. Бъби, приятелю, обичам те!” Специални поздрави от Н.В. Цар Сиемон ІІ поднесе Асен Ошанов, а за работата си над книгата говори редакторът Петър Андасаров – автор на послеслов към изданието. В краткото си експозе Ангел Симеонов призна: „Винаги съм бил в опозиция спрямо всички властимащи. Работя вече 30 години, развивайки частен бизнес, но поезията непрестанно ме е съпътствала. Да работим заедно за духовното оцеляване на този горд, многострадален български народ – обезчестен, но не и обезверен.” Стихове от новата книга прочете актьорът Христо Чешмеджиев, поп легендата Васил Петров изпълни песни по стихове на Ангел Симеонов и музика на Росалин Наков. През последните години над 30 песни по стихове на поета Ангел Симеонов са написани от проф. Георги Костов и Росалин Наков, а изпълнението им е поверено на такива знакови имена като Йорданка Христова, Маргарита Хранова, Васил Петров, Орлин Горанов, дует „Ритон”, Силвия Кацарова, Панайот Панайотов, Теди Кацарова и Миро, Милица Божинова и др. Очевидно интелигентната публика у нас има нужда от хармоничното и облагородяващо звучене под формата на съвременен шансон, който да не тероризира съзнанието, да не извиква първичното у индивида, а да култивира изящество на дълбочинно ниво: в емоционалните, психически и социално обусловени пластове на отделната личност. А това би могло да се реализира чрез достъпно текстово послание – една изчистена от груб език поезия, чрез елегантни метафорични послания и искреност на лирическия говорител.  Чашата на поезията не би могла да побере „празната чаша на живота”, но дори само сянката на любимата жена е достатъчна, за да върне магията на пълнотата и смисъла на битието. Такива са посланията в поезията на Ангел Симеонов. Тук ще се докоснем до незавидната участ на хора от различни прослойки: артисти, поети, скитници… Ще ни прониже Яворовият копнеж („Утро в града”, „Утрото на любовта”) и Дебеляновата тъга („Вечер в града”, „Остаряла любов”), плачът на Смирненски за бедните и нещастните, скитащи по негостоприемните улици на големия град – сякаш не са минали сто години. Критическото социално перо на Ангел Симеонов не е прикрито зад мъгляви метафори: финалът на книгата събира на едно място контрастните тези „Мечтата на депутата” и „Мечтата на скитника”, демаскира краха на надеждите, които българинът крепеше в душата си три десетилетия („Ретроспекция”, „По-добре да се напия”, „Между добро и зло”, „Преходът”), но последното стихотворение е своеобразна поанта на цялостното звучене в книгата. Защото дори най-нежната симфония се обезсмисля, ако няма небесен гръм, който да разтърси лунната летаргия на този безчовечен свят. Ангел Симеонов има само един избор – неговата психическа защита е в отстояване на моралната истина, в хуманистичната роля на изкуството. Заявил го е съвсем ясно в „Безсмъртие”: Душата ми е пламък,  а тялото от восък се топи…  Но аз съм свещ от камък –  свещ, която не гори… Новият век изправи пред нацията ни препятствия от всякакъв характер. Но най-зловещата деформация е в естетическото принизяване, в липсата на критерии за стойността на културния продукт, в манипулацията на общественото мнение от страна на медиите и социалните мрежи. Нищо обаче не би могло да унищожи нежната ярост на поетическия изказ и волята за промяна, които притежават поети като Ангел Симеонов. Нека отворим сърцата си за неговото слово, за песенния поклон към родината, човека и природата, създаден от таланта му.", "date": "2019.02.05", "title": " Ангел Симеонов и фреските на душата"}
{"url": "https://trud.bg/%d1%84%d0%be%d0%bd%d0%b4%d0%b0%d1%86%d0%b8%d1%8f-%d1%81%d1%82%d0%b0%d1%80%d1%82%d0%b8%d1%80%d0%b0-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5-%d0%b7%d0%b0-%d0%bd%d0%b5%d0%b4%d0%be%d0%bd/", "text": "Фондация “Нашите недоносени деца” стартира проучване. То е част от целенасочените усилия, които организацията полага за подобряване грижите за преждевременно родените бебета и техните семейства в България. „ Като родители на недоносени деца, ние сме наясно, че проследяващата грижа на децата, родени по-рано и с ниско тегло не е строго регламентирана и е различна в различните населени места. За да имаме обаче пълна и ясна представа за качеството на проследяващата грижа, ни е нужна Вашата подкрепа, за да успеем да стигнем до колкото се може повече родители, от различни населени места и различни социални групи“, коментират от Фондацията. От там призовават всички родители на преждевременно родени деца да попълнят специално изготвена анкета, като идеята на проучването е по-добро планиране но застъпническите усилия за осигуряване на възможно най-добрата грижа за недоносените новородени и техните родители в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.05", "title": " Фондация стартира проучване за недоносените деца"}
