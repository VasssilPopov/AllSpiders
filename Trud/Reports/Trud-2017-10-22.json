{"url": "https://trud.bg/%d1%81%d0%bd%d1%8f%d0%b3-%d0%bf%d0%b0%d0%b4%d0%b0-%d1%81%d0%bb%d0%b5%d0%b4-%d1%81%d0%b5%d0%b4%d0%bc%d0%b8%d1%86%d0%b0-%d0%b7%d0%b0%d1%81%d1%82%d1%83%d0%b4%d1%8f%d0%b2%d0%b0/", "text": " На много места в страната ще падне сняг в края на октомври, съобщи пред “Труд” синоптикът Петър Янков. “Месецът ще си отиде с нови валежи и чувствително захлаждане. Между 30 октомври и 1 ноември се очакват и снеговалежи в населените места с надморска височина над 500 м. И в София е възможен сняг”, обясни Янков. Ще паднат и температурите – в населените места между 5 и 8 градуса. Нови валежи се очакват между 6 и 10 ноември. Трайна снежна покривка пък ще има след 25 ноември. Тогава ще започне зимата. Ще има повече сняг в средата на декември и по Коледа. От днес до сряда се очакват валежи. В населените места те ще бъдат от дъжд. По планините при височина над 2000 м. ще има мокър сняг. Още днес в западна и централна България ще вали дъжд. Температурите ще достигат 15-19 градуса. През нощта срещу вторник валежните зони ще обхванат и източна България. На места дъждът ще е по-интензивен и има условия за прегърмяване. Във вторник валежите ще продължават над цялата страна. Те ще са по-силни на юг от Бургас. Очаква ни и чувствително захлаждане. Температурите ще паднат на 13-18 градуса. В сряда ще спре да вали и температурите ще са 10-15 градуса. От четвъртък до края на седмицата започва по-сухо време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Сняг пада след седмица, застудява\t\t\t"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd-%d0%b5%d0%ba%d0%b8%d0%bf-%d0%be%d1%82-%d1%81%d1%83%d1%85%d0%be%d0%bf%d1%8a%d1%82%d0%bd%d0%b8%d1%82%d0%b5-%d0%b2%d0%be/", "text": "Специализиран екип от батальона на Сухопътните войски в Хасково ще унищожи утре, 23 октомври, невзривеният боеприпас, открит в землището на с. Бук, област Кърджали, съобщиха от МО. Сигналът за намерения в района на две гранични пирамиди боеприпас е подаден около 18.00 ч. днес в Министерството на отбраната. След първоначалния оглед се предполага, че това е противопехотна мина. За да не бъдат допуснати инциденти, районът се охранява от части на Гранична полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Специализиран екип от Сухопътните войски в Хасково ще унищожи утре невзривен боеприпас, открит в с. Бук"}
{"url": "https://trud.bg/%d0%bc%d0%b0%d1%80%d0%ba%d0%b5%d1%81-%d0%b4%d0%be%d0%ba%d0%be%d1%81%d0%b2%d0%b0-%d1%82%d0%b8%d1%82%d0%bb%d0%b0%d1%82%d0%b0-%d0%b2-moto-gp/", "text": "Марк Маркес направи огромна крачка към четвъртата си титла в кралския клас на пистовия мотоциклетизъм. Испанският пилот на „Хонда“ спечели Гран при на Австралия на пистата „Филип Айлънд“ и вече води с 33 точки пред основния си съперник Андреа Довициозо (Италия, „Дукати“), който финишира едва 13-и. Втори завърши Валентино Роси (Италия, „Ямаха“), който се завърна на пистата след триседмично лечение на фрактура на крака.  „Видях, че Дови има проблеми и реших да се възползвам“, заяви Маркес след победата. До края на сезона остават още два старта.", "date": "2017.10.22", "title": " Маркес докосва титлата в Moto GP"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d1%81%d0%b5-%d0%bf%d1%80%d0%b8%d1%81%d0%bc%d0%b8%d0%b2%d0%b0-%d1%82%d1%80%d0%b0%d0%b2%d0%bc%d0%b0%d1%82%d0%b0-%d0%bd%d0%b0-%d0%ba%d1%83%d0%b1%d1%80%d0%b0%d1%82/", "text": "Световният шампион в тежката категория на профибокса Антъни Джошуа бил „бесен“ заради отказването на Кубрат Пулев от мача в Кардиф на 28 октомври. Британецът заяви, че често се качвал на ринга със здравословни проблеми.  „Не знам как може да се откажеш от мач заради такава дреболия – продължи атаката шампионът. – Ако знаете аз с какви контузии съм излизал на ринга? Две седмици преди мача с Кличко тайландски масажист ми разтегна гърба и после ходех прегърбен на две. Но продължих тренировките. Трябва да съм смъртно болен, за да пропусна мач.“", "date": "2017.10.22", "title": " Джошуа се присмива:  Травмата на Кубрат е дреболия"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d0%ba%d0%b0%d1%82%d0%b0-%d0%bd%d0%b0-%d0%b0%d0%bd%d1%81%d0%b0%d0%bc%d0%b1%d1%8a%d0%bb%d0%b0-%d0%b2%d0%b5%d1%81%d0%b5%d0%bb%d0%b0-%d0%b4%d0%b8%d0%bc%d0%b8/", "text": "Старши треньорът на националния ансамбъл по художествена гимнастика Весела Димитрова не подлага възпитаничките си на това, през което е минала като състезателка. Пред „Код спорт“ тя си припомни, че с предшественичката си на поста Ина Ананиева се налагало да ядат консерва с четка за зъби. „Това не влиза в треньорския ми подход сега – призна Димитрова. – Понеже съм минала по този път и доста неща са ми известни, се опитвам да обръщам внимание. Много харесвам момичетата и начина, по който реагират на всяка моя забележка и на всяко предизвикателство.“", "date": "2017.10.22", "title": " Треньорката на ансамбъла Весела Димитрова: Вече не ядем консерви с четка за зъби"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b0-%d0%ba%d0%be%d0%bb%d0%b0-%d0%bf%d1%80%d0%b5%d0%bf%d1%80%d0%b5%d1%87%d0%b8-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0%d1%82%d0%b0-%d0%bf%d1%8a/", "text": "Читател на „Труд“ сигнализира за нарушаване на правилата за движение по пътищата. От снимката на Анатоли Минков се вижда червено-оранжева спортна кола, препречила пешеходната пътека на входа на Южния парк в София. Кадърът не показва дали автомобилите в дясното платно са спрели, но там по принцип спирането и паркирането е забранено, както се вижда на знака. Забраната обаче постоянно се нарушава. Надявам се собственикът да може да се издири от органите и да се санкционира, пише Атаноли Минков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Спортна кола препречи пешеходната пътека на входа на Южния парк в София (СНИМКА)"}
{"url": "https://trud.bg/%d0%b0%d0%bd%d0%ba%d0%b0%d1%80%d0%b0-%d0%b8-%d0%bc%d0%be%d1%81%d0%ba%d0%b2%d0%b0-%d0%bf%d0%be%d0%b4%d0%bf%d0%b8%d1%81%d0%b2%d0%b0%d1%82-%d0%b7%d0%b0-%d1%81%d1%83%d1%85%d0%be%d0%bf%d1%8a%d1%82%d0%bd/", "text": "Руското министерство на енергетиката се надява, че до края на годината турските власти ще подпишат протокола за строителство на сухопътния участък от втората част на газопровода „Турски поток“. Това заяви пред журналисти руският енергиен министър Александър Новак, предаде ТАСС. „В момента подробно обсъждаме възможността за по-скорошното съгласуване до края на годината на протокола между „Газпром“ и турското министерство на енергетиката за строителство на сухопътния участък“ на втората част на тръбопровода, каза Новак. По думите му Москва се надява съгласуването да продължи до края на годината. Министърът посочи също, че турската страна вече е изготвила доклада за въздействието на проекта върху околната среда и е одобрено мястото, на което тръбата ще излиза от водата. На 7 май „Газпром“ започна строителството на морската част на газопровода. Проектът „Турски поток“ ще свързва Русия с европейската част на Турция през Черно море и ще продължава към Гърция. Дължината на морския участък е 910 км, а на сухопътния на турска територия – 180 км. Първото трасе на газопровода е предназначено за турско потребление, а второто за снабдяване с природен газ на страните от Южна и Югоизточна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Анкара и Москва подписват за сухопътния участък от „Турски поток“ до края на годината"}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%be%d0%b1%d1%8f%d0%b2%d0%b8-%d0%bc%d0%be%d0%b1%d0%b8%d0%bb%d0%bd%d0%b8%d1%8f-%d1%81%d0%b8-%d1%82%d0%b5%d0%bb%d0%b5%d1%84%d0%be/", "text": "Мая Манолова продиктува личния си телефонен номер пред  . В случаите, в които не вдигам, пишете есемес, заяви тя. Ако искате да се свържете с мен, можете да намерите всички телефони на сайта на омбудсмана – ombudsman.bg, във Фейсбук или на личния ми телефон 0887130777, обясни Манолова. През седмицата националният омбудсман навърши две години на поста. Една от последните ѝ победи, финализирана преди дни, бяха промените в Гражданския процесуален кодекс (ГПК), след които длъжниците вече няма да бъдат съдени, без да знаят. „Вече няма да бъдем съдениq без да знаем, защото се направиха такива промени в призоваването, които да гарантират, че длъжникът ще бъде уведомен, че срещу него се води дело за дълг – каза Манолова пред  . Ако не бъде открит никъде, залепването на съобщение на врата ще бъде възможност да бъде осъден само в случаите, в които лицето отиде да си получи документите по делото. Иначе ще се смята, че не е призован и делото ще се развива по общия ред“, което означава минимум две съдени инстанции. Ако вземете уведомлението и не възразите, това означава, че признавате, че наистина дължите парите и имате втора възможност да си ги платите без такси и разноски, добави тя. Омбудсманът посочи, че част от монополните дружества са използвали тези процедура не само за да си вземат дълговете, но и да приберат допълнителни пари. Втората промяна в ГПК, която е много важна, е, че на длъжника се дава възможност да плати в рамките на процеса, за да не се товари допълнително с такси, отчете тя. Третата е, че частните съдебни изпълнители (ЧСИ) ще бъдат принудени да действат пропорционално на размера на дълга – „ако дължиш 200 лв., ще ти запорират само 200 лв., не всички банкови сметки, не жилищата, не земеделските земи и пр.“, посочи тя. На въпрос дали ЧСИ имат право да запорират пари от болнични, Манолова отговори: „Не, както и възнаграждения, суми от детски надбавки, майчински, суми от трудови възнаграждения в размер от минималната работна заплата“. Според нея промените няма да демотивират хората да си плащат дълговете. „Успяхме да постигнем баланс. Хубавото е, че и самите ЧСИ се включиха в дискусията и се постигна баланс, при който те да имат интерес да събират и малки суми, но от друга страна да не са събрали 10 кожи на длъжнидите“. Промените влизат в сила незабавно след обнародването в „Държавен вестник“, каза тя и според нея това ще се случи през следващата седмица. За процедурите, които вече са в ход, Манолова каза, че зависи на каква фаза е съдебното производство, но повечето ще приключат по стария ред. Нищо обаче не пречи на всеки, който мисли, че нещо не е извършено законосъобразно, да се обърне към нея. Следващата битка на омбудсмана е с банките. „Проблемът с банките е шестата цел, която си бях поставила в този закон и която не беше постигната. В момента те имат свръхправомощия – по една кратка процедура, чрез извлечение от сметки, да се сдобият с изпълнителен лист срещу длъжник, без изобщо да бъде направена никаква проверка на тази претенция. Винаги банката може да сгреши – нарочно или без да иска, или да не отчете някоя вноска. Сега има много малък пробив – гражданинът ще може да спре тази процедура, в случай, че си пази всички вносни бележки, всички документи какво е платил. Ако ги представи и се окаже, че претенцията е по-висока, изпълнението се спира. Но истинското решение на този въпрос е да има предварителна проверка дали претенцията на банката е достатъчно коректна“ и служебна проверка на съда дали в договора с банката няма неравноправни търговски клаузи, например едностранно да повишава лихвения процент. Тъй като предложенията, които бяха направени в ГПК товареха допълнително длъжника, не ги подкрепих и настоявам за предложения, които реално да решат проблема така, че гражданите да не бъдат натоварени допълнителни такси и банката да няма вратички за измъкване. България е може би единствената страна в Европа, в която няма защита на т. нар. вечни длъжници. Това, което е важно да се направи и по което аз работя е закон за частния фалит, който да е достатъчно балансиран, достатъчно обмислен, да взема най-доброто от европейските практики, така че наистина в случаите, в които един човек не може да изплати дълг повече от 10 – 15 години, когато е положил всички усилия да си го върне, този дълг да му бъде образно казано отписан.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Мая Манолова обяви телефона си в ефир\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%bc%d0%b5%d1%81%d0%be-%d0%ba%d0%be%d0%bb%d0%b1%d0%b0%d1%81%d0%b8-%d0%b8-%d0%bc%d0%b0%d1%81%d0%bb/", "text": " Цените на едро на месото, колбасите и кравето масло се повишават в средата на октомври, показват данните на Държавната комисия за стокови борси и тържища. Поскъпването при маслото продължава като само за седмица цената му се е вдигнала с 20 стотинки и пакетче от 125 грама се продава по 2,30 лева за брой. Нагоре върви и цената на каймата, която на борсите се предлага по 4,91 лв. за кг или с 0,20 лв. (4,2% ) отгоре спрямо предходната седмица. Увеличение има и при пилешкото, кренвиршите, малотрайните колбаси и варено-пушения салам от 0,5 до 2,1%. В същото време кравето сирене поевтинява с 1,9 на сто и се продава по 6,05 лв. за кг, но имитиращият продукт с растителни мазнини поскъпва с 1,7%. Кашкавалът, тип „Витоша“, поевтинява с 0,6 на сто и се предлага на едро по 10,42 лв./кг. Традиционно нагоре тръгнаха и цените на плодовете и зеленчуците. Най-голямо е повишението при доматите от открити площи – с близо 40% за седмица и на тези от оранжериите – със 17,8 на сто и се продават по 1,92 лева за килограм. Оранжерийните краставици поскъпват с 15,4 на сто, до 1,87 лева средно за килограм. Цената на картофите се повишава с 11,1 на сто и се търгуват по 0,60 лева за килограм на едро. Морковите поскъпват с 1,5 на сто и се продават по 0,69 лева за килограм, а патладжаните – с 6,6% и стигат почти лев за килограм на едро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Вдигнаха цените на месо, колбаси и масло\t\t\t"}
{"url": "https://trud.bg/%d1%81%d0%bf%d0%b0%d1%81-%d0%be%d1%82-%d0%ba%d0%be%d1%87%d0%b5%d1%80%d0%b8%d0%bd%d0%be%d0%b2%d0%be-%d0%b8%d0%b7%d0%bc%d0%b0%d0%bc%d0%b8%d0%bb-%d0%b4%d0%b5%d1%81%d0%b5%d1%82%d0%ba%d0%b8-%d0%b1%d1%8a/", "text": "Още жертви на Спас Василев от Кочериново, станал по-известен с фалшивата си самоличност Александър Николов, проговориха, съобщава  . Оказа се, че през 2012 г. мъжът е завлякъл десетки българи със сума, която според жертвите надвишава 70 000 лв. Мъж, който тогава живее в Лондон, и негови приятели са завлечени с мащабната сума. Грубите им изчисления сочат, че става дума за 70 000 лв. „Той ни се представи като собственик на редица български фирми, съсобственик в швейцарска фирма, работи в английска фирма и продава пакети самолетни билет”, разказа мъжът, който е пожелал да остане анонимен. След като част от хората не получават билетите си, мъжът отива във Варна. Представя му свой съдружник, който обаче се оказва, че единствено дели с него общ офис. „През това време, докато момчето е по свои задачи, Спас му открадва печата и започва да подпечатва фалшиви бланки на договори за самолетни билети. Освен това отива във фирма „Юзит калърс”, където се представя като съсобственик. Фирмата не проверява това, че той не е съсобственик на фирмата на това момче и започва да работи с него, да му издава самолетни билети”, продължава разказа си измаменият. Спас отново изчезва, а полицията бездейства. Мъжът и приятелите му започват да го издирват сами. Откриват го в хотел в Русе: „Започнахме да го разпитваме. Призна ни абсолютно всичко, че е негова измама, че е вършил нещата умишлено.” От „Юзит Калърс” потвърдили, че през 2012 г. са станали жертва на документна измама, извършена от Спас Василев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Спас от Кочериново измамил десетки българи с над 70 000 лв. още през 2012 г.\t\t\t"}
{"url": "https://trud.bg/%d0%b4%d0%b6%d0%b5%d1%84-%d0%b1%d1%80%d0%b8%d0%b4%d0%b6%d0%b8%d1%81-%d0%bf%d0%b8%d1%87%d0%b0-%d0%be%d1%82-%d0%b3%d0%be%d0%bb%d0%b5%d0%bc%d0%b8%d1%8f-%d0%bb%d0%b5%d0%b1%d0%be%d0%b2%d1%81/", "text": "– В началото и аз не правех особена разлика. Една от разликите е, че много чест тези елитни пожарникари изобщо не използват вода, за да потушат горските пожари, избуяли сред природата. Те режат дървета, копаят в пясъка, понякога използват огън срещу огъня и се отзовават на най-опасните инциденти. Професионалните им задачи изискват екстремно ниво на физическа и психологическа подготовка. Те са строго специализирани. И ние искахме да разкажем вълнуващата история на един от тези екстремни екипи. – Природата притежава опустошителна сила, която не може да се сравнява с нищо друго и затова тези хора тренират с невероятна дисциплина и изключителен интензитет. Трябва да са във форма целогодишно. Задължени са да се научат да обитават и да съществуват във възможно най-враждебната и некомфортна среда. Когато трябва да се справят с някой свиреп горски пожар те са принудени да спят на земята и да преживяват с малко храна. За тях топлото ядене е като благословия. Но трудната работа вдъхновява тяхното приятелство, сплотява ги, братството, което те сформират е тяхната отплата. Те знаят, че зависят един от друг и си пазят гърбовете. – Отдаването на почит и правилното репрезентиране на тяхната саможертва бяха най-важните неща за нас. Също така се обградихме с хора, които имат опит в областта и ни насочваха, образоваха ни и ни показваха как най-реалистично да пресъздадем този опасен и силно драматичен свят. На снимачната площадка постоянно имаше представители на елитния екип от пожарникари. Аз играя реална личност – пожарникарския шеф Дуейн, който също беше с мен по време на снимките и ми помагаше страшно много във всичко. Беше много важно да успея да предам емоциите на този солиден, силен и смел мъж, който открива, че 19 от неговите хора са били погълнати от огненото бедствие. Това беше най-трудното. – Борил съм се с пожари край моето ранчо в Монтана. Огънят често се развихря там и ти винаги трябва да си готов да помогнеш на себе си и на съседите си. Такава е средата – когато живееш в планинска област трябва да познаваш стихийните настроения на дивата природа и да си подготвен за бедствие. Няма значение дали си милионер, знаменитост, актьор с „Оскар”… когато живееш в планинска общност и трябва да помагаш за потушаването на горски пожар, ти си просто още един от множеството. Аз съм бил в тази ситуация. Изгубил съм близо 1600 декара земя в пастта на бушуващия огън. Дори по време на сватбата на дъщеря ми преди години огънят ни беше заобиколил. – Истина е. Тогава снимах филм, но на моята съпруга и се наложи да се евакуира три пъти по време на разбушувалите се пожари. Преди години имах къща в Малибу, която бе напълно унищожена от огъня. Затова и този проект беше толкова близо до сърцето ми. В крайна сметка съм доволен от филма „Само смелите”. Смятам, че успяхме да сътворим едно вдъхновяващо екранно преживяване, което да покаже на публиката куража и жертвоготовността на пожарникарите. Те отиват там, откъдето другите бягат. Наистина усетих, че е важно да разкажем тяхната история. Също така направихте сайт, посветен на пожарникарите от този екип и техните семейства, където всеки може да направи дарение. – Смелостта е безкрайно интересна тема. Каква е ролята на страха и трябва ли първо да изпиташ страх, за да може да действаш смело? Или е въпрос на практика и техника? Да запазиш спокойствие по време на екстремни ситуации – това е една дефиниция на смелостта за мен. В този филм се опитахме също да зададем въпроса. – Живеем в много контрастен свят, наситен с плюсове и минуси. Лично аз се опитвам да се боря със собствения си цинизъм. Не желая да бъда циник, но е толкова лесно. Предполагам, че с възрастта и с преживяните разочарования става удобно да се превърнеш в циник. Огънят отново е силен символ. Когато видиш пожара – бягаш ли в опит да се скриеш, или отиваш да помагаш за потушаването му. Това са въпросите, дълбоко залегнали в човешката природа. И аз, както всички останали, често си ги задавам и си провеждам мисловни експерименти. – Да, на снимачната площадка имаше истински огън. Един път Джош Бролин се доближи опасно до огнените езици и аз направо се уплаших за него. Режисьорът го попита дали е добре и той отвърна, че е тип-топ, но когато се обърна видяхме, че раницата му се е разтопила. Целият екип на филма завърши снимките с много по-голям респект към огъня. – Филмът наистина е шедьовър, който устоя на теста на времето и става все по-популярен и обичан. Хората наистина се идентифицираха с образите. Аз съм страшно доволен от любовта към моя образ Пича, която струи в Интернет и навсякъде, където отида. Образът наистина се настани в колективното въображение на няколко поколения. Предполагам, че Пича от „Големия Лебовски” живее във всеки един от нас.", "date": "2017.10.22", "title": " Джеф Бриджис: Пича от „Големия Лебовски“ живее във всеки от нас\t\t\t"}
{"url": "https://trud.bg/%d0%b4%d0%b5%d0%bb-%d0%bf%d0%be%d1%82%d1%80%d0%be-%d0%be%d1%81%d1%82%d0%b0%d0%b2%d0%b8-%d0%b3%d1%80%d0%b8%d0%b3%d0%be%d1%80-%d1%81-%d0%bf%d1%80%d0%b0%d0%b7%d0%bd%d0%b8-%d1%80%d1%8a%d1%86%d0%b5/", "text": "Григор Димитров не успя да спечели титла №4 за годината, след като отстъпи с 4:6, 2:6 на Хуан Мартин дел Потро във финала в Стокхолм. Българинът бе равностоен в първия сет, но се пропука в 5-ия гейм и допусна двуметровият аржентинец да го пробие.  Делпо заигра по-уверено и започна да налага волята си с мощ в ударите, на която Григор не намери отговор. Българинът не успя да пробие бекхенда на Кулата от Тандил, както при победите си в последните им два мача тази есен. Това го разколеба и във втората част той заигра неуверено, а опитният аржентинец се възползва и затвори мача за 1:22 часа на корта. Така той отмъсти на Димитров за пораженията от тази есен и вече има 7 победи в 9 мача с него.  „Исках много тази титла, защото тя е важна за мен, но съперникът ми заслужено спечели – призна Григор, който именно в Стокхолм преди 4 години вдигна първия си трофей от АТП турнир. – Ако ще губя от няколого, нека е от Хуан. Чувствах се у дома тук, а и навсякъде имаше български знамена.“  Загубата оставя българина на 8-ото място в ранглистата на АТП след Новак Джокович (Сърбия) и отложи изкачването му на рекордното в кариерата му 7-о място. Тази седмица Димитров продължава с участие в турнира от категорията „АТП 500“ във Виена.", "date": "2017.10.22", "title": " Дел Потро остави Григор с празни ръце (обзор)"}
{"url": "https://trud.bg/%d1%85%d0%b0%d0%bc%d0%b8%d0%bb%d1%82%d1%8a%d0%bd-%d0%b2%d0%b5%d0%bb%d0%b8%d0%ba-%d0%ba%d0%b0%d1%82%d0%be-%d1%88%d1%83%d0%bc%d0%b0%d1%85%d0%b5%d1%80-%d0%b8-%d1%81%d0%b5%d0%bd%d0%b0/", "text": "Колко е велик Люис Хамилтън?  Късно снощи завърши Гран при на САЩ, в което британецът направи първия си опит да спечели четвърта титла във Формула 1. Но още преди старта големите имена в спорта обявиха британеца за легенда в спорта.  „За мен Хуан Мануел Фанджо беше най-великият, а Джим Кларк най-големият майстор като пилот – заяви сър Джеки Стюърт, трикратен световен шампион. – Трудно е да кажем колко точно е велик Люис, но за мен е в списъка наред с Шумахер, Ален Прост и Ники Лауда.“  Оказа се, че Хамилтън се радва на подобно признание и сред съвременниците си.  „Люис е един от най-добрите пилоти в историята – смята Фелипе Маса. – На едно ниво е с Шумахер и Аертон Сена.“  Асът на „Мерцедес“ обра хвалбите, след като спечели рекордния си 77-и поулпозишън и си осигури правото да стартира пръв на „Пистата на Америките“ в Остин. Британецът остави на повече от 2 десети Себастиан Фетел, но звездата на „Ферари“ се закани да му развали празника в състезанието.  „Колата ми е достатъчно добра и ми позволява да се боря с него“, обяви германецът. Фетел трябваше да се класира за едно от първите 4 места, за да отложи празника на Хамилтън дори при негова победа в САЩ. Люис пък отговори, че не очаква спорът да се реши три кръга преди края на сезона и е готов за битка до последното състезание.", "date": "2017.10.22", "title": " Хамилтън велик като Шумахер и Сена"}
{"url": "https://trud.bg/%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d1%8a%d1%82-%d0%ba%d1%80%d0%b5%d0%bf%d0%be%d1%81%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d0%b0/", "text": "През последните петдесет години всяко семейство в България имаше главен герой, нещо като голям играч. Това бе апартаментът. Той събираше хора, разделяше ги, караше ги да се обичат, мразят, да раждат, да се убиват, да тръгват или да остават. Всяко действие на човека бе подчинено на осигуряването на апартамент, на подялбата на апартамент, ремонтa на апартамент и неговите удобства. Хората смятаха, че го притежават, но по-скоро той притежаваше тях. От дом, той бе превърнат в икономически знак. Бедните го искаха, за да не изглеждат бедни, а богатите – за да прикрият богатството си. Веднага щом купеха и обзавеждаха един, те се насочваха към следващия. Не оставаше време, нито желание да се работи в името на друго. Да се живее в името на друго. Всичко важно и съществено в тази бедна страна, се случваше в името на Негово Величество Апартамента. Ако се вярваше на високите цени, апартаментите трябваше да са чудесни места за живот. Но не бяха. Панорамата от терасата на един апартамент, показваше друг апартамент. Тази гледка осигуряваше база за сравнение. Бегла разходка из който и да е апартамент не показваше нито какво работи собственикът, нито личния му вкус. Показваше единствено размера на кредита, който е изтеглил. Размерът на кредита беше най-често голям, тъй като се влагаше в нещо, което се предполагаше да е вечно. Кое, ако не вечността си струва всяка похарчена стотинка? Ако някой се излъжеше и изтеглеше малък кредит, след година две осъзнаваше що за глупак е. За да поправи репутацията си, теглеше нов по-голям кредит, с който погасяваше първия и започваше да изплаща новия. Ако ненадейно се събудеше богат – от лотарията с парите не се търсеше щастие, нито се пътуваше – не. Веднага биваха инвестирани в апартамент. Нямаше начин нито да се избегне апартамента, нито да се отърве от него. Дори да бъде потрошен, запален, каквото и да му причиняваха, той надживяваше всичките си собственици. Съществуваше необитаем, самотен, студен и надменен. Когато цели родове умираха, поради болести или родови проклятия, апартаментите оставаха да векуват като паметници, безразлични към жертвите, паднали в тяхно име. В очакване на следващите. Ако хората емигрираха, апартаментът ги държеше приковани, да се завръщат отново. Тези подобия на домове гълтаха съдбите на хората, чиято най-силна и страстна мечта бе да имат апартамент. Наличието на апартамент гарантираше, че поне едно човешко същество му завещава най-хубавите си години. Какво правеха хората след като вече го бяха придобили? Дали заживяваха удовлетворени и мирни? О, не! Заемаха се с ремонт на апартамента. Ремонтите биваха какви ли не, сезонни – пролетни, есенни, летни или зимни, биваха спешни, основни, освежаващи, енергоспестяващи, ремонти за сватба, за погребение, за раждане на дете, наложителни ремонти, поради авария или поради започнал ремонт на съседа. Ремонтите бяха като доминото – едно да падне, събаря цялата редица. Докато свършеше единият, идваше ред за новия и така нататък, и така нататък. Цял живот.", "date": "2017.10.22", "title": " Апартаментът – крепост на българина\t\t\t"}
{"url": "https://trud.bg/%d0%bd%d0%b5%d1%88%d0%ba%d0%b0-%d1%80%d0%be%d0%b1%d0%b5%d0%b2%d0%b0-%d0%b2%d0%b0%d0%bd%d0%b3%d0%b0-%d0%bc%d0%b8-%d1%80%d0%b0%d0%b7%d0%ba%d1%80%d0%b8-%d0%ba%d0%be%d0%b9-%d0%b7%d0%bd%d0%b0%d0%b5/", "text": "– Чувствам се радостна. Рупите живеят, значи и споменът за голямата българска пророчица Ванга, няма да изчезне. Леля Ванга пожела Рупите да се запазят като място, където всички оскърбени, болни, унижени, изгубили вяра в земната справедливост хора, да могат да отидат и притихнали да усетят, че не са сами. Че не всичко започва или завършва тук… Че има и други измерения, където нещата се решават извън земните нагласи, сили и закони… Рупите в момента са, като райска градина. Трудно е да разказвам за нещо, което всеки сам трябва да усети. – Последните: „Помагайте си, не се мразете, не си завиждайте, не се шпионирайте…” Но ние не ги помним, ние сме късопаметни изначално. Вижте какво правим – рушим. Рушим паметници, защото не тачим нищо. Най-важното, всеки добрал се до каквато и да е власт, забравя да мисли. И защо му е? Само да затормозва и без това затормозения си мозък. Вие питате какво помним от заветите на Ванга? А какво помним например от заветите на Левски, чиито портрети висят в почти всеки кабинет като ненужни тапети… – Искам да бъда една от тези, които не говорят от името на Ванга. Ако са поне малко вярващи и умни, щяха да разберат, че това, което е казала за тогавашните политици, важи и за тях – сегашните. Тя правеше това, което трябва… – Преди няколко години, от един спектакъл на нашата трупа дарихме на Национален отбор – девойки 52 000 лв., което е малко повече от бюджета им. С това осигурихме възможност отборът да вземе участие в три големи турнири, преди Олимпийските игри. Назначихме и двете треньорки – Камелия Дунавска и Валентина Иванова към „Нешанъл арт”. След това отборът стана носител на сребърен медал от Младежките олимпийски игри. Вярвам, че и сега ще успеем да помогнем с „Няма такова шоу”, защото ще направим неповторим спектакъл. Ще участват и големи имена от шоу бизнеса в наша подкрепа… Ще съберем необходимите средства за отбора ни, защото хората вярват, че в това, което правим, няма задни сметки. Че не е елементарна PR акция и всичко, което спечелим, ще отиде за децата… Пък и самите деца, техните родители и близки, ще се чувстват участници в делото, а не вечно хленчещи от безпаричие субекти. – Да, идва зима и издръжката на залата е изключително скъпа. Преди увеличението на ток, вода, парно – през зимата, се движехме между 6 и 7 хиляди на месец, защото плащаме индустриален ток. Това, което получаваме от държавата, е недостатъчно. Затова се събрахме всички и решихме – няма да хленчим, няма да охкаме, сами ще изкараме парите си. След поредица предателства и опити клубът да бъде унищожен и превърнат в печатница за пари, всичко се завъртя и дойде на мястото си. Т.е. в изходна позиция. За пореден път констатирах, че съм глупак и тръгнах да оправям нещата. Слава на Бога, че не ми се наложи да уволнявам – които трябваше, сами си отидоха. Да са живи и здрави и дано, като се напечелят, се сетят, че трябва и нещо друго да се прави в спорта. А и в един живот например. Тръпки ме побиват, като си помисля, колко малко знаят хората и как безотговорно се отнасят към живота си… И този на другите… И този на децата си… На Рупите се видях с племенник на леля Ванга. Бях щастлива отново да се докосна до човек, бил така близо до нея и потресена от споделените преживявания с Пророчицата. – Мои идейни съображения, пък и след преминаването на Катрин в друг клуб, забраних да се играят композициите, които аз съм поставяла. При Неви промените бяха толкова много, че бих излъгала ако кажа, че са мое творение. За мен не е трудно да съставя композиция. Трудното е след това, когато трябва да я изработиш, да я осмислиш, да вградиш състезателката в нея, така че когато я играе, залата да онемява, а след това да изригва в аплодисменти… Това се учи трудно, а аз имах прекрасни учители – и в хореографското, а и по-късно в професионалния ми живот. Контактите с Георги Дюлгеров през двете години, докато снимаше филмите си, с Ивайло Христов, със Стефан Стефанов, за мен бяха школа. Аз знаех, че имам какво и трябва да уча. И сега продължавам… Продължавам да уча, за разлика от малките, които смятат, че всичко знаят… – С работа, разбира се. И с много желание от тяхна страна, а също и благодарение на тези, които, слава Богу, тогава не ги потупваха и пощипваха любовно. Не се грижеха за тях, като за принцеси и с това ги държаха в бойна готовност. – Едно и също е. Всичко зависи от морала на човека седнал зад съдийската маса. И от неговата професионална подготовка, разбира се. – Много неща. На първо място, желаещите да тренират на високо ниво – състезателки и треньори, трябва да се преборят, да добият правото, свещеното право на всеки спортист, да бъде допускан до състезания, до пряк двубой с конкурентките си. И единственият критерий за определяне на съставите за национални отбори да бъде представянето на състезание. Правилниците са достатъчно ясни и точни, за да бъдат тълкувани фриволно. В нито един правилник, няма определение, какви качества трябва да притежава един състезател. Ако нещо липсва, то веднага се отразява на оценката. – Така е. Колегите от клубовете работят добре. Никога преди не съм виждала толкова талантливи деца. Обаче, няма ли конкурентна среда, отнеме ли им се правото да се състезават – те просто изчезват. По този повод, искам да кажа, че подходът на БФХГ е необясним. По непонятни критерии се подбират деца – едни били красиви, дългокраки, на други им липсвали физически качества. Факторът състезание липсва, защото, която веднъж попадне между избраните, става неприкосновена. Никаква конкуренция не се позволява. Развитието на другите не се отбелязва… Така обаче се убива психиката. – Да. Едните са като рози под похлупак, другите са оставени без вода. А в спорт, като нашия, се знае, че психиката заема по-важно място от физическите качества. Няма да соча примери, защото са хиляди. Можем да повторим същия въпрос: „Защо Неви и Катя, а не Радина, Мария, Сара, Симона….”. Отговорът е ясен – едните се бореха с вътрешната конкуренция, бореха се срещу желанието на същите, които сега ги хвалят, да бъдат смазани, унищожени, зачеркнати от всякакви списъци, затова психически бяха по-добре подготвени за международния терен. Другите като изнежени цветя при първия по-силен полъх на вятъра не издържаха и се прекършваха. Как се създава устойчива психика, без преодоляване на трудности, без борба, без да ги брулят зимните вихри… – Въпросът не е отправен към този, който може да ви отговори. – Вие шегувате ли се? – Не съм толкова скромна, за да кажа – една е. Много са и с годините се увеличават. Т.е. – не поумнявам. – Какво става с този свят, с хората и алчността им, която безспорно ни води към гибел. Какво става с българите? – Това, което казах по-горе. „Ке страда България, ке страда, оти сме безверници. Молете се Бог да запази България, защото алчността ще унищожи света.” И от мое име ще добавя, че ние сме едни от активните участници в това унищожение. Ето тази човешка тъпотия, ме влудява. – Не, защото Ванга не споделяше тайни с жени. В това число и с мен. – Да, за Людмила. Веднъж каза, че Иван Славков знае какво се с случило. Той потвърди… Нямам навик да разпитвам, Иван отнесе тайната в гроба. – Да следвам пътя си. Да не хленча. Да не се жалвам… Да пазя вярата си. – Ванга вярваше в единоначалието. Тя беше православна християнка. Най-голямата й болка беше, че не можеше да ни проумее. Народ, на който Бог със шепи е дал, а той все недоволен. – В Библията си е написано – „по делата ще ги познаете.” – Да: „Никога не се знае, когато печелиш, какво губиш и когато губиш, какво печелиш”. Цитирам по памет. Тълкувам го, че не ни е дадено да знаем Божията промисъл.    Голямата ни треньорка по художествена гимнастика Нешка Робева е истински феномен в българския, а и в световния спорт с 294-те медала, спечелени от нейните златни момичета. Тя е възпитаничка на хореографското училище и започва да тренира художествена гимнастика на пределната за този спорт възраст – 20 години. Неин треньор в националния отбор е Жулиета Шишманова, при която в началото тренира заедно с Мария Гигова. Като гимнастичка Нешка така и не успява да спечели световната титла, но по-късно тя подготвя безброй шампионки, които разнасят славата на българската художествена гимнастика по света. За изключителните постижения в работата си именитата треньорка е носител на почти всички държавни отличия, а също и на грамота за принос към световния женски олимпийски спорт. След 2000-та година Нешка Робева създава и своя трупа от 35 момичета и момчета – „Нешанъл арт”, с която изнасят множество незабравими спектакли, представящи съвременна интерпретация на родния и балкански фолклор. Сред най-успешните са „Орисия”, „Арамии”, „Два свята”, „Готови Ли Сте?” и „Кармен от Факултето”. Отскоро Нешка има и страница във фейсбук, където тя открито заявява своята гражданска позиция, както и нещата, които я вълнуват в родната художествена гимнастика.", "date": "2017.10.22", "title": " Нешка Робева: Ванга ми разкри кой знае тайната за Людмила\t\t\t"}
{"url": "https://trud.bg/%d0%b4%d0%bd%d0%b8-%d0%bd%d0%b0-%d0%b4%d1%83%d1%85%d0%be%d0%b2%d0%bd%d0%be%d1%81%d1%82%d1%82%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%be%d0%b1%d1%89%d0%b8%d0%bd%d0%b0/", "text": "Дни на духовността, посветени на будителството, организира Община Панагюрище за четвърта поредна година в навечерието на 1 ноември. Програмата включва куп събития, посветени на светли личности – книжовници, просветители, духовници, творци, общественици, борци за свобода, отдали живота си на свещената цел: да видят народа си събуден и свободен. Дните на духовността стартираха с отбелязването на 179-та годишнина от рождението на проф. Марин Дринов , който е първият български професор историк и основоположник на БАН (Българската академия на науките). Пред бюст-паметника на бележития български възрожденец бяха положени венци и цветя, а в родната му къща се състоя тържествена церемония по връчване на поименната стипендия „Проф. Марин Дринов” на Диана Дойчева Алексова, студентка по архитектура в Техническия университет в Берлин. Кулминацията на честванията в Панагюрище ще е навръх 1 ноември – Деня на будителите, който ще бъде отбелязан с факелно шествие „С пламъка на будителите”, концерт спектакъл „Чест и слава, вечна слава вам, будители народни” и празнична заря. Преди това на 23 октомври от 17 часа в местния театър урок по родолюбие „За будителите с почит” ще изнесат учениците от клуб „Млади възрожденци”. На 24 октомври от 17.30 часа в библиотека „Стоян Дринов” започва откритият урок „Елена Николай – един от най-здравите стълбове на „Ла Скала” в Милано”, посветен на родената в Панагюрския край прочута оперна певица. Дните на духовността ще продължат с представяне на книгата на Тодор Пеев „Родът Хаджипееви – от Панагюрище до Асеновград“ на 25 октомври от 17 часа в Историческия музей. В него на 26 октомври от 15 часа е лекторията „Павел Бобеков – познатият и непознатият”, посветена на 165 години от рождението и 140 години от смъртта на революционера и ръководител на Априлското въстание. На 27 октомври с празничен концерт ще се чества 90-годишният юбилей на НЧ „Христо Ботев” в село Левски, а на 30 октомври от 16 часа в театъра в Панагюрище е награждаването на победителите в ученическия конкурс „О, будители народни” и представяне на отличените мултимедийни презентации. На 31 октомври в 17 часа в Историческия музей се открива изложбата „35 години дарение Иван Деянов”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Дни на духовността организира Община Панагюрище"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bd%d0%b5-%d0%b5-%d0%bf%d1%80%d0%be%d1%82%d0%b8%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82%d0%b0-%d0%bd%d0%b0/", "text": "Американският президент Доналд Тръмп заяви, че няма против търговията на Франция и Германия с Иран, въпреки отказа си да препотвърди ядреното споразумение, предаде АФП. „Казах им да продължат да си правят парите“, заяви Тръмп. „Не се притеснявайте, продължавайте да правите пари“, каза бизнесменът за американските съюзници Франция и Германия. „Те са ми приятели. Наистина. Разбирам се с всички тях, независимо дали става въпрос за Еманюел или Ангела“, подчерта президентът за лидерите на Франция и Германия. „Нямам идея какво ще се случи със сделката. Просто им казах да продължат да правят пари“, заяви той. Държавният секретар Рекс Тилърсън също потвърди, че САЩ нямат намерение да пречат на търговските връзки между Иран и Европейския съюз. „Президентът бе достатъчно ясен, че няма за цел да се намесва в бизнес споразуменията, които европейците могат да сключат с Иран“, подчерта Тилърсън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Доналд Тръмп не е против търговията на Франция и Германия с Иран\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b0%d0%b2%d0%be%d1%81%d1%8a%d0%b4%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d1%83%d1%80%d1%86%d0%b8%d1%8f/", "text": "Турският министър на правосъдието Абдулхамит Гюл заяви, че Турция очаква екстрадирането от САЩ на Фетхуллах Гюлен, пише Daily Sabah. По време на среща с кореспонденти в Анкара, Гюл каза, че Турция е изпълнила законовите процедури, с които да изиска екстрадирането на Гюлен, но все още очаква американския отговор. „При нормални обстоятелства, една вероятна причина би била достатъчна за екстрадирането на човек. Водачеството на Гюлен в опита за преврат в Турция доби абсолютна сигурност, да не говорим за вероятна причина“, каза Гюл. „Не е приемливо за САЩ да пазят лидера на организация, която заплашва Турция“, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Турският правосъден министър: Турция очаква САЩ да екстрадира Гюлен"}
{"url": "https://trud.bg/30-000-%d0%bb%d1%83%d0%ba%d1%81%d0%be%d0%b7%d0%bd%d0%b8-%d0%ba%d0%b0%d1%80%d1%82%d0%b8-%d0%bf%d1%83%d1%81%d0%ba%d0%b0%d1%82-%d0%b7%d0%b0-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81%d0%b5/", "text": " Договор за предоставяне на 30 000 луксозни карти на София на английски език подписа министърът за Българското председателство на Съвета на ЕС 2018 Лиляна Павлова. Картите ще бъдат раздавани на делегатите, пристигащи в столицата за участие в срещите и събитията от Календара на Българското председателство на Съвета на ЕС през 2018 година. Договорът за спонсорство бе подписан от Павлова и Ангелина Осенска, генерален мениджър на “Ей Ви Груп България” ООД, съобщиха от министерството. “Тези карти са най-доброто, което сме направили, взимайки от най-доброто от цял свят”, е посочила Ангелина Осенска при представянето на дарението. Тя е подчертала, че за компанията е чест това бутиково издание да бъде предоставено на гостите на Българското председателство. Според Осенска картата ще бъде сред най-полезните вещи, които ще получат делегатите на събитията у нас догодина. Sofia Map обхваща целия идеален център на столицата и представя места за посещение в свободното време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " 30 000 луксозни карти пускат за европредседателството\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-64/", "text": "Въведоха в христовата вяра бебета в 9 града. В подкрепа на инициатива за насърчаване на раждаемостта църквата извърши ритуала безплатно.         Това се заканиха синдикатите в МВР. Има готови плакати „За достойно заплащане“ на английски, които ще носят по време на европредседателството.         Това обяви началникът на отбраната ген.-лейтенант Андрей Боцев пред „Труд“. Бойните машини за пехотата и патрулните кораби за ВМС ще са съвместно производство.       Килограм кайма и пакетче масло поскъпнаха с 20 ст. за седмица по борсите.           Алтернативният бюджет има много доброто свойство, че няма нужда да го изпълняваш, казва председателят на Народното събрание Димитър Главчев в интервю за „Труд“.         От февруари 1997 г. става главно за патерица на други партии, след Корнелия вече ще става само за бастунче – анализ на д-р Илия Илиев.           Италианските сепаратисти вървят внимателно към автономия – коментар на Марк Бендейх и Сара Роси от „Ройтерс“.           Авиомоделистът се рови в историята, открива неизвестни факти – репортаж на Деян Йорданов.         Силует на евродепутата от ГЕРБ/ЕНП Андрей Ковачев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Вижте акцентите в броя на вестник „Труд“ в понеделник, 23 октомври 2017"}
{"url": "https://trud.bg/%d0%bc%d0%b0%d1%81%d0%be%d0%b2%d0%be%d1%82%d0%be-%d0%ba%d1%80%d1%8a%d1%89%d0%b5%d0%bd%d0%b8%d0%b5-%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b5%d0%b7-%d0%be%d0%b1%d0%b5%d0%ba%d1%82%d0%b8/", "text": "Събитието, което е под патронажа на патриарх Неофит и Българската православна църква, бележи финала на кампанията за насърчаване на раждаемостта „Направи го за България”, в рамките на която за всяка споделена бременност „ДНК“ осигурява минимум 1 лев на фондация „Искам бебе“ в помощ на двойките с репродуктивни проблеми. В цялата страна, където днес ще има масови кръщения, по решение на Светия Синод ще са освободени от задължителната такса, а кръщелните свидетелства ще се даряват безвъзмездно. Сред звездните кръстници са Владо Николов, Хилда Казасян, Мария Гроздева, Виктор Ангелов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Масовото кръщение в София през обектива на „Труд“ (СНИМКИ)"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%b3%d0%be%d1%82%d0%be%d0%b2%d0%b8-%d0%b7%d0%b0-%d0%b5%d0%b6%d0%b5%d0%b4%d0%bd%d0%b5%d0%b2%d0%bd%d0%b8-%d0%bf%d1%80%d0%be%d1%82%d0%b5%d1%81/", "text": "Сериозен отговор на издигнатите преди около 4 месеца искания от полицейските синдикати няма и е съвсем нормално да продължим да упражнява правото си на протест. Това заяви председателят на Синдикалната федерация на служителите в МВР  . Заместник-министърът на вътрешните работи постави акцент върху предприетите действия за подобряване на социално-битови условия за работа на служителите във вътрешното министерство. Той даде пример с отделените 39 милиона лева допълнително, получени от служителите, като 11 милиона лева са отделени за постигнати добри резултати, а 10 милиона лева са дадени допълнително за специфични служебни дейности. В отговор Валентин Попов подчерта, че той и неговите колеги настояват за повишаване на заплатите, за спешни промени в Закона за МВР и за създаване на нов закон от следващата година. По тези три искания на 7-те синдиката на служителите в МВР единствено по отношение на измененията в Закона за МВР са предприети промени, които позволяват на униформените служители в министерството да вземат пари за униформа, които не са били получавани, по неговите думи „с години“. Според него ръководството на министерството и държавата отказва да чуе искането на синдикатите за увеличение на заплатите тази година, а обещаната сума за следващата е крайно недостатъчна. Зам.-министър Балабанов увери, че ръководството на МВР започва преговори със синдикатите и очаква те да предложат как диференцирано да бъдат разпределени средствата от 55 млн. лв., за да може те да достигнат в по-голяма степен до служителите, които са изложени на риск в най-голяма степен и са най-силно изложени на природните условия.     Балабанов коментира и предлаганите поправки в законодателството, които да позволят включването на армията като част от охраната на обществен ред и в конкретни операции срещу престъпността, като подчерта, че това се налага при издирването на особено опасни престъпници и във връзка с тероризма. , заключи по темата зам.-министърът на вътрешните работи. Синдикалният лидер Попов изрази опасения от приемането на предложението за изменение и допълнение на Закона за МВР по отношение на минималния числен състав на пожарникарите в един екип, което предвижда в населени места с под 5000 жители минимума на служителите в противопожарната служба да е двама, а не трима души. Той попита риторично: Попов подчерта, че след две години, които той определи като „проспани от Главна дирекция „Пожарна безопасност и защита на населението“ и политическото ръководство на МВР, се опитваме да спасим малките противопожарни, като се връщаме към състави на екипите в тях от по двама души, което означава да се застраши живота и здравето на тези служители. Според зам.-министър Балабанов опроверга тези твърдения и изрази абсолютно несъгласие с твърдението, че ще има екипи от двама души. Той застана зад позицията, че трима души минимум са необходими за обезпечаване на нормалния процес на пожарогасене. Той допълни, че ангажименти в тази насока имат и кметските управи и подчерта ролята на екипите от доброволци: Балабанов увери, че туристическият сезон в курорти като Пампорово и Банско няма да бъде провален, че ще бъдат командировани служители за обезпечаване сигурността на туристите и че се провеждат срещи с кметовете на такива райони и с управителите на хотели, които се очаква да поемат своята отговорност за връзка с туристическия сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Полицаите готови за ежедневни протести по време на Председателството"}
{"url": "https://trud.bg/%d1%81%d0%bb%d0%b5%d0%b4%d0%b8-%d0%be%d1%82-%d0%ba%d0%b0%d1%84%d1%8f%d0%b2%d0%b0-%d0%bc%d0%b5%d1%87%d0%ba%d0%b0-%d0%be%d1%82%d0%ba%d1%80%d0%b8%d1%85%d0%b0-%d0%b2-%d0%bd%d0%bf%d0%bf%d0%b8/", "text": "На практика това опровергава твърденията на „зелените“ екстремисти,че едва ли не живота в Пирин планина изчезнал заради ски-зоната. Мониторинга е проведен по маршрутния метод, който се прилага ежегодно, масирано, през есента. Изборът на сезон се определя от: 1) принципа животните да се броят преди раждане на малките; 2) да се броят оцелелите след активния сезон мечки; 3) и от разпределението на мечките от наличието на хранителни ресурси през този сезон. Методиката се осъществява на основата на търсене и намиране на следи от жизнена дейност на мечката и тяхното точно измерване. Кафявата мечка е най-едрият хищник в България и не може да бъде сбъркана с друго животно. Видът е включен в Червената книга на Р България като застрашен вид и е индикатор за първична дива природа. Видът е включен в Закона за биологичното разнообразие – Приложения 2 и 3; Бернска конвенция – Приложение II; CITES – Приложение II; Директива 92/43 ЕЕС – Приложения 2 и 4. Основни заплахи за съществуването на популацията в страната представляват силната изолираност на двете мета-популации; силното бракониерство; унищожаването и ограничаването на местообитанията чрез урбанизация в оланините и изсичане на старите естествени гори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.22", "title": " Следи от кафява мечка откриха в НП “Пирин“"}
