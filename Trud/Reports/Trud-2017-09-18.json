{"url": "https://trud.bg/%d0%b8-%d0%bc%d0%b8%d1%82%d0%bd%d0%b8%d1%86%d0%b8%d1%82%d0%b5-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d1%80%d0%b0%d0%b7%d0%b1%d0%b8%d1%82%d0%b0%d1%82%d0%b0-%d0%b2-%d1%81%d0%be/", "text": "Агенция “Митници” е включена в разследването на престъпната група, разбита в нощта на събота срещу неделя в София. Това съобщи главният секретар на МВР Младен Маринов. Той обясни пред БНР, че първоначално едното досъдебно производство е било в ГДБОП, второто в СДВР и Софийска градска прокуратура, а на финала на акцията са включени и митниците. От думите му стана ясно, че част участниците в бандата са заподозрени за контрабанда. Като писа “Труд”, барети с автомати от спецотряда за борба с тероризма на МВР и командоси от отряд “Кобра” на МВР бяха включени в спецоперация, провеждана на 4 места в София. Пет от бандитите бяха задържани на изхода на София на магистрала “Тракия”, а останалите трима – по домовете им. Акцията предизвика вълна от фалшиви новини в интернет, че са разкрити и арестувани похитителите на Адриан Златков. Тази информация бе опровергана в неделя по обед, макар и неофоциилно. Маринов потвърди, че до момента са задържани 8 души, но отказа да дава повече подробности, тъй като акцията не е приключила. “Това е е сериозна група, от доста време я наблюдават. Поработиха добре с нея, събраха доста доказателства. Занимавали са се с всичко, което може да ви мине през акъла. Мисля, че МВР и прокуратурата се справиха много добре и заслужават да си я обявят”, коментира вчера и премиерът Бойко Борисов пред Би Ти Ви. “Тепърва ще се преценява колко от тези осем задържани ще останат в ареста, тъй като все още се работи”, каза и главният прокурор Сотир Цацаров. Той уточни, че акцията е била под ръководството на Софийска градска прокуратура и благодари на криминалистите от СДВР, които са били цяла нощ рамо до рамо с наблюдаващия прокурор. От думите на Цацаров стана ясно, че основното престъпление на бандата е свързано с наркотици, а колкото до отвличането на Адриан Златков, главният прокурор тепърва очаква доклади от разследващите, а на медиите ще бъде давана информация “когато му дойде времето”.", "date": "2017.09.18", "title": " И митниците разследват разбитата в София наркобанда\t\t\t"}
{"url": "https://trud.bg/%d0%b4%d1%8f%d0%b4%d0%be-%d0%b1%d0%bb%d1%8a%d1%81%d0%bd%d0%b0-%d1%81-%d0%ba%d0%be%d0%bb%d0%b0%d1%82%d0%b0-%d1%81%d0%b8-%d0%bf%d0%b0%d1%82%d1%80%d1%83%d0%bb%d0%ba%d0%b0-%d0%b8-%d0%b4%d1%80%d1%83%d0%b3/", "text": "74-годишен дядо блъсна с колата си последователно друг автомобил и полицейска патрулка в ямболското село Кукорево. Инцидентът е станал на 16 септември, в 17.25 часа. На място било установено, че 74-годишният водач на лек автомобил „Сеат Кордоба“ е загубил контрол над управлението и ударил паркиран вдясно по посока на „Рено Меган“. От удара колата се изместила и блъснала паркирания отпред патрулен автомобил с екип на РУ – Тунджа, изпълнявал на място служебните си задължения. При инцидента единият от полицейските служители и водачът на реното са получили натъртвания по краката. Транспортиран и настанен за лечение в болнично заведение с инсулт, без опасност за живота, е 74-годишният мъж. Взета му е кръвна проба за изследване. Отрицателни са пробите за алкохол на водачите на служебния автомобил и на реното. За случая са уведомени дежурен следовател и дежурен прокурор от Ямболската окръжна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Дядо блъсна с колата си патрулка и друг автомобил"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-un-beso-fiesta-%d0%b7%d0%b0%d0%b2%d0%bb%d0%b0%d0%b4%d1%8f-%d0%b4%d0%b5%d1%86%d0%b0-%d0%b8-%d0%b2%d1%8a%d0%b7%d1%80%d0%b0%d1%81%d1%82%d0%bd/", "text": "Два дни в латино ритъм бяха великотърновци благодарение на петото издание на фестивала UN BESO fiesta. Пъстрото събитие по традиция се организира от UN BESO art & dance center и се проведе на откритата сцена до паметника „Асеневци“ на 15 и 16 септември. С безплатни уроци по зумба и по бачата, партита до малките часове и забавление за най-малките организаторите бяха наситили програмата. За доброто настроение на най-малките се погрижиха аниматори, които бяха подготвили игри и много забавления за децата на Велико Търново за едно специално приключенско парти. Малчуганите научиха и няколко танцувални стъпки в специалния урок за тях.  В пъстър танцов спектакъл възпитаниците от школата пък демонстрираха най-новите хореографии в различни танцови стилове – класически и модерен балет, народни и латино танци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Фестивалът UN BESO fiesta завладя деца и възрастни в латино ритъм"}
{"url": "https://trud.bg/%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d0%be%d1%81%d1%82%d0%b0%d0%bd%d0%b0-%d0%bf%d0%be%d0%b4-%d0%b2%d1%8a%d1%80%d1%85%d0%b0/", "text": "Боян Петров не успя да изкачи Даулагири от първия си опит. Българският алпинист е направил неуспешна атака на 8167-метровия връх в нощта срещу 15 септември. Снеговалежът и ниската температура станали причина да прекрати изкачването 300 метра преди върха.  „Първи опит неуспешен, ще има и втори – написа Петров в дневника си. – Всичките си досегашни 8-хилядници съм ги изкачил от втория опит. Не знам защо си повярвах, че този ще го изкача от раз, ще сляза и просто ще си тръгна към вкъщи? Но пък вече знам всичко за маршрута към Даулагири и планирам да тръгна веднага след като получа информация за няколкодневно подобрение на времето.“  Ако успее, Петров ще има на сметката си десет 8-хилядника, а целта му е да изкачи всичките 14.", "date": "2017.09.18", "title": " Боян Петров остана под върха"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%b8%d1%81%d0%ba%d0%b0-%d0%bf%d1%80%d0%b5%d0%b8%d0%b3%d1%80%d0%b0%d0%b2%d0%b0%d0%bd%d0%b5-%d0%bd%d0%b0-%d0%bc%d0%b0%d1%87%d0%b0-%d0%b7%d0%b0/", "text": "„Лукойл Академик“ иска преиграване на мача за Суперкупата с „Берое“, загубен с 85:86 в столичната зала „Универсиада“. Шампионите пуснаха контестация, тъй като в момент от двубоя носителите на Купата на България останали без нито един българин в състава, което е в разрез с правилника. По-късно през седмицата ще се събере комисия, която за разгледа случая.  Финалът бе равностоен като развръзката настъпи в последните секунди. Точка на спора буквално сложи звездата на старозагорци Антъни Дейвис с успешен опит от наказателната линия. Той бе избран за най-полезен играч в мача с 20 точки и 13 борби. Със същия актив в коша на „Лукойл“ завърши и Александър Янев. За шампионите Антъни Рафа и Христо Николов вкараха по 27 т.  „Отборът беше агресивен и мотивиран, защото искахме да бием – заяви Любомир Минчев, треньор на „Берое“ и на националния мъжки тим. – Единственото, на което можех да разчитам, беше мобилизация и желание. И най-вече с това успяхме да надделеем.“  Наставникът на шампионите Шарон Друкер пък вече гледа към квалификациите за Шампионската лига. „Има много неща, които харесвам в отбора и много, които не харесвам – заяви израелецът. – Очаквам да работим все по-добре.“", "date": "2017.09.18", "title": " „Лукойл“ иска преиграване на мача за Суперкупата"}
{"url": "https://trud.bg/%d1%82%d0%be%d0%bc%d0%be%d0%b2%d0%b0-%d0%b5-%d0%bd%d0%be%d0%b2%d0%b0%d1%82%d0%b0-%d1%80%d0%b0%d0%ba%d0%b5%d1%82%d0%b0-%e2%84%961/", "text": "България има нова ракета №1 при жените. След 12 години на върха 30-годишната Цветана Пиронкова сдаде позицията на Виктория Томова, която е с 8 години по-млада. Софиянката вече е 149-а в женската ранглиста с 374 точки и скочи с 9 места в сравнение с предишното издание на класацията. Последният успех на Томова бе титлата от „Алианц къп“ в София. Пиронкова пък е 161-а с 353 т. Пловдивчанката не е играла след „Уимбълдън“, тъй като се възстановява от контузия.  Сесил Каратанчева вече е трета ракета, след като измести от това място Елица Костова. Двете изиграха вълнуващ български финал на турнира в Лас Вегас (САЩ), завършил в победа на Каратанчева – 6:4, 4:6, 7:5. Това е първа титла за Сесил след 2011-а и общо 8-а в кариерата й.  На върха на ранглистата няма промени и първа остава испанката Габрине Мугуруса с 6030 т.", "date": "2017.09.18", "title": " Томова е новата ракета №1"}
{"url": "https://trud.bg/%d1%81%d0%bb%d0%be%d0%b2%d0%b5%d0%bd%d0%b8%d1%8f-%d1%81-%d1%82%d0%b8%d1%82%d0%bb%d0%b0%d1%82%d0%b0-%d0%bd%d0%b0-%d0%b5%d0%b2%d1%80%d0%be%d0%b1%d0%b0%d1%81%d0%ba%d0%b5%d1%82/", "text": "Словения спечели историческа първа европейска титла в баскетбола, след като надигра с 93:85 (20:22, 36:22, 15:20, 22:18) Сърбия на финала на Евробаскет 2017 в Истанбул. Така тимът на Игор Кокошков завърши първенството с 9 поредни победи без нито едно поражение. Най-резултатен в мача бе асът на „Маями Хийт“ Горан Драгич, фиксирал 35 точки в коша на сърбите. В последните минути обаче той видимо се умори и бе изолиран от защитата на противника. А 18-годишният Лука Дончич пък напусна терена още преди почивката заради травма. Това позволи на Сърбия да обърне резултата в последната четвърт. Но точно тогава Кемен Препелич и Антъни Рандолф поведоха словенците, които бързо  си върнаха аванса. И само усилията на лидера на сърбите Богдан Богданович (най-резултатен с 22 т.) в минутите на истината се оказаха недостатъчни за тилата.", "date": "2017.09.18", "title": " Словения с титлата на Евробаскет"}
{"url": "https://trud.bg/%d1%80%d1%83%d1%81%d0%ba%d0%b8-%d0%bf%d0%b0%d1%80%d0%b0%d0%bf%d0%bb%d0%b0%d0%bd%d0%b5%d1%80%d0%b8%d1%81%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0-%d1%82%d0%b5%d0%b6%d0%ba%d0%be-%d0%bf/", "text": "Руски парапланерист пострада тежко при падане в района над Сопот, близо до х. Незабравка. Сигналът за инцидента е подаден около 15:30 часа до Планинска спасителна служба, откъдето са потърсили съдействие на спешния телефон на „Активна грижа“, информира  За минути кризисният щаб на застраховката взе решение да изпрати хеликоптер към мястото, тъй като мъжът е с тежки наранявания. По първоначална информация пострадалият е с два счупени крака, открита рана с обилно кръвотечение, гръдна травма и съмнение за вътрешни перфорации. При мъжа е изпратен лекар, който своевременно е информирал въздушните екипи и кризисния щаб на „Активна грижа“ за състоянието на парапланериста. Подадени са и данни към болница „Св. Анна“ в София, където около 17 ч. се очаква да кацне хеликоптерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Руски парапланерист пострада тежко при падане в района над Сопот"}
{"url": "https://trud.bg/%d1%85%d1%83%d0%bb%d0%b8%d0%b3%d0%b0%d0%bd-%d0%b1%d0%b5%d0%b7-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%bf%d0%bb%d1%8e-%d0%b8-%d1%80%d0%b8%d1%82%d0%b0-%d0%bf%d0%be%d0%bb%d0%b8%d1%86/", "text": "Братовчеди се сбиха в Шумен, домакинът извика полиция на помощ и гостът се озова в ареста след като налетя да плюе и бие униформен. Скандалът се разразил през уикенда в общинско общежитие в Шумен на ул.“Шуменска комуна“ към 20,30 часа Пристигналите на място униформени поискали документите за проверка на госта, който отказал да се легитимира. Той бил във видимо нетрезво състояние и отправил закани към униформените. Дръпнал униформата на единия, заплюл го в лицето и го сритал. Установено е, че това криминално проявеният Х. А. /50г./. Задържан е за срок до 24 часа в полицейското управление. За проявата на хулиганство е започнато досъдебно производство, съобщават от полицията.", "date": "2017.09.18", "title": " Хулиган без документи плю и рита полицай"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%bd%d0%b8-%d0%b7%d0%b0-%d0%b3%d1%80%d0%b0%d0%b1%d0%b5/", "text": "Районна прокуратура – Ловеч внесе в съда обвинителен акт срещу двама непълнолетни, извършили грабеж. Обвинението срещу Тихомир А. и Тихомир Т / и двамата на 17 години /  е за това, че на 23 март тази година около 2 в Угърчин на ул. „Г. Бенковски“ задигнали монети на обща стойност 1,70 лв. от Стефан Б.като го ритали и замеряли с цепеници. Отправили му и заплахи : „Ако не ни дадеш пари, ще ти режем главата!“. Двамата обвиняеми били на гости в свой познат, където пили бира. Вечерта тръгнали да се прибират и по пътя решили да влязат в дома на пострадалият, за да вземат пари за пиене. Познавали собственика, защото единият обвиняем му помагал преди време – чистил му двора, носил му дърва. Влезли в двора като прескочили през оградата. Тихомир А. отвил бушоните и осветлението в къщата изгаснало. Двамата започнали да тропат и блъскат по входната врата на къщата. След това Тихомир А. натиснал единия прозорец, отворил го и влязъл в стаята и от една кутия взел някакви монети. През това време обвиняемия Тихомир Т. успял да отвори с ритане вратата и влизайки вътре се сбил с пострадалия, като му казал: „дай ми 5 лева, дай ми хляб, дай ми ракия, ако не ни дадеш ще ти режем главата.“ Докато се борил с едното момче пострадалия видял, че през прозореца е влязло друго момче и тръгнал към него. В това време Тихомир Т. влязъл в стаята и взел една кутия с лекарства, тъй като мислел, че в нея има пари. След това двамата обвиняемия излезли навън, взели от наредените пред входната врата цепеници и започнали да замерват пострадалия с тях. С откраднатите монети си взели кафе от кафе-автомат и го изпили. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Изправят на съд  непълнолетни за  грабеж"}
{"url": "https://trud.bg/%d0%be%d1%84%d1%80%d0%be%d1%83%d0%b4-4%d1%854-%d1%82%d1%80%d0%b0%d1%8f%d0%bb-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b2-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8/", "text": "Павликени за поредна година беше домакин на състезанието „Офроуд траял 4х4“. Състезанието е съвместна инициатива на Офроуд клуб 4х4 Павликени и Община Павликени. На старото стелбище, северно от града, се състезаваха 29 екипажа. Най-добрите пилоти от цялата страна се надпреварваха в 3 класа – 4 екипажа се записаха за надпреварата в клас„Прототип“, 5 екипажа за клас „Модифициран“ и 13 екипажа за клас „Стандарт“. Специално учреденият клас „Офроуд дами“ привлече 7 екипажа. Откриването на състезанието уважиха кметът на община Павликени инж.Емануил Манолов, народният представител Весела Лечева, общински съветници и др. Много награди бяха осигурили организаторите за победителите в отделните класове. На най-атрактивните екипажи във всеки от тях беше подарено по едно живо агне от село Смилян. В клас „Стандарт“ могат да участват машини, които имат направени някои подобрения, но са с оригиналния за модела тип окачване. Не се допускат съществени промени по купето и рамата, изрязване на твърдия таван, скъсяване на купето, изместване на мостовете, скъсяване на рамата, премахване на стандартните калници за модела и др. Трябва да са запазени оригиналните габарити на джипа. Машините трябва да имат предна и задна броня. Диаметърът на гумите се ограничава до 85см. В клас „Модифициран“ машините трябва да имат рама и фабрично купе или оригиналната самоносеща конструкция. Минималната дължина на купето заедно с рамаат трябва да бъде не по-малка от разстоянието между предния и задния мост, а минималната ширина – не по-малка от разстоянието между гумите от една ос. Диаметърът на гумите се ограничава до 90см. В клас „Прототип“ машините могат да бъдат модифицирани свободно и няма ограничения в размера на гумите.", "date": "2017.09.18", "title": " „Офроуд 4х4 траял“ се проведе в Павликени"}
{"url": "https://trud.bg/%d0%b2%d1%8a%d0%b7%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d0%ba%d1%80%d0%b5%d0%bf%d0%be%d1%81/", "text": "Регионалният исторически музей в Сливен възобновява проучванията на късноантичната и средновековна крепост „Туида“ в Сливен – съобщи Мая Иванова, ръководител на екипа на крепостта. Проучванията ще ръководи археологът Николай Сираков, директор на музея. Целта е да се доразкрие административната сграда на крепостта и тя да бъде изцяло експонирана в бъдеще – заяви той. „Туида“ е най-значителният археологически паметник, намира се на хълм в околностите на Сливен. Античното селище е с многовековна история, било е населявано от тракийски племена, антични ризляни и средновековни българи. Укреплението е било от важна роля за отбраната на Римската, по-късно – на Византийската, а след това и на Средновековната българска държава. Първите археологически проучвания са извършени от Елена Бацова през 60-те и началото на 70-те години на миналия век. Разкопките са продължили през 1982 година. Открити са множество артефакти. Разкрити са почти нацяло крепостните стени, части от две монументални сгради /една от тях е административната – б.а./. Неотдавна археолозите от Сливен под ръководството на Сираков откриха подземен тунел, който води от крепостта към ниското извън нея. Тунелът вероятно е служел за пренасяне на вода от реката или за бягство. В него бе намерена и запазена свещ, която са използвали за осветление, с датировка от V век. „Туида“ заема терен от близо 40 дка площ. До момента са проучени не повече от 20-30 на сто от археологическия обект. През 2014 г. съоръжението бе консервирано и реставрирано за близо 5 млн.лева по европроект на общината. В момента действа като туристически обект. Археологическите проучвания ще се извършват едновременно с туристическа дейност на крепостта. Желанието на историческия музей е проучванията да са ежегодни. През 2016 г. крепостта „Туида“ получи приза „Туристическа атракция/обект на годината“ на първите годишни награди на Министерството на туризма. „Разкопките ще допринесат за популяризирането на обекта и на Сливен като дестинация“ – каза Мая Иванова, ръководител на екипа на крепостта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Възобновяват проучванията на крепостта „Туида“ в Сливен"}
{"url": "https://trud.bg/%d1%81%d0%b5%d0%bd%d0%b7%d0%b0%d1%86%d0%b8%d0%be%d0%bd%d0%bd%d0%b0%d1%82%d0%b0-%d0%b0%d0%b2%d1%82%d0%be%d0%b1%d0%b8%d0%be%d0%b3%d1%80%d0%b0%d1%84%d0%b8%d1%8f-%d0%bd%d0%b0-%d0%bc%d0%b0%d1%80%d0%b8/", "text": "С появата си на световния пазар сензационната автобиография на Мария Шарапова предизвика същински фурор. Огромният интерес към книгата не подмина и нашата страна, където тя ще излезе през октомври със знака на „Хермес“ и заглавие „Неудържима: моят живот досега“, съобщиха от издателството. Това е искрената изповед на една от най-обсъжданите звезди в тениса. Книгата разкрива тайните на Мария Шарапова, за които дори и най-големите й почитатели не подозират. Болезнено откровена и на моменти скандална, тя за пръв път нарушава мълчанието си. Шарапова разказва за връзката си с Григор Димитров, за тежкото си детство като емигрант в Америка, за враждата със сестрите Уилямс, за трънливия път към върха, за допинг скандала и триумфалното завръщане на корта. Независимо от всичко, през което е преминала, днес тя е по-силна от всякога. Описват я като „същинска фурия“ и ще се убедите, че това е точно така. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Сензационната автобиография на Мария Шарапова излиза на български"}
{"url": "https://trud.bg/%d0%b4%d0%b0%d0%b3%d0%b5%d1%81%d1%82%d0%b0%d0%bd%d0%b5%d1%86-%d0%b4%d0%b5%d0%b1%d1%8e%d1%82%d0%b8%d1%80%d0%b0-%d1%81-%d0%b1%d1%80%d0%be%d0%bd%d0%b7-%d0%b7%d0%b0-%d0%b1%d1%8a%d0%bb%d0%b3%d0%b0%d1%80/", "text": "Дагестанският борец Али-Паша Умарпашаев спечели бронзов медал в първото си състезание за България. В конкуренцията на 22 състезатели в категория до 70 кг в свободния стил борецът стигна до полуфиналите на турнира „Медвед“ в Минск (Беларус). Националът ни надви безпроблемно с по 10:0 представителя на домакините Раманов и казахстанеца Зулфика Последва изстрадан успех с 6:5 над Валиев (Русия). На 1/2-финалите обаче Умарпашаев отстъпи на кавказеца Дибиргаджиев, което го прати в схватка за бронза срещу друг представител на „Сборная“ – Магомед Магомедов. А там новият ас на националите ни спечели с 6:0.", "date": "2017.09.18", "title": " Дагестанец дебютира с бронз за България"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%b0%d0%bd%d0%b4%d1%80%d0%b5%d0%b9-%d0%b7%d0%b0%d1%85%d0%b0%d1%80%d0%b8%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": " – Стопанска академия „Д. А. Ценов” в Свищов със своите водещи и първи за България, като историческо учредяване, академични катедри по финанси, счетоводство и застраховане е добрият пример за реформа и качество. Само традиции обаче не стигат: трябват иновации, трябват пионерни инициативи, включително и чрез създаване на фондация за подкрепа на учебния процес и осигуряване стипендии на заслужилите и изявени студенти. Обучаваните по „Финанси” в Свищов са със специалност, която е флагман на икономическото образование в България. Имаме собствен сайт, катедрен профил в социалната мрежа и ТВ канал в YouTube. Гарантираме пред работодателите „високата летва“ на изпитния процес. Щателно проверяваме за оригиналност и автентичност всеки оценяван учебен елемент, независимо дали е изпит, дипломна работа или научна публикация. Всеки изпит при нас е под формата на писмен тест. Оценката е кумулативна – отчита се и семестъра и сесията. Учебните курсове са с интегрирани бизнес казуси с индивидуални условия за всеки обучаем. Изпитният тест се съхранява в централизиран архив. Следва и логична успешна реализация – наши възпитаници заемат ръководни позиции във всички сектори. Завършили „Финанси” в Свищов са министри, депутати, ръководители на банки, областни управители, кметове, председатели на Общински съвети, общински съветници, предприемачи, работодатели, банкери и инвестиционни консултанти. Създадохме фондация на името проф. д-р Минко Русенов – учредител на катедрата преди 65 години. Инвестираме в компютърни аудитории за студенти и докторанти, със специализиран софтуер и достъп до финансови бази данни. В партньорство на фондацията с Банка Пиреос обявяваме 5 стипендии по 3000 лева за нашите най-добри студенти по „Финанси“. Това е пример за грижа за най-добрите и инвестиция на бизнеса в новата млада генерация професионални финансисти!  – Получихме потвърждение за успешен прием на първите украински студенти за съвместно обучение, водещо до издаване на „двойна” магистърска диплома от Стопанска академия „Д. А. Ценов” и Донецкия национален университет „Василий Стус”. Това е практически експортен български образователен продукт: двойна диплома по магистърска програма „Международен финансов мениджмънт” към специалност „Финанси”, с преподаване на английски език в редовна форма в България. Това е посока за експанзия и реформи – българското висше образование да стане експортен отрасъл.  – През април тази година отбелязахме 65-годишнината на първата българска академична катедра по финансови науки. Организирахме традиционната студентска научна конференция „Финансиада“. В рамките на честванията се проведе и изнесена сесия на Общинския съвет в Свищов, на която бе удостоен доайенът на финансовата наука проф. д-р Делчо Порязов със званието „Почетен гражданин на град Свищов”. В рамките на два дни отдадохме почит към традициите, защитихме достиженията на свищовската финансова школа и начертахме векторите за бъдещо развитие. Издадохме и юбилеен летописен алманах „Свищовска финансова школа“, който за 15 септември вече достигна, заедно с поздравителен адрес“, до 220 средни училища и гимназии в България, изпратили в Свищов поне един свой студент по „Финанси“ през последните 10 години.  – Да превърнем дефекта в ефект, а изоставането в тласък за растеж е висше изкуство и в политиката, и в икономиката. Категорични адмирации за рестарта на инвестициите в строителство на магистрала „Хемус“, но нека променим задачата през строителите. Да говорим за първата „зелена“ магистрала на Балканите. Със зарядни станции за електромобили на всеки 50 км. Със соларно осветление в тъмната част от денонощието на пътните възли, а защо не и по цялото трасе. И най-вече със скоростни свързващи трасета до всеки български град на река Дунав.  – Ето вторият импулс за подкрепяния от свищовски финансисти и наши колеги от Съюза на икономистите в България и Федерацията на научно-техническите съюзи /ФНТС/ надрегионален проект условно наречен „Северен растеж“. Изпреварващото развитие на българския юг се дължи в голяма степен и на позитивния трансграничен ефект от силните икономика на Гърция и Турция. Улесненията в транспортните коридори през границата на юг още повече привличат инвеститори и инвестиции от южните ни съседки, но тези инвестиции спират до билото на Балкана. На север Дунав е граница. Двата моста и няколкото ферибота определено не стигат. Само преди 3 години на мащабен научен форум в Свищов, заедно с покойния председател на СИБ проф. Кръстьо Петков обосновахме и защитихме потребността от мащабна нова транспортна мрежа през река Дунав между България и Румъния.  – Растежът на българския север включва модел на мрежа за трансгранична транспортна свързаност през река Дунав базиран върху нови шест автомобилни моста, разположени при естествените двойки градове по реката: при Оряхово, Никопол, Свищов, Тутракан и Силистра и Русе. Опитът на съседна Сърбия от последните години дава актуална себестойност на подобно съоръжение от 50 млн. евро. Нещо повече, по-високият български бряг дава и икономии при разчетите „скъсявайки“ подходите за преодоляване на денивилацията над минималното ниво над водния стълб на реката. Така определено изпреварилата ни икономика на Румъния ще „изтегли“ напред и българския север. Доказано е, че всеки мост създава нов трафик, нов бизнес, нови търговски връзки, привлича нови инвестиции. Имаме Дунавска стратегия, оперативна програма за Транс-гранично сътрудничество България – Румъния. В условията на членство в Шенген на България и Румъния тези мостове ще се преминават буквално за минути. А румънският пазар е с три пъти по-голяма абсорбция от българския. Столицата Букурещ е само на 50 километра от българската граница, но тази столица, за разлика от София, е лидер в Европа по задръствания и липса на скоростни трасета за поемане на транзитен трафик. Това създава и тежък екологичен проблем. Дори и да направим нов мост при Русе, ние ще насочим още повече автомобили в една „транспортна тапа“, каквато в момента е Букурещ. Доказали сме с разчети, че мост при Свищов (най-южната точка на реката по картата на Европа) ще „спести“ при спедиция на товари десетки километри както за коридора Азия – централна Европа, така и за коридора Егейско море – Балтийско море/Руска федерация.  – Ако стъпим на примера на инвестициите във фериботни комплекси, частните инвеститори строят в пъти по-бързо и в пъти по-евтино спрямо примерите с европейски средства. Затова не трябва да се затварят опциите за финансиране в публично-частно партньорство, и грантов ресурс. Възможно е и изцяло частен инвеститор може да подкрепи проекти за нови мостове през река Дунав. Трябва обаче на предстоящите съвместни заседания на органите на изпълнителната власт да се поставят на масата на преговори всички опции за финансиране и всички географски локации за нови мостове. Европейската комисия гарантирано ще подкрепи такъв подход. Той може да бъде и част от приоритетите на България в рамките на нашето 6-месечно председателство на Съвета на ЕС: догонващ растеж и ускорена конвергенция на европейския дунавски юг чрез мащабни инвестиции в трансгранична транспортна свързаност.  – За съжаление българския преход ще бъдат запомнен и със знакови финансови измами. Сред тях са фалита на банките през 90-те, финансовите пирамиди, хиперинфлацията и последният понесен удар – насочването на огромни спестовни ресурси при определено надпазарна лихва в КТБ и последващия банков трус. Урокът за нас е – няма лесни пари. Зад всяко обещание за възвращаемост се крие риск. Ето защо само финансово грамотния българин може да избягва капаните на примамливите обещания за бързо и лесно забогатяване. А финансова грамотност се придобива с финансово образование – още от училищната скамейка, в университетите с трите водещи центъра по академично финансово обучение в София, Свищов и Варна, а защо не и с целеви курсове по финанси за хората на средна възраст.  – В държавната политика липсваше грижата на „добър стопанин“ – образователната система е и инфраструктура, сграден фонд, спортни зали, библиотеки, интернет, учебници и най-вече преподаватели и учители. Без режийна компонента във финансирането на училищата, университетите и академиите рискуваме публична държавна собственост да бъде превърната в руини. Прословутото обвързване обаче на държавните поръчки, респ. стандарти за издръжка на един обучаем с качеството, изразено в работна заплата при реализация страда от липса на обективна оценка за огромните вече междурегионални различия – реализацията в София вече дава доходи два пъти над средните за страната и три пъти спрямо българския север! От позиция на системата на висшето образование определено връщането на академичната специализация в традиционните центрове за висше образование е добрата платформа за реформа. Но университетите от българския север имат и своя приоритетен статут за финансиране и за държавна поръчка. Един служебен министър ни върна десетилетия назад под предлог, че нямало нужда от икономисти… Какъв икономически растеж питаме може да има без финансово образование и предприемаческа грамотност? Без държавно подкрепени висши училища, духът на българския север ще погине!", "date": "2017.09.18", "title": " Проф. д-р Андрей Захариев пред „Труд“: Шест нови моста на Дунав ще възродят Севера"}
{"url": "https://trud.bg/%d0%b4%d0%b8%d0%bf%d0%bb%d0%be%d0%bc%d0%b0%d1%86%d0%b8%d1%8f%d1%82%d0%b0-%d0%bf%d1%80%d0%be%d1%81%d0%bf%d0%b0-%d1%83%d0%b4%d0%b0%d1%80%d0%b0-%d1%81%d1%80%d0%b5%d1%89%d1%83-%d0%b1%d1%8a%d0%bb%d0%b3/", "text": "От няколко месеца в Украйна се обсъждаше проекта на Закон за образованието, с който се предвиждаше драстично орязване на вече предоставени права на признатите национални малцинства, сред които е и българското. Така че новината за приемането на този нормативен документ на 5-ти септември съвсем не е нова и не е дошла като гръм от ясно небе. Периодът на обсъждане на проектозакона бе достатъчен, за да може българската държава да го анализира, да оформи своя официална позиция и да я изложи пред украинската страна като превантивна мярка. За съжаление, въпреки че подобно предложение бе направено на българските власти, те за пореден път заеха пасивна изчаквателна позиция. Така без да сме споменали и дума, се стигна до промяната на досегашното украинско законодателство, което позволяваше на малцинствата да се обучават на майчиния си език, ако те представляват поне 10% от населението на съответния регион. Затова и тези езици имаха статут на регионални. В бъдеще нещата обаче няма да стоят така. Украинският става единствения език на обучението за учениците след 5 клас, а майчиният език ще може да се изучава само в началните училища. Останалите европейски държави, които имат свои малцинства в Унгария, веднага реагираха срещу закона. Унгария обяви пред украинския посланик в Будапеща, че закона е “срам и позор” и че страната му спира всякаква подкрепа за Украйна на международната сцена. Полша, Румъния и Молдова също възразиха срещу орязването на правата на техните малцинства.  Едва на 12-ти септември Министерството на външните работи на Република България в своя официална позиция изрази безпокойство във връзка с възможното отражение на приетия закон “За образованието” върху националните малцинства в Украйна. Разбира се, в подобни документи фигурират и стандартните клишета за необходимостта от провеждане на балансирана политика за защита на правото на националните малцинства в Украйна да изучават майчиния си език и че грижата за нашите сънародници, които живеят на територията на приятелска Украйна, винаги е била от особена важност за България. Така ли е обаче в действителност?  Със задълбочаването на конфликта в Украйна през последните няколко години се стигна до процес на непрекъснато нарастване на напрежението сред малцинствата, който бе провокиран от провеждането на масова мобилизация на техни представители, подлежащи на запас. Страхът и недоволството започнаха да обхващат не само българското малцинство, но и представителите на унгарското, полското и румънското такива. В тези условия още на 17.02.2015 г. именно по страниците на в. “Труд” бе направено предложението, че на базата на “аналогичния проблем, който имат Полша, Унгария и Румъния със своите малцинства в Украйна, като членка на ЕС България може да предложи провеждането на обща и синхронизирана политика на четирите държави, в това число да се търсят решения на европейско ниво и съответно европейско финансиране”. За моя изненада след тази статия получих няколко обаждания от български депутати, които ме убеждаваха, че сега не му е времето за подобни действия, че България е направила всичко необходимо и че правата на българите в Украйна са стабилно гарантирани. Само след две години и половина подобно късогледо мислене бе опровергано. На 14 септември външните министри на България, Гърция, Румъния и Унгария бяха принудени под натиска на обстоятелствата да изпратят писмо, адресирано до министъра на външните работи на Украйна, до Генералния секретар на Съвета на Европа и до Върховния комисар на ОССЕ по въпросите на националните малцинства, призоваващо Украйна да не въвежда ограниченията за обучението на майчин език. Подобно закъсняло действие обаче за пореден път затвърждава практиката да тичаме след събитията. В резултат на проспания период се стигна до печалния резултат над 200-те хиляди украински граждани с български произход да бъдат лишени от правото да се обучават на майчин език по време на средното си образование. Красноречив пример колко неверни и с фатални последици могат да бъдат преценките на управляващите ни. На фона на тези факти е очевидно, че сегашната реакция на МВнР е закъсняла. Това е жълт картон и за българските политици, които за пореден път доказват, че не съумяват да предвиждат събитията. Поради тази причина България се нуждае не от измислени гръмки, а от реално работещи стратегии, насочени към отстояване на националния ни интерес. След като месеци наред дипломацията ни спеше, приемането на украинския закон провокира премиера  Борисов да разпореди провеждането на разговори между външните министри на двете страни, както и между министрите на образованието. Той пък поел ангажимента да говори с президента Петро Порошенко.  Евродепутатът Ангел Джамбазки също е настоял за спешна реакция в писмо до Захариева, като е посочил, че част от новоприетия закон противоречи на ангажимента, който Украйна е поела към ЕС и е в разрез с европейски регулации.", "date": "2017.09.18", "title": " Дипломацията проспа удара срещу българите в Украйна\t\t\t"}
{"url": "https://trud.bg/%d0%bc%d1%8a%d0%b6-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%b8%d0%b7%d0%bc%d0%b0%d0%bc%d0%b8-5-%d0%b1%d0%b0%d0%bd%d0%ba%d0%b8-%d1%81-%d1%84%d0%b0%d0%bb%d1%88%d0%b8%d0%b2%d0%b8-%d0%b4/", "text": "Окръжна прокуратура – Бургас предаде на съд 39-годишния Мирослав К. от Свиленград. Той е подсъдим за това, че през периода през април 2014 г. представил неверни, за да получи кредит от пет банки. 1. На 01.04.2014 г. пред служител на „ОББ, в молба-декларация за отпускане на потребителски кредит, където посочил, че получава възнаграждение 1300 лв. и притежава л.а. „Ауди”;  2. На 02.04.2014 г. пред служител на „Райфайзен Банк България” в Искане за кредит посочил, че е военнослужещ и получава възнаграждение в размер на 1262 лв., и притежава л. а. „Ауди”;  3. На 02.04.2014 г. пред служител на „Алианц Банк България”, в искане за потребителски кредит посочил, че е военнослужещ и получава възнаграждение 1435.70 лв., притежава л.а. „АУДИ” и живее в с. Атия;  4. На 02.04.2014 г. пред служител на „Сосиете Женерал Експрес Банк”, в Искане за потребителски кредит посочил, че работи като военнослужещ на безсрочен договор с възнаграждение 1220 лв.;  5. На 03.04.2014 г. пред служител на „Си Банк” в Искане за отпускане на потребителски кредит посочил, че е военнослужещ с висше образование, живее в собствено жилище в с. Атия и притежава л.а. „Ауди” – престъпление по чл. 248а, ал. 1, вр. с чл. 26, ал. 1 НК. Мъжът ползвал неистински официални документи, на които е придаден вид, че представляват конкретно писмено волеизявление на командира на Военно формирование 32890 Бургас – капитан І ранг Дарин Попов и Валентина Мотева – старши счетоводител в същото ВФ, съобщиха от прокуратурата. Общата сума, която Мирослав К. поискал да получи като кредит възлиза на над 120 000 лв. Парите обаче му се разминали след като било установено, че данните са неистински. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Мъж, опитал да измами 5 банки с фалшиви документи за кредит, отива на съд"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b1%d0%b5%d0%b7-%d0%b7%d0%b2%d0%b5%d0%b7%d0%b4%d0%b8%d1%82%d0%b5-%d0%b7%d0%b0-%d0%ba%d1%83%d0%bf%d0%b0%d1%82%d0%b0-%d0%bd%d0%b0-%d0%b1%d1%8a%d0%bb%d0%b3/", "text": "„Левски“ ще излезе без големите си звезди срещу „Ботев“ (Гълъбово) в мача от 1/16- финалите за Купата на България. Делио Роси, треньорът на „сините“, ще даде почивка на Габриел Обертан, Жорди Гомес и Давид Яблонски. Тримата са с основна роля за доброто представяне на тима от началото на сезона. Бившият играч на „Манчестър Юнайтед“ има гол и 3 асистенции в „А“ група. Юношата на „Барселона“ е с 2 попадения и съавтор на други две. Яблонски пък има 3 гола. Триото ще почива срещу „Ботев“. Вместо тях, Роси ще даде шанс на други новопривлечени през това лято. Защитникът Холмар Ейолфсон и халфът Антъни Белмонт се очаква да започнат като титуляри. Французинът дебютира, но исландецът все още чака първи минути за „Левски“. Твърде вероятно е крилото Жерсон Кабрал също да играе, въпреки че не е готов за цял мач. Тримата бяха привлечени в последните седмици и надеждите свързани с тях са доста големи. Двубоят между „Ботев“ (Гълъбово), който е седми във Втора лига, и „Левски“ е утре на стадион „Трейс Арена“ в Стара Загора.", "date": "2017.09.18", "title": " „Левски“ без звездите за Купата на България"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b2%d0%b8%d0%b4%d0%b8%d0%bd%d1%81%d0%ba%d0%b8%d1%8f%d1%82-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%b4%d0%be%d0%bc%d0%b5%d1%82%d0%b8/", "text": "Днес след продължително боледуване почина Негово Високопреосвещенство Видинският митрополит Дометиан, съобщиха от Светия Синод. Светското име на митрополит Дометиан е Димитър Попвасилев Топузлиев. Роден е на 11.11.1932 г. в с. Хасовица, Смолянско. След завършване на основното си образование, през есента на 1947 г. е приет за ученик в Пловдивската духовна семинария, обединена от есента на 1950 г. със Софийската и преместена при гара Черепиш, курсът на която завършва през 1952 г. От края на същата година е студент в Духовната академия „Св. Климент Охридски“ в София, която завършва през 1956 г. На 14.01.1959 г. в мъглижкия манастир „Св. Николай“ е постриган в монашество с името Дометиан от Старозагорския митрополит Климент под духовото старчество на архимандрит Панкратий (по-късно Старозагорски митрополит). На 10.03. с. г. в старозагорския катедрален храм „Св. Димитър“ е ръкоположен в йеродяконски чин от митрополит Климент и е назначен за епархийски дякон, проповедник и певец при храм „Св. Богородица“ в гр. Стара Загора. От началото на м. септември 1959 г. до 1962 г. йеродякон Дометиан е на богословска специализация в Московската духовна академия. Там на 18.07.1962 г., в академичния храм, с благословението на Св. Синод на БПЦ е ръкоположен в йеромонашески чин от Руския патриарх Алексий (по време на съслужението му с Българския патриарх Кирил). Завърнал се в Родината, от 01.01.1963 г. е назначен за протосингел на Великотърновската митрополия, която длъжност изпълнява до края на м. февруари 1967 г. Като такъв на 04.12.1963 г. във великотърновския катедрален храм „Рождество Богородично“ е възведен в архимандритско достойнство от Великотърновския митрополит Стефан. От 10.03.1967 г. архимандрит Дометиан е на научна специализация в Монашеския център в Тезе, Франция, а от м. октомври същата година и в Икуменическия институт при ССЦ в Босей, Швейцария. От м. февруари до м. август 1968 г. слуша лекции в Богословския факултет в Лозана, а от м. август 1968 г. до м. август 1969 г. е на стаж и езикова специализация в Лондон и Оксфорд, а заедно с това слуша лекции и в колежа „Кадестън“. От 01.09.1969 г. до 01.11.1970 г. той е протосингел на Софийската митрополия, а от 01.11.1970 г. е назначен за главен секретар на Св. Синод, какъвто остава до 01.03.1979 г. Като такъв на 15.12.1974 г. в Патриаршеската катедрала „Св. Александър Невски“ е хиротонисан в епископски сан с титлата „Знеполски“. От 01.03.1979 г. епископ Дометиан е управляващ българската Акронска епархия в САЩ, който пост заема до м. март 1983 г. След завръщането си в България, от 01.04.1983 г. до м. юли 1987 г. е викарий на Софийския митрополит. На 26.07.1987 г. е избран, а на 02.08. с. г. е и канонически утвърден за Видински митрополит. „В следващите дни Св. Синод на БПЦ-БП ще се събере на извънредно заседание и ще определи деня и часа на опелото и погребението на новопредставления митрополит. Бог да го прости! Вечна и блажена да бъде паметта му!“, се казва в съобщението на Светия Синод.", "date": "2017.09.18", "title": " Почина Видинският митрополит Дометиан"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2-%d1%81%d0%ba%d0%be%d0%bf%d0%b8%d0%b5-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d0%b4%d0%ba%d1%80%d0%b5/", "text": "Министърът на отбраната Красимир Каракачанов се срещна с македонския си колега Радмила Шекеринска, заместник министър-председател и министър на отбраната на Република Македония. Министър Каракачанов е на еднодневно официално посещение в югозападната ни съседка, съобщиха от МО. Страната ни оказва последователна подкрепа за държавното единство и териториалната цялост на Република Македония, посочи българският министър на отбраната по време на разговорите. „Искрено се надяваме Република Македония да успее възможно най-скоро да постигне работещо решение по въпроса с името, което ще отвори нова страница в отношенията както по линия на НАТО, така и на ЕС“, отбеляза министър Каракачанов и подчерта, че България изцяло подкрепя членството на Македония в НАТО. „Готови сме да съдействаме в политическите и практическите направления, в които страната има нужда от допълнителна подкрепа“, каза още министър Каракачанов. По време на срещата двамата министри обсъдиха въпросите на двустранното сътрудничество в сферата на отбраната. Каракачанов подчерта, че наши експерти могат да окажат помощ в изготвянето на стратегически преглед на отбраната на Република Македония. Бяха разгледани и възможностите за обучение на македонски военнослужещи в български военноучебни заведения, както и подготовката и квалификацията на военнослужещи от различните родови и специални войски на армията на Република Македония. Специално внимание беше отделено и на въпроси, свързани с логистичното осигуряване на армията на Република Македония. В хода на разговорите министър Каракачанов заяви, че за Република България е важно запазването на военно-историческото наследство и миналото и почитта към загиналите не трябва да разделя двете държави, а да ги обединява. По време на визитата си в Република Македония министър Каракачанов посети казармата „Илинден“, където разгледа техника и въоръжение и наблюдава демонстрация на действията на македонските Сили за специални операции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Каракачанов в Скопие: България подкрепя единството и териториалната цялост на Македония"}
{"url": "https://trud.bg/%d0%bb%d0%b5%d0%b9%d0%b4%d0%b8-%d0%b3%d0%b0%d0%b3%d0%b0-%d0%be%d1%82%d0%bc%d0%b5%d0%bd%d0%b8-%d0%b8-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be-%d1%81%d0%b8-%d1%82%d1%83/", "text": "Лейди Гага отмени европейското си турне едва три дни преди началото му. Обиколката из Стария континент, която трябваше да продължи месец и половина с начална точка Барселона, бе отложен до началото на 2018 г. заради здравословни проблеми на певицата. Тя става ясно от съобщение в Туитър. „Лейди Гага страда от силна болка, която не ѝ позволява да говори. Тя е под наблюдението на професионалисти, които тази сутрин я посъветваха да отложи турнето“, се казва в изявлението. В него се посочва също, че русокоската има голяма желание да пее пред феновете си, но все пак иска да им покаже най-доброто от себе си. Миналата седмица Лейди Гага, поради здравословни проблеми, отмени спектакъла си на фестивала в Рио де Жанейро. Само преди дни звездата призна, че страда от фибромиалгия – състояние, съпътствано от постоянни болки в мускулите, умора и проблеми със съня и паметта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Лейди Гага отмени и европейското си турне"}
{"url": "https://trud.bg/%d0%bc%d1%8a%d1%80%d1%82%d0%b2%d0%b0-%d1%80%d0%b8%d0%b1%d0%b0-%d0%bf%d0%bb%d1%83%d0%b2%d0%b0-%d0%b2-%d1%80%d0%b5%d0%ba%d0%b0-%d0%be%d0%b3%d0%be%d1%81%d1%82%d0%b0/", "text": "Умрели риби плуват във водите на река Огоста над Монтана. Най-вероятно рибата е станала жертва на отровни вещества, съобщиха рибари. Носените от водите безжизнени риби са забелязани в понеделник сутринта при вливането на Огоста в едноименния язовир над областния град. „Извърших проверка и установих, че по поречието на реката в продължение на около 20 км от язовир „Огоста” до моста на село Гаврил Геново има мъртви уклеи, кленове и мрени. Някои от тях са до 200 грама. Явно проблемът е сериозен”, заяви инспекторът в Агенцията по рибарство и аквакултури в Монтана Валери Спасов. Според него рибата не е умъртвена от електроулов на бракониери, тъй като я има по цялото поречие на Огоста, а не на определен участък, както действат нелегалните риболовци. Експертите са подали сигнал за инцидента в Регионалната екоинспекция и специалисти са взели проби от реката. Анализи ще установят причините за смъртта на рибите. Според местни жители не е излючено водните обитатели да са отровени от отпадъци в пунктове за почистване на орехи в района. „Всяка година по това време има проблеми с водата в реката. Умират дори врабчета и птици край Огоста, а животните отказват да пият от реката!”, коментират селяни.", "date": "2017.09.18", "title": " Мъртва риба плува в река Огоста"}
{"url": "https://trud.bg/%d0%b1%d0%bd%d0%b1-%d1%81%d1%8a%d0%b2%d0%b5%d1%82%d0%b2%d0%b0-%d0%b2-%d0%bd%d0%b0%d1%80%d1%8a%d1%87%d0%bd%d0%b8%d0%ba-%d0%ba%d0%b0%d0%ba%d0%b2%d0%be-%d0%b4%d0%b0-%d0%bf%d1%80%d0%b0%d0%b2%d0%b8%d0%bc/", "text": "Българска народна банка публикува на страницата си в интернет наръчник с ценни съвети за потребителите на банкови услуги. Електронният документ с название „Информация за финансови продукти и услуги“ се намира в раздел „Банков надзор“, подраздел „Информация за ползватели на финансови продукти и услуги“ в сайта на централната банка.  съдържа полезна информация за основните характеристики на предлаганите сметки, депозити, карти и кредитни продукти, която е насочена към физическите лица – потребители на различни финансови продукти и услуги, съобщиха от БНБ. Публикацията съдържа и специален раздел със съвети за разрешаването на потребителски спорове. В него се насочва вниманието на потребителите при възникване на спор, първо, да се обърнат за съдействие към обслужващата банка/финансова или платежна институция/дружество за електронни пари. Публикувана е информация за връзка със структурните единици в съответните институции, отговорни за разглеждането на възражения на потребители. В случай че след отправяне на жалба до дадена институция страните не постигнат съгласие, физическите лица могат да отнесат спора до съответната помирителна комисия. Подробна информация относно действащите в България помирителни комисии в областта на финансовите услуги също може да бъде намерена в Наръчника. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " БНБ съветва в наръчник какво да правим при спор с банката"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d1%80%d1%83%d1%81%d0%b8%d1%8f-%d0%bd%d0%b5-%d0%b5-%d0%b7%d0%b0%d0%bf%d0%bb%d0%b0%d1%85%d0%b0-%d0%b0-%d1%81/", "text": "В последните дни докладът за националната сигурност, изготвен от правителството на Бойко Борисов, предизвика спор – заплаха ли е Русия за България? , написа лидерът на БСП Корнелия Нинова във фейсбук. Да поразсъждаваме: Германия е член на НАТО от 1955 г. Но на среща с г-н Путин през 2017 г., г-жа Меркел заявява: „Русия е важен наш партньор“. Франция е от държавите, основали НАТО, но на среща през 2017 г. с г-н Путин, г-н Макрон казва: „Нито един важен проблем в света не може да бъде решен без Русия. Бих искал сътрудничеството между двете държави да бъде засилено“. Унгария е член на НАТО от 1999 г. На среща в Москва с г-н Путин, г-н Орбан прави следното изявление: „Русия по никакъв начин не е заплаха, нито враг на Унгария“. Гърция е член на НАТО от 1952 г. На среща между г-н Путин и г-н Ципрас, последният заявява: „Гърция и Русия имат голямо бъдеще. Наш стратегически избор е да укрепваме връзките с Русия.“ Кое е общото и кое е различното между тези държави с техните лидери и нашата с министър-председател Борисов? Общото – всички са членове на НАТО и споделят доктрината му. Различното – това са лидери, които знаят какво е национален интерес и как се брани той. Изводите са за вас. Моят е: Русия не е заплаха, а стратегическа възможност за Европейска България, пише още Нинова.", "date": "2017.09.18", "title": " Корнелия Нинова: Русия не е заплаха, а стратегическа възможност за Европейска България"}
{"url": "https://trud.bg/%d0%b6%d0%b5%d0%bd%d0%b0-%d1%81-%d0%b8%d0%b7%d0%b3%d0%b0%d1%80%d1%8f%d0%bd%d0%b8%d1%8f-%d0%b3%d0%b0%d1%81%d0%b8%d0%bb%d0%b0-%d1%86%d0%b0%d1%80%d0%b5%d0%b2%d0%b8%d1%86%d0%b0/", "text": "Пламъци се пренесоха в царевична нива, жена се опита да я гаси сама и получи изгаряния по тялото. Инцидентът станал в шуменското село Пет могили, а пострадалата е 54-годишната Атидже А., научи „Труд“. Жената е с изгаряни по десния глезен и гърдите. Противопожарен екип от Каолиново се отзовал на сигнала и потушил пламъците с 3 тона това. Спасени са към 5 дка с посеви, съобщават от полицията. Пожарът е тръгнал след небрежност при боравене с открит огън, уточняват от пресцентъра.", "date": "2017.09.18", "title": " Жена с изгаряния, гасила царевица"}
{"url": "https://trud.bg/%d1%81-405-%d0%bc%d0%b5%d1%82%d1%80%d0%b0-%d0%bd%d0%be%d0%b2%d0%b8-%d1%82%d1%80%d1%8a%d0%b1%d0%b8-%d1%81-16-%d0%b0%d1%82%d0%bc%d0%be%d1%81%d1%84%d0%b5%d1%80%d0%b8-%d0%bd%d0%b0%d0%bb%d1%8f%d0%b3%d0%b0/", "text": "Проблемът с авариралия магистрален водопровод от село Злокучене, с безводието и пресъхналите чешми в град Панагюрище и 7 околни села на територията на общината ще бъде решен с полагането на 405 метра нови тръби с високо налягане от 16 атмосфери. „Още в петък бе договорено с производителя на тръби, тъй като такива тръби в България няма, а в събота и неделя беше подготвен и изкопан каналът, в който те да бъдат положени“, съобщи кметът на Община Панагюрище Никола Белишки. Доставени са и 750 кубика пясък, нужни за полагане на пясъчната възглавница, както го изисква технологията, а екипите за извършване на всички тези дейности вече са на обекта. В петък кметът Белишки обяви бедствено положение в община Панагюрище до 11 часа на 21 септември (четвъртък), докогато се очаква да бъде решен проблема с водоснабдяването на осемте селища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " С 405 метра нови тръби с 16 атмосфери налягане решават проблема с водата в Община Панагюрище"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%b0%d0%b3%d0%b5%d0%bd%d1%86%d0%b8%d1%8f-%d0%bc%d0%b8%d1%82%d0%bd%d0%b8%d1%86%d0%b8-%d1%81%d1%8a%d1%89%d0%be/", "text": "И Агенция „Митници“ се е включила в разследването на МВР от края на миналата седмица, когато в София беше разбита престъпна група. Това съобщи главният секретар на МВР Младен Маринов, предаде  . Той добави, че акцията продължава и през днешния ден. Три служби работят по разследването на престъпната група, разбита през събота и неделя, обясни още главен комисар Младен Маринов. Едното досъдебно производство е в Главната дирекция за борба с организираната престъпност. Второто разследване се води в СДВР и в Софийската градска прокуратура, а на финала на акцията в разследването е включена и Агенция „Митници“. Това се е наложило, тъй като част от престъпната група е заподозряна в извършването на престъпления, които разследва Агенция „Митници“, допълни още Младен Маринов. Той разясни, че престъпната група се е занимавала с разнородна престъпна дейност, но не уточни кои са осемте души, които са задържани по случая. Младен Маринов каза, че повече информация по тази тема ще има след приключването на разследването в следващите дни. Главният секретар на МВР коментира и друг инцидент, станал вчера, когато мъж, представящ се за полицай, извадил пистолет на автомагистрала „Тракия“ след засичане с автомобили. Младен Маринов заяви, че по случая е назначена проверка в МВР, резултатите от която се чакат до броени часове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " Младен Маринов: Агенция „Митници“ също се включи в разследването за разбиването на престъпна група"}
{"url": "https://trud.bg/%d0%b7%d0%b0-%d0%bd%d0%b0%d1%80%d1%83%d1%88%d0%b0%d0%b2%d0%b0%d0%bd%d0%b5-%d0%bd%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8%d1%8f-%d1%80%d0%b5%d0%b4-7-%d0%b7%d0%b0%d0%b4/", "text": "78 сигнала за силна музика са били подадени в управленията на МВР на територията на Сливенска област само за изминалата седмица – съобщиха от Областната дирекция на МВР. Повечето от тях – 67 на брой, са били от жители на Сливен и селата. Полицията е реагирала на 28 сигнала за нарушаване на обществения ред в ромския кв.“Надежда“. Съставени са 8 акта по общинската наредба и са иззети 2 музикални уредби. При проверките са възникнали 3 сбивания в гетото, в резултат на което са били задържани 7 лица. Две от тях са получили актове по Указа за борба с дребното хулиганство, по които Районният съд в Сливен е наложил задържане за 15 денонощия в ареста. Останалите сигнали са постъпили от други квартали в града и селата, съответни 27 и 12 на брой. Съставени са общо 6 акта, 14 предупредителни протокола и са предписани 2 полицейски разпореждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.18", "title": " За нарушаване на обществения ред – 7 задържани, иззети 2 уредби, съставени 19 акта"}
