{"url": "https://trud.bg/%d0%b2%d0%bb%d0%be%d0%b6%d0%b8%d1%85%d0%b0-291-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%b2-%d0%b1%d0%b8%d0%b7%d0%bd%d0%b5%d1%81-%d0%b8%d0%bc%d0%be%d1%82%d0%b8-%d0%b2-%d0%b5%d0%b2%d1%80/", "text": "Работните помещения са атрактивни Ограничени са качествените проекти Бизнес имотите в Европа са привлекли инвестиции на обща стойност 291 млрд. евро от януари до септември миналата година, сочат данни на консултантска компания. Офисите остават най-привлекателният сегмент за инвеститорите в бизнес имоти, като обемът на привлечените от тях средства достига 122,4 млрд. евро. Това представлява ръст от 1% в сравнение със същия период на миналата година. Само в рамките на третото тримесечие общият обем на вложенията в офиси е достигнал 28,4 млрд. евро. Жилищните имоти заемат второто място с привлечени 51,5 млрд. евро за девет месеца, като равнището на инвестициите остава непроменено спрямо същия период на предходната година. За третото тримесечие обемът на вложенията достига 15,8 млрд. евро. Търговските площи са третият по популярност сегмент от имотния пазар за инвеститорите с привлечени 39,1 млрд. евро. Между юли и септември миналата година в търговски площи в Европа са вложени 9,2 млрд. евро. Индустриалните имоти в Европа са привлекли 32,2 млрд. евро за девет месеца, докато при хотелите обемът на инвестициите достига 23 млрд. евро. Германия остава най-привлекателният европейски пазар за инвестиции в бизнес имоти, но и там има ограничение на предлаганите качествени проекти. За деветмесечието страната е привлякла вложения на стойност 71,5 млрд. евро. Само в рамките на третото тримесечие обемът на инвестициите в германски бизнес имоти достига 19,1 млрд. евро, посочват консултантите. Във Великобритания инвеститорите останаха предпазливи заради несигурността около Брекзит. От януари до септември общият обем на инвестициите на Острова е 55,8 млрд. евро. Само през третото тримесечие вложенията в бизнес имоти във Великобритания са на стойност 13,5 млрд. евро. Франция остава водеща дестинация за чуждестранния капитал с привлечени 37,7 млрд. евро за девет месеца, като обемът на инвестициите е нараснал с 14% спрямо същия период на предходната година. Само през трите месеца между юли и септември френските бизнес имоти са привлекли инвестиции. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tВложиха 291 млрд. евро в бизнес имоти в Европа\t\t\t"}
{"url": "https://trud.bg/%d0%be%d0%ba%d1%80%d1%8a%d0%b6%d0%b5%d0%bd-%d1%81%d1%8a%d0%b4-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8/", "text": "Атанас Камбитов е бил шеф на фирма за 8 дни, докато е бил кмет на Благоевград. Той обяви тогава, че е станала техническа грешка и заведе търговско дело в Окръжния съд-Благоевград. Окръжният съд излезе чак сега с решение и отхвърли като неоснователен иска на екскмета Атанас Камбитов, който оспори вписването му за управител на фирма „Старт- 2015“ ЕООД по време на втория му мандат като техническа грешка. Предявените искове от страна на Атанас Камбитов срещу фирмата, представлявана от Румяна Шекерлийска, с които да бъде обявяване като несъществуващо обстоятелство избора му за управител и вписването му като такъв да бъде прогласено за нищожно и недопустимо и в крайна сметка заличено, са неоснователни, реши съдия Николай Грънчаров. Заради това обстоятелство през април месец миналата година общинска съветничка поиска да се прекратят правомощията му като кмет и казуса влезе за решаване в Общинската избирателна комисия. Там обаче отказаха да прекратят мандата на Камбитов като кмет. В аналогична правна ситуация сега се оказа и новия кмет на Благоевград Румен Томов. И за него избирателна комисия бе сезирана от бившия вече кмет Камбитов, но комисията отказа да прекрати правомощията на Томов. Казусът влезе в Административния съд и във вторник 14 януари е първото заседание по делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tОкръжен съд-Благоевград: Атанас Камбитов е бил шеф на фирма за 8 дни, докато е бил кмет\t\t\t"}
{"url": "https://trud.bg/%d0%b8%d1%86%d0%be-%d1%85%d0%b0%d0%b7%d0%b0%d1%80%d1%82%d0%b0-%d0%bd%d0%b0-%d0%bf%d0%be%d1%87%d0%b8%d0%b2%d0%ba%d0%b0-%d0%b2-%d1%82%d0%b0%d0%b9%d0%bb%d0%b0%d0%bd%d0%b4/", "text": "Напоследък азиатските държави се превърнаха в едни от най-посещавани дестинации от родните звезди –  , а  Към последната държава се запъти и рапърът Ицо Хазарта, който сподели 2 снимки от почивката си на остров Ко Панган. И двата кадъра са от тайландския плаж, като на единия изпълнителят се е снимал с надуваемо розово фламинго, а на другия похапва свежи плодове под сянката на палма. „Много се извинявам“, написа шеговите певецът към снимките, а феновете му започнаха да цитират текстовете на песните му под поста в Instagram. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tИцо Хазарта на почивка в Тайланд\t\t\t"}
{"url": "https://trud.bg/%d0%b2%d1%82%d0%be%d1%80%d0%b0%d1%82%d0%b0-%d0%b6%d0%b5%d1%80%d1%82%d0%b2%d0%b0-%d0%b2-%d0%b1%d0%bb-302-%d0%b5-%d0%be%d1%82%d0%ba%d1%80%d0%b8%d1%82%d0%b0-%d0%b2-%d1%81%d1%8a%d1%81%d0%b5%d0%b4%d0%b5/", "text": "Останките от   във взривения бл. 302 във варненския кв. Владиславово са открити в апартамент в съседство с жилището на четвъртия етаж, в което е гръмнала експлозията, съобщи пред „Труд“ окръжният прокурор Красимир Конов.   Според него само ДНК-експертиза може да установи полът и самоличността на загиналия. Същото важи и за първия открит труп, намерен сред руините на апартамент на същия етаж. Разследващите предполагат, че тялото е на 53-годишната стопанка, която не бе сред евакуираните.  „Разрушенията са толкова големи, че още не сме уточнили епицентъра на взрива“, допълни Конов.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tВтората жертва в бл. 302 е открита в съседен на взривения апартамент\t\t\t"}
{"url": "https://trud.bg/21-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d1%80%d0%b5%d0%b1%d0%b8%d0%bb-%d0%bc%d0%b0%d0%b9%d0%ba%d0%b0-%d1%81%d0%b8/", "text": "21-годишен младеж е задържан в полицията в Разград заради нанесен жесток побой над собствената му майка. Сигналът за боя подала 46-годишната жена. Тя успяла да се обади на тел.112 към 00.30 часа в неделя. Пристигналият на място полицейски екип установил, че 21-годишният й син я удрял с юмруци в главата и тялото. Побоят станал в жилището, което двамата обитават. Младежът е изведен от жилището. Остава в ареста в рамките на едно денонощие. Междувременно в полицията тече проверка за нанесени телесни повреди по хулигански подбуди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\t21-годишен пребил майка си\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d0%be%d1%83%d0%bf%d1%8a%d0%bd/", "text": "Григор Димитров продължава интеграцията си в българския тенис. След като поведе като капитан „трикольорите“ към фурора на новия отборен турнир АТП къп, сега бившият №3 в света обяви, че отново ще играе пред родна публика. Димитров разкри, че ще участва на турнира София оупън след 3-годишно отсъствие. \n„Развълнуван съм и съм много щастлив, че се завръщам да играя на София оупън тази година – обяви Григор в официално изявление. – Спомените, които имам от 2017 година, са незабравими. Подкрепата от всички фенове и да играя пред тях – това беше просто невероятно. Очаквам с нетърпение да видя всички в „Арена Армеец“ през септември 2020-а.“ \nРодният ас е участвал само веднъж в надпреварата от категория „АТП 250“ в столичната „Арена Армеец“. След отказ в дебютното издание през 2016-а Димитров пристигна, за да спечели титлата на следващата година, което се превърна в началото на най-силния му сезон в тениса. Появата му доведе до пълни трибуни на най-голямата закрита арена у нас в четири поредни дни. След това обаче Григор отказа на два пъти, като единия път се оправда с контузия, а втория – че ставало въпрос за частен турнир. \nВъзможно е в дъното на решението му да е фактът, че тази година надпреварата е в началото на есента (27 септември-4 октомври). Досега тя бе през февруари, което я правеше непривлекателна за големите звезди на тениса. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tГригор се завръща на София оупън\t\t\t"}
{"url": "https://trud.bg/%d1%82%d0%b0%d0%b9%d0%bd%d0%b8%d1%82%d0%b5-%d0%bd%d0%b0-%d0%b3%d1%83%d0%b8%d0%bd%d0%b5%d1%82-%d0%bf%d0%be%d0%bb%d1%82%d1%80%d0%be%d1%83-%d0%b7%d0%b0-%d0%bf%d0%b5%d1%80%d1%84%d0%b5%d0%ba%d1%82%d0%bd/", "text": "На 47 години Гуинет Полтроу е в повече от впечатляваща форма, тайните за поддържането на която актрисата разкри пред Harper’s Bazaar. Всяка сутрин Гуинет започва с лъжица студено пресовано кокосово масло, което жабури в устата си, заради антибактериалните му свойства. След това красивата блондинка пие по 1 до 2 чаши вода докато работи на компютъра си в малкото свободно време преди децата й да се събудят. Кафето е задължителна част от дните й, като Полтроу обича да го споделя със съпруга си. Филмовата актриса признава, че не си пада по закусването и след сутрешното кафе се отправя към фитнеса, където взима със себе си голяма бутилка вода, към която добавя разтворими витамини за повече енергия. „През уикендите обикновено ям брънч (закуска и обяд в едно), но през седмицата се старая да пия смути след тренировка и в него да сложа възможно повече зеленолистни, фибри и протеин на прах. Около обяд Гуинет обикновено се храни с ястията, които нейната компания за здравословен начин на живот предлага на своите клиенти – салата с протеин, здравословен бургер или тако. В следобедните часове тя предпочита солени и хрупкави снакове като сурово кашу или претцели, към които добавя чаша зелен чай. Азиатската кухня е на почит в дома на Гуинет, поради което често присъства на трапезата й вечер. Актрисата има стриктно правило да вечеря между 6 и 6,30, тъй като заспива по-трудно, когато е преяла. „Старая се да не прекалявам с пиенето през седмицата, но след дълъг и тежък ден, едно питие е просто задължително“, признава тя. Храните, които Гуинет не обича са копър, младо телешко и октопод, а тези, на които не може да устои са пържените картофки и пастата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tТайните на Гуинет Полтроу за перфектна форма (ВИДЕО)\t\t\t"}
{"url": "https://trud.bg/%d0%b4%d1%83%d0%bc%d0%b0%d1%82%d0%b0-%d0%b8%d0%bd%d1%88%d0%b0%d0%bb%d0%bb%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b2%d0%bb%d0%b5%d0%b7%d0%b5-%d0%b2-%d0%bd/", "text": "Арабската дума „иншалла“, означаваща „да бъде твоята воля Боже“ или „ако Алах пожелае“, се появи в най-известния немски правописен речник – Дуден, добре познат на всеки немец. Порталът AnonymousNews изрази своето тъжно възмущение по този повод с: „Това е образцов пример за ислямизация“. Ето как изглежда думата в сайта на речника: Честота: две по скалата от пет точки Правопис: пренася се така in-schal-lah Значение: израз за бъдещо събитие в мюсюлманския свят и означава „ако Аллах пожелае“ \nПроизход: арабски Но това не е обикновена заимствана арабска дума с етношик, както, например, думата „шиш“ или „фалафел“, а терминът е от мюсюлманското богословие, отбелязват авторите на статията. Преводът на думата „да бъде твоята воля Боже“ може да е подвеждащ, защото тук става дума именно за Аллах, а християните и евреите не наричат своя Бог така! Тази дума не може да се смята само за заимствана чужда дума. Според тази логика AnonymousNews пише, че в списъка на немските думи може да включат и половината от руските или турски думи, използвани от емигрантите от Русия и Турция, и които го ползват в своя кръг, въпреки че са сменили своето гражданство. Включването на „inshallah“ в немския речник е подигравка, политически напреднала адаптация, заключават авторите. (Превод Павел Павлов) \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tДумата „иншалла“ официално влезе в немския език\t\t\t"}
{"url": "https://trud.bg/%d0%b4%d0%bf%d1%81-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b7%d0%b0%d1%81%d1%82%d1%80%d0%b0%d1%88%d0%b5%d0%bd%d0%b8-%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b8-%d0%b4%d1%80/", "text": "В съответствие с поетия от председателя на ДПС Мустафа Карадайъ ангажимент относно охраната на почетния председател на ДПС д-р Ахмед Доган и депутата от ПГ на ДПС г-н Делян Пеевски, за промяна на Закона за НСО, днес ПГ на ДПС чрез народните представители Мустафа Карадайъ, Делян Пеевски, Йордан Цонев и Хамид Хамид внесе ЗИД на ЗНСО. Това съобщиха от пресцентъра на партията. Със законопроекта се уреждат обществените отношения, регламентиращи реда и начина за охрана от Националната служба за охрана на кръга от лица, посочени в чл.22, ал.1, т. 2-4 от закона, а именно: народни представители, членове на семействата на лицата по чл.20, ал.1, както и други лица, свързани с националната сигурност, посегателството спрямо които би подронило, отслабило или създало затруднения на властта в Републиката. Предвижда се тези лица, в случай, че са налице основания за осигуряване охраната им съгласно разпоредбите на закона, същите да заплащат охраната си по тарифа утвърдена от Министъра на финансите, по предложение на Началника на Националната служба за охрана. Целта е охраната на тези лица да не е за сметка на бюджета на Националната служба за охрана, като по този начин ще се постигне значителна финансова дисциплина и ограничаване на разходите за охрана без да се засегнат неприкосновеността и правата на охраняваното лице. Според мотивите на законопроекта НСО ще постигне значителни икономии от промяната, което ще й позволи да отдели от бюджета си пари за съвременно оборудване, превозни средства и допълнителна квалификация на служителите си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tДПС предложи застрашени депутати и други лица, свързани с националната сигурност, сами да си плащат охраната от НСО\t\t\t"}
{"url": "https://trud.bg/%d1%8f%d0%b4%d1%80%d0%b5%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%85%d0%b0-%d0%be%d1%82%d1%88%d1%83%d0%bc%d1%8f-%d0%bd%d0%be-%d0%bd%d0%b5-%d0%b8-%d0%ba%d1%80%d0%b8%d0%b7%d0%b0%d1%82/", "text": "Стилът на Тръмп – без война печели войни, за да постига политическите си и преди всичко икономически цели Каква седмица изживяхме само – и по света, и у нас. Стига ни само риториката около опасността от прерастване на конфликта САЩ – Иран в Трета световна война. „Ще има ли война най-сетне?“ – бе едно от най-екстравагантните заглавия, които прочетох. Най-традиционното гласеше: „Лицемерието на Тръмп ни изправи пред Трета световна война“. Наистина ли президентът Тръмп бе решил все пак да впише в актива си една война? Моят първи коментар преди седмица гласеше: „Убеден съм, че президентът Тръмп, ако не е бил подведен, е преследвал две цели, като е разрешил убийството: първо, с един ефектен удар показва сила, без да се ангажира с голяма и скъпо струваща война, и второ, демонстрира твърдост с оглед на идващите президентски избори. Това обаче, което реално постига е, че без никакво съмнение запалва фитила на терористична война не само на територията на Близкия изток, но и в целия свят, включително Европа, а това значи и България.“ Отговорът на Иран беше обявен за „филигранен“, но не така кървав и мащабен, както се очакваше. Първоначално Техеран обяви, че са убити 80 американски войници, но от Вашингтон отрекоха да има американски жертви. Направи впечатление, че тонът и на двете декларации бе със значително по-нисък от първоначалните закани. Вашингтон не спомена да се планира нов удар от страна на САЩ. Техеран каза, че Иран е постигнал целта си да отговори на убийството на Солеймани като нанесе удар по американски военни цели. В последвало съобщение бе уточнено, че ракетната атака по базите не е имала за цел убийството на американски военнослужещи. В размяната на декларации американците заявиха, че са знаели за ракетната атака пони 12 часа по-рано и всички военни били скрити в бункери. Всичко това показваше, че и двете страни бият отбой, без да губят достойнството си. Фактическата деескалация означава, че пътят към преговори вече е възможен, още повече, че самият Тръмп се обяви за преговори. И ето тук възникват две сравнения и два въпроса. Първо сравнение: Не се ли случи нещо много подобно и когато САЩ заплашваха с ракетен удар по руските бази в Сирия. Тогава пак се изстреляха много ракети, но убити почти липсваха, а и разрушенията яха минимални. Всичко бе направено така, че и двете страни да запазят достойнството си. Пи Ар е това, елемент на хибридната война. Второ сравнение: Когато Вашингтон и Пхенян се заплашваха с нанасяне на ракетни удари, тонът изведнъж бе променен и се стигна до историческата среща на Тръмп и Ким Чен Ун. Ще има и продължение, съобщи американският президент с уточнението, че е харесал севернокорейския си партньор. Значи това е стилът на Тръмп – не да разпалва война, а да си служи с военната заплаха, за да постига политическите си и преди всичко икономически цели за благото на Америка. Първи въпрос: Кой друг имаше интерес от мирно и дипломатично решение на конфликта? На първо място трябва да поставим Европейският съюз, Русия, Турция, Сирия и Китай, които има силно присъствие в Иран. И започна совалка – Меркел се озова светкавично в Москва. После Путин посети внезапно Сирия за среща с Асад. Оттам Путин замина за Турция, за да открие заедно с Ердоган прословутия „Турски поток“ и да си кажат каквото имат да си казват за кризата. Втори въпрос: Има ли гаранция, че конфликтът е потушен и ефикасна ли е тази нова форма за гасене на пожари в международните отношения? Съществува реална опасност от индивидуални терористични акции, въпросът е как ще бъдат тълкувани. Този нов подход в международните отношения е наложен от новото съотношение на силите в многополюсния свят, но не замества междудържавните договори. През това време страната ни изпадна в тежка вътрешна криза, на която само по липса на място не се спирам подробно. Премиерът се срещна с делегация на Държавния департамент. В същия ден замина за Турция за откриването на „Турски поток“. Навярно по тази причина не пристигна заместник държавния секретар Дейвид Хейл, но след тържествата в Турция и хвалбите от клакьорите колко важен политик е премиерът, Хейл обяви, че САЩ са против „Турски поток“ да минава през България. Студен душ за страната и за Борисов. Катастрофа ли е това? Бурята предстои. Анализатор, близък до премиера, обясни по телевизията, че виновни за кризата с водата са само местните началници, но не и министрите. Малко след това министър Нено Димов бе арестуван и подаде оставка от ареста. Корнелия Нинова чете документ на министър Горанов за внос от трети страни на болнични отпадъци, а водещата е шокирана. Пита защо се карат в БСП. Предстои вот на недоверие. Кризата е в ход. Борисов закъснява със съставянето на изцяло нов кабинет и нова стратегия за управление. И с нови съветници!   Завистта няма покой Всички бяхме щастливи от представянето на нашия отбор в тениса. И пак завистниците и комплексарите се опитват да окалят всичко. Гришо бил „рицар на печалния образ“. Имало скандали за пари. И за крайния неуспех на волейболистите, които играха с въодушевление, пак ли виновен ще бъде треньорът Пранди, като че ли той ги учи да бият сервиз? Къде е спортната ни журналистика? Цитирам самия Григор: „Прегръщам победите и пораженията. Благодаря на Родината и на невероятния ми отбор.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tЯдрената заплаха отшумя, но не и кризата у нас\t\t\t"}
{"url": "https://trud.bg/%d0%ba%d0%be%d0%bc%d0%b8%d0%ba%d1%8a%d1%82-%d0%b4%d0%b8%d0%bc%d0%b8%d1%82%d1%8a%d1%80-%d1%82%d1%83%d0%b4%d0%b6%d0%b0%d1%80%d0%be%d0%b2-%d1%88%d0%ba%d1%83%d0%bc%d0%b1%d0%b0%d1%82%d0%b0-%d0%bf%d1%80/", "text": "Веднъж Ванга ми каза, че вулканът в Рупите е затрупал огромен град с много черкви. После допълни, че там има даже огромен златен кръст  „Хумористично селфи“ е заглавието на наскоро излязлата автобиографична книга на Шкумбата. „Исках не само да разкажа за живота си, но и да отговоря на едни злонамерени хора, защото жълтата преса в България пише много глупости и доста неща се коментират, без да са проверени – затова написах много истини в книгата“, обясни комикът пред „Труд“ и се нави да отговори на още няколко въпроса за това, например, как се разказват вицове на гробищата, какво му е разкрила Ванга за бъдещето и още куп прелюбопитни неща от живота. – Шкумба, как „отпочна“ новата година? \n– Празниците бяха пълни с хубави емоции и обаждания от приятели. Мнозина ме поздравиха, че съм открил какъв е по народност е дядо Коледа. Аз установих, че той е българин – защото е дебел, брадясал, винаги пийнал и мързелив – работи само един ден в годината. Иначе планирам през тази година да направя нов спектакъл, както всяка друга година, но няма да прекалявам със себе си… – Има ли някоя случка, за която съжаляваш, че не е влязла в книгата? \n– Толкова неразказани случки имам, че ме накараха и обещах през пет години да издавам нов том. Ето една история, която не съм споделил в книгата. С един приятел бяхме в „Орландовци“ и минахме покрай едни младежи, които редяха цветя на гроба на дядо си, но като ме видяха те се изправиха и започнаха да се смеят. Викам им: „Грехота е от мъртвия“, а те: „Той, дядо ни е умрял и не можем да го върнем, а теб като те видим и винаги се смеем. Разкажи някаква история!“. Отговорих им, че не е удобно пред мъртвия, вечна му памет, затова излязохме отвън и им разказах следното: Гробарят, който 40 години работел като такъв, отишъл при директора и казал, че напуска без предупреждение. А той запротестирал: „Ама, бай Киро, проблеми ли имаш, толкова години работиш при нас, помагаме си.“ Бай Киро обаче бил непреклонен и отсякъл: „Не, аз чак вчера се усетих какво става. Разхождам се и чета – тук почива, тук намери покой – всички вътре си гледат кефа, само аз ще им бачкам!“ – Хуморът помага ли при сблъсък с полицаи? \n– Уф, много пъти, макар че веднъж бях наказан от полицай, който каза, че съм говорил само глупости за униформените и трябва да си платя. Имам обаче номер, който ме спасява: Като те спре катаджия и каже: „ Здравейте, документите за проверка! Имали ли сте скоро взимане-даване с нас?“, аз отговарям: „Взимане – никога, ама дайте нещо, та да ви помня цял живот“, и те се усмихват. Винаги може да се излезе с майтап от ситуация. – А помага ли и в семейните отношения със съпругата София? \n– Пречи ми! В семейството искат от мен да бъда сериозен човек и ми казват: „Хайде, тези неща ги остави за сцената“, или: „Спри, спри, кога ще пораснеш?“ С жена ми сме заедно вече 39 години и съм щастлив, че ме търпи все още. – Коя национална черта пречи най-много? \n– Не сме единни. Дори в чужбина, понякога ми задават въпроса: „Вие българите, кое хоро сте изиграли отначало докрай заедно?“ Един човек, който е много по-умен от мене, ми каза: „Вашата злоба – българската, не е същата, като тази по света…“ Говорих си за това и с Данчо Лечков, който ми е приятел от години и е един от великите българи, които направиха да се чуе за страната ни. Един ден го попитах: „Нали си играл навън, как е там – има ли такава злоба? Той също ми каза: „Има я, но не като при нас.“ В чужбина, ако човек играе в основния отбор и е титуляр, но има някой от резервите, който иска да му отнеме мястото, то той идва 4 часа по-рано и се старае да е по-добър от него, за да го изберат, докато в България ти чупят краката! Тук затова нищо не е както трябва… Ще ти споделя нещо, което мен лично ме обиди. Аз съм инженер по образование и съм завършил Риторика във Философския факултет, но от 45 години пътувам по света и разсмивам хората. Ето, направих един спектакъл в голямата зала на НАТФИЗ и отишли младите артистчета при ректора и го попитали: „Защо го пускаш там – той не е артист!?“ Той им отговорил, че съм си платил залата и имам право да играя. Чудя се, каква е тази злоба – като участваме заедно някъде сме едни, но когато някой тръгне нагоре, докато другите стоят на място и те започват да говорят срещу него… но да сме живи и здрави. – Ако беше политик, кое е първото нещо, което би променил? \n– Бих взел всички закони, които са в европейските страни и които в България могат да дадат положителен резултат, и бих ги въвел у нас, но да не се променят. Там се правят едни закони, които се спазват от всички и повече не се занимават с поправки на тази или онази точка. У нас казват – има закони, да – има, но какви са тези поправки?! Ако си представим, че в нашия парламент бяха дошли 10-те божи заповеди да се гласуват като закони, кой знае как сега щяхме да ги четем. Има неща, които са точни и не трябва да се променят – както е по света. – Навремето си бил и футболна надежда… \n– Баща ми беше футболист и аз като студент също играех, но той ми забрани, като ми посочи травмите си и ми вика: „Счупена ключица, счупен крак – само болести, за какво ти е? Спираш!“. Категорично ми забрани да продължавам, а аз обичах футбола. Имам обаче големи приятелства там като това с Христо Стоичков, например. Когато Ицо играеше в „Чикаго Файър“, аз отидох на представянето на книгата му в Лондон, защото за мен Ицо е световна величина – като спортист и като човек. Спомням си, че когато той представи книгата си на площада в Стара Загора, където имаше доста хора, но никъде не беше отразено след това, че всичките пари от продажбите той даде на една болна жена и баща u. – Какво мислиш за ситуацията в родния футбол? \n– Радвам се, че сегашните управници в спорта започнаха да работят за създаването на детски школи – говоря за министър Кралев. Всеки, който обича футбола, знае, че нещата тръгват от децата и неслучайно “Барселона“ и другите големи отбори в света имат такива школи. Ицо Стоичков също направи такова училище в Етрополе. Някой ще каже: „Абе, държавата закъсала, ти си тръгнал да говориш за това!“ Не, за всяко нещо си има време и започне ли се така, 100 процента ще се върне нашата футболна слава. – Израснал си като съсед на Ванга. Какво ти е казвала за бъдещето? \n– Ванга ми рече, че тепърва предстоят катаклизми по света, но ще дойде време, ще се съберат – не уточни кои точно, но дано по-бързо стане това. Тя ми каза също, че ще настъпи време и бялото ще победи черното. – Посланието на Ванга, което никога няма да забравиш? \n– „Не спирай с това, което правиш, защото идват все по-трудни времена. Това ти е съдбата и хората ще имат нужда от усмивка.“ Аз опитвах и много други неща да правя, но видях, че това наистина е моето и се чувствам невероятно. След мой спектакъл в Монтана, една прегърбена бабка, явно от много работа, се обърна към мен и вика: „Ти ли си оня, бе, кажи нещо весело!“, а аз: „Вървя след тебе, но ти събираш всички стотинки, дето са изпуснали хората и за мене една не остана“. Тя взе да се смее и вика: „Чедо, не бягай от тука, че тебе като те гледам, ми става всичко весело и забравям за тока и парното!“ Каза също и нещо, с което съм абсолютно съгласен и се разписвам с две ръце: „Ей, явно много има още да се крадне от таз държава, защото все още се бият по изборите…“ – Говорихте ли за трудностите пред България? \n– Като построи черквата, тя ми каза: „Много неверници сме тука, Димитре, и още трябва да изплащаме първото клане от християни, когато са гонили богомилите, защото вината си е в нас.“ Един ден Ванга ме попита къде мисля, че е адът? Аз u казах – тук, а тя ми каза: „Прав си, тук е, ние сме адът!“ Ванга ми говореше и за това къде е Господ, че той е в самия теб, но не е задължително всеки път да ходиш на черква, а трябва да погледнеш себе си и да се опитваш да достигнеш до това. Казвала ми е също, че на земята ни връщат постоянно, за да станем по-добри и по-добри. Тя се чудеше на хората, които само искат да трупат на земята, и викаше: „Какво ще отнесеш като си отидеш?“. Ванга много ми липсва като човек, с който можех да си говоря за всичко. Тя ще си остане за мен като моята баба Мария, с която също много обичахме да си седим и да си говорим. – Фактът, че има някаква предопределеност или съдба, обаче не трябва да е причина да стоим със скръстени ръце и да чакаме… \n– Така е, не трябва да се чака, а трябва да се движим. Аз си представям живота като един стадион, на който едни хора тичат на пистата, а други са си платили билети, крещят, псуват, или ръкопляскат отстрани. За мене тези, които тичат и се движат по пистата, живеят истински, докато другите са зрители на живота си, все са недоволни и само крещят – а, у! Ние българите, май сме седнали на седалките и чакаме друг да вкара гола, или друг да се класира, а предопределеността е друго нещо. Веднъж Ванга ми каза, че вулканът в Рупите е затрупал един огромен град с много черкви. После допълни, че там има даже един огромен златен кръст и аз на шега u казах: „Кажи къде е да го разкопаем?“ Тя взе да се смее и вика: „Виж какво, това излиза не когато човек желае, а когато му дойде времето…“  – Каква беше най-голямата болка на Ванга? \n– Че българите са неверници! Даже веднъж каза: „Не трябваше да започвам черквата, това ще ме унищожи!“ Ние показваме с всичко, че сме неверници, дори с отношението си към емигрантите. Аз съм написал и в книгата, че 25 процента от хората тук са дошли от други територии. В моя род например – дядо ми е от Гевгели, баба ми от Баялци, едното сега е в Северна Македония, другото в Гърция, тоест може да се каже, че аз съм дете на бежанци. Тези, които сега бягат по цял свят – те не бягат от хубаво, а ние веднага – махнете ги тия? Как ще махнеш едно семейство, което бяга от смъртта примерно и е дошло тук?! Подай му ръка, помогни му! Ние сме лоши и сме много назад в духовната сфера. Наскоро бях в Харманли, където има лагер и сред децата, които са дошли там има и от Ливан, но вече са се приобщили, учат в наши училища и говорят български. Какво мене ме накара да се натъжа – едно от тези деца поискало в училището да играе футбол с другите, при това умно дете – отличник, а те му казали: „Ти няма да играеш с топката, защото не си българин, ние българите ще играем!“ Вижте, нашите деца как са възпитани! Първо трябва да погледнем в себе си и всеки да се опита да стане такъв, каквито иска да са другите хора, може би така и другите ще променят отношението си спрямо теб. – При Ванга са ходили и известни политици, бил ли си свидетел? \n– Идваха политици от цял свят. Веднъж присъствах, когато един партиец тайно u поднесе цветя на един от християнските празници, а после избяга и тя каза: „Виждаш ли ги, най-големите грешници са и ми носят цветя и тайно изчезват, а те ни отрязаха вярата и сега се правят на най-големите вярващи и първи ходят да палят свещи, но това няма да ги спаси!“. От политиците Ванга обичаше Людмила Живкова, защото беше различна и правеше много за духовността. Нашият гост \nОбичаният шоумен Димитър Туджаров наследява прозвището си “Шкумбата” от своя баща Неделчо, който бил много талантлив футболист и дори играл няколко мача в националния отбор. Във Вардарска Македония казвали “шкумба” на гердана от мехурчета, който се образува, когато градусът на ракията е висок, а с темпераментния си характер Неделчо си спечелил сочния прякор. За първи път Шкумбата се изявява пред публика едва 7-годишен и въпреки че завършва ВМИ, любовта му към сцената излиза по-силна. Преди промените вицовете и имитациите му на известни хора се разпространяват апокрифно на аудиокасети. След 1989 г. Шкумбата става още по-популярен като един от първите комици, които следват западния модел на one-manshow представления. Освен това води свои хумористични рубрики в радио и тв предавания. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tКомикът Димитър Туджаров-Шкумбата пред „Труд“: Животът е стадион, а българите зяпаме от пейките, как други вкарват голове\t\t\t"}
{"url": "https://trud.bg/%d0%bc%d0%b5%d1%80%d0%b6%d0%b5%d0%bb%d0%b5%d0%b5-%d1%81%d0%b5-%d0%b5%d1%81-%d0%bd%d0%b0-2-3-%d1%81%d0%ba%d0%be%d1%80%d0%be%d1%81%d1%82%d0%b8/", "text": "2019 г. – дребни политици, стъписани пред големи проблеми. Символът на годината е всестранно необразованата и с психически проблеми Грета Тунберг  През изминалата 2019 г. отрицателните тенденции от предишната в икономиката, политиката и обществения живот се задълбочиха. Изпъкна още по-релефно и болезнено разностранната зависимост на случващото се в България от събитията в Евросъюза и САЩ, в страни от бившия соцлагер и много по-далечни. „Социалните асансьори“ в колективния Запад още по-често издигаха към властта съвсем млади, странни и неопитни персони. Още повече от досегашните незачитащи интересите на хората. Педокрация му казват в политологията. Символът на 2019-а е 16-годишната всестранно необразована, фамилно обременена със сериозни психически проблеми Грета Тунберг. Стана носител на „Алтернативната Нобелова награда“, „Time“ я провъзгласи за „Личност на годината“. Премиер на Финландия е 34-годишната Марин Санна. С баща алкохолик, възпитавана от майка в „rainbow“ семейство, което отключило в нея състояние на тревожност. Коалицията е от партии, водени от жени под 35 г., 13 от 19 министри са жени. Екологично тревожни, щото старото поколение политици занемарило околната среда. Този модел се шири в Европа, препълнен е с тези типажи Европарламентът, много са и в Европейската комисия. Сривът на криптолибералите в ЕНП и особено в ПЕС ги принуди да продължат губещата за европейците линия с привличане на „зелените“ либерали. Групират се за отбрана, колкото да отдалечат краха, стъписани пред настъпващия национализъм. В Хелзинки разследват за „агитация срещу етническа група“ депутатката Пайви Расанен, обявила се чрез цитати от библията против участието на църквата в гейпаради. Политинженерният корпус е в паника, сегашният европейски елит не е в състояние да замаже цепнатината в ЕС след брекзита. Още по-малко да я преодолее и направи съюза жизнеспособен. Напротив, мержелее се „ЕС на две-три скорости“. Натрупали огромен запас от политическа и лична взаимна враждебност, политиците в традиционните партии се договарят помежду си от безизходица. Клоунизацията, феминизацията и педокрацията напредват. Западът потъва в тирания и дегенерация, пише Пол Крейг Робъртс. И все повече се съветизира и комунизира. Контролират информационните потоци и все още успешно пренасочват вътрешните социални недоволства навън в посока на усилено демонизираната Русия. „Дългата ръка на ГРУ“ с новичок в Солсбъри и в България, с алпийски център във Франция, обвиняване на СССР за световната война. Потоци от очевадни лъжи, злоба, провокации, неприкрита агресия, отчаяние, страх. Навръх Великден символично за състоянието на духовността в Европа в пламъци рухна купола на катедралата „Парижката Света Богородица“. Епископ Ева Бруне преди година искаше да се свалят кръстовете от куполите на „Църквата на моряците“ в Стокхолм заради пришълците. В Страсбург горяха 220 коли по Рождество, вместо Него в Белгия празнуваха „Зимно удоволствие“. В доста градове в Европа отмениха фойерверките на Коледа, не биха камбани. В Англия мюсюлмани обявиха Рождество за „корена на всяко зло“. Така измина 2019 г. в Европа, водена от дребни политици, стъписани пред твърде големи и сложни за тях проблеми. В Украйна, избран за президент с огромно мнозцинство, Владимир Зеленски няма реална власт да реализира народната воля, като поне спре гражданската война и вилнеенето на фашисти в страната. Тъй като изборите с нищо не са задължителни, не водят до смяна на властовите елити, остават само като едно разширено социологическо допитване. Същото се вижда в ЕС и САЩ, колкото и елитите да са безплодни, вътрешно разединени, вредни за държавите и населенията. Въпреки че по думите на Майкъл Снайдер „сме в процес на национално самоубийство“. Колективният Запад неудържимо се изражда, владели света само преди век, европейски имперски сили се израждат още по-бързо. Поради тежката си политическа и управленска безплодност новото ръководство на ЕС пробва да наложи на страните „Зелен пакт“ за климатична неутралност. От който пределно биха се възползвали редица транснационални корпорации, тях евробонзите напират да обслужат. Тъй като прилагането би било много вредно за хората в Европа по куп социални и икономическо причини, накрая пактът ще се окаже неприложим. Но ЕК и ЕП ще го задействат и натрапват до пълен отказ с пряка заплаха за разпад на съюза. Инструментариумът им за видиотяване на масите е богат и мощен, европейците са тревожни конформисти и чрез напомпване с реални и измислени страхове са силно податливи на манипулиране. Но в масовите протести през 2019 г. вече се видя, че усещането за безизходица от обедняването, нахлуването на враждебни чужденци и ЛГБТ-терорът водят до още по-силно недоволство и масово обличане на жълти жилетки. Че и до по-лошо. Вътревидовата политическа битка в САЩ се изостри до крайност. Поради реалната, но отричана от демократите и част от републиканците невъзможност да се запази световната хегемония. Напълно неоснователният импийчмънт на президента и безумното настъпление срещу ненормалността на зелено-джендъристко-мултикултурните малцинствени общности докараха великата страна до предреволюционна криза с опасни перспективи. САЩ явно не са способни да носят товара на световен диктатор, с каквато роля са се самоангажирали, но не си се представят в друга. „САЩ правят, каквото са принудени“, писа „Труд“ през 2018-а, „Ще продължат с всички средства, не могат иначе… Ситуацията е или-или.“ Не могат да контролират любимия си световен хаос, след 2011 г. той стана неуправляем. Особено важното за Вашингтон НАТО е сполетяно от „мозъчна смърт“ по думите на френския президент. Според агенция YouGov 35% от запитаните т. г. американци между 18 и 38 г. гледат позитивно на марксизма и комунизма. Бълбукат също корупция, враждебност, престъпност, социално недоволство. През 2019-а е имало най-много масови стрелби с убийства. Показателно за психологическия климат. Вашингтон разваля международни договори и организации, грубо не се съобразява с международното право. Нищо стабилно в света да не остане! Стряска се от заобикалянето на долара при разплащанията между други страни. Мъмрят, заплашват, санкционират, палят търговски войни, тревожни, че без излъчване навън на сила и агресия ще се сринат съвсем и то бързо. Вече не само противниците и преките конкуренти, но и най-верните съюзници прозират, че произволът ще е пълен, опасно свиреп, което важи и за тях. В Москва изветряват заблудите, че Щатите целят друго за Русия, освен изчезването u. Ясно личи в действията u, че за нея спасителният отговор е в премахването на либерализма от икономиката и обществения живот. Също и в отстраняването от властови позиции на носителите му. Или-или е ситуацията и там! Не е достатъчно усилването на армията и флота, нужно е около властта да се мобилизира за отпор народът. А той тъне в лишения, зреят протести срещу огромното социално разслоение. На това и на либералстваща интелигенция, предавала Русия неведнъж, основателно разчитат враговете. Тя управлява икономиката, която от 1991 г.. е в постоянна криза, а БВП още е 90% от тогавашния. 60% от гражданите определят 2019-а като трудна и лоша, около 70% твърдо одобряват Сталинския период. В Китай рожденият ден на Сталин е почивен ден, редом с имената на Маркс, Ленин и Мао винаги се поставя и неговото. Трудовете му се сочат за база на китайските реформи, довели до увеличаване на БВП 20 пъти. Очаква се в Русия и на Запад да забележат, че там управлява компартия и изгражда началния етап на социализма. Как ще ги стигат китайците? У нас ляво-десните в политическия гьол си живуркаха относително спокойно и м. г. ГЕРБ спечели каквито имаше избори. Остана си безалтернативна, от което губят и тя, и страната. Двете други, съгласните, си стоят доволни в удобна опозиция. Целокупният още не е огладнял, било е и по-зле, мрази тихо, приема Борисов за най-малкото зло. Голямото мнозинство у нас протестира по принципа „Да правят „ония“, каквото щат!“. Една трета гласуваха. Било напук, било по стар навик или наивност, било за някой лев, че за глас „ония“ вече дават за доста порции кебапчета. Протестираха малки групички отчаяни клиенти на омбудсмана, те не плашат твърде властимащите. А и Борисов е с добро сърце и им отсипва по нещо от каквото има скътано за такива случаи. Бушуваха политизирани соросоиди, дабългаристи и адвокатстващи съдии, кахърни да си осигурят грантове и прочие благини. Докато тук присъства незримо Сорос, няма да има оздравителни процеси нито в икономиката, политическия и обществения живот, нито в образованието, здравеопазването и вътрешния ред. Българите помним Ботева и чакаме ред, ако не за свобода, то поне за смяна на системата. Отвън, както ще е по-икономично и безкръвно. Белким ни се разминат с малко започналите още в първите дни на 2020-а големи световни катаклизми. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tМержелее се ЕС на 2-3 скорости\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%bf%d0%be%d1%80%d0%b5%d0%b4%d0%b5%d0%bd-%d0%bf%d1%8a%d1%82-%d0%b4%d0%b0%d0%bd%d0%bd/", "text": "„През периода януари – ноември 2019 г. от България са изнесени стоки за 53 758.2 млн. лв. за ЕС и трети страни, което е с 3.7% повече в сравнение със същия период на 2018 г. За пореден път данните на  – Национален статистически институт показват развитието на българската икономика и положителните тенденции този ръст да продължи“, това написа премиерът Бойко Борисов в профила си във фейсбук. „Продължаваме с работата“, отбеляза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tПремиерът Борисов: За пореден път данните на НСИ показват развитието на българската икономика\t\t\t"}
{"url": "https://trud.bg/%d1%83%d0%b4%d0%b0%d1%80%d0%b8%d1%85%d0%b0-%d1%83%d1%87%d0%b5%d0%bd%d0%b8%d0%ba-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%bf%d1%8a%d1%82%d0%b5%d0%ba%d0%b0/", "text": "13-годишен ученик е блъснат на пешеходна пътека близо до училището му в Разград в понеделник към 7,30 часа. Детето е откарано в болницата в града и оставено под наблюдение в хирургията. Изследванията и прегледите не са установили сериозни травми и фрактури. Момчето е блъснато, след като микробус спрял и го пуснал да мине, но идваща зад него кола заобиколила спрелия бус и минала през пътеката, където пресичало детето. Зад волана на автомобила „Дачия Докер“ е бил 56-годишен мъж от Белене, който работел на обект в Разград. По случая с удареното дете на пешеходна пътека, която е в близост до две училища, е образувано следствено дело. Това се наложило, тъй като удареното дете било на служител в полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tУдариха ученик на пешеходна пътека\t\t\t"}
{"url": "https://trud.bg/%d0%b0%d1%82%d0%b0%d0%ba%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b2-%d0%bd%d1%81-%d0%bc%d0%be%d1%80%d0%b0%d1%82%d0%be%d1%80%d0%b8%d1%83%d0%bc-%d0%b2%d1%8a%d1%80%d1%85%d1%83-%d0%b2/", "text": "В първия работен ден на Народното събрание (15 януари) ПП АТАКА ще внесе в деловодството на парламента предложение за налагане на мораториум върху вноса, съхранението, обработката и изгарянето у нас на боклук от чужди държави, съобщават от партията. Според ръководството на партията на Сидеров тази мярка е крайно наложителна в момента, тъй като темата е от огромно обществено значение. От АТАКА са категорични, че на този етап не е безспорно доказано въздействието от добиването на електричество чрез изгаряне на смет върху здравето на населението и опазването на околната среда. Сред мотивите на депутатите от АТАКА е и съмнение в достоверността на издадените от МОСВ разрешителни за внос и обработка на отпадъци след акцията на службите в екоминистерството и привличането като обвиняем на \nресорния министър. От партията на Сидеров са възмутени от това, че от България злато изнасяме, а боклук внасяме. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\t„Атака“ предлага в НС мораториум върху вноса и изгарянето на боклук у нас\t\t\t"}
{"url": "https://trud.bg/59-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d1%8a%d1%82%d0%b5%d0%bd-%d0%b8%d0%bd%d1%86%d0%b8%d0%b4%d0%b5%d0%bd%d1%82/", "text": "59-годишен водач от Русенско е загинал, след като загубил контрол над колата си  „Honda CRV”, тя се ударила в пътен знак и мантинела и се преобърнала. Шофьорът е загинал на място. Трагедията е станала към 12,50 часа в неделя на пътя Търговище-Велики Преслав, до разклона за село Певец. Пътувалата в автомобила 56-годишна жена е с охлузни рани. След преглед в болницата в Търговище е била освободена за домашно лечение. По първоначална информация инцидентът е станал, след като на мъжа му прилошало. Неофициално се коментира, че имал проблеми със сърцето, които може да са довели до загуба на съзнание. Загиналият мъж и спътничката му били от село Смирненски, община Ветово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\t59-годишен загина при пътен инцидент\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%ba%d1%83%d0%bd%d1%87%d0%b5%d0%b2-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%bf%d0%b8%d1%82%d0%b5%d0%b9%d0%bd%d0%b0%d1%82%d0%b0-%d0%b2%d0%be%d0%b4/", "text": "Няма данни питейната вода в Перник да е замърсена, заяви пред   главният държавен здравен инспектор Ангел Кунчев. Пробите за Перник се вземат от 14 пункта. РЗИ извършват регулярен контрол върху качеството на питейната вода, която тече от чешмите в Перник, и вземат проби от обособени пунктове, за да може, ако има отклонения, да се дадат предписания на ВиК операторите в общините. За Перник в момента няма отклонения в качеството на водата, каза д-р Ангел Кунчев. „Това е нещо, което се прави непрекъснато. Знаете, че имахме няколко такива различни резултата още по Коледните празници, след това след Нова година, точно по същия начин е реагирано, много бързо, осигурена е питейна вода за хората, така че не се стигна до никакъв взрив на инфекциозни заболявания. Другото направление – наблюдаването на самата зараза, заболеваемост, за да можем съвсем навреме да хванем някакъв процес, и, за щастие, трябва да ви кажа, че към момента няма никакво завишаване в тази област. Напротив, дори в някои съседни области, където съвсем редовно си има вода, има повече проблеми, отколкото Перник“, каза Ангел Кунчев. Той коментира и новината, че международният кукерски фестивал няма да се проведе в Перник заради рискове от епидемия. \n„Когато един град е в особена ситуация, в бедствено положение, обявено официално, не е моментът да се правят такива събития, още повече, че много хора може би не знаят, но форматът на това събитие е много голям. Говорим за 7-8 хиляди официално регистрирани участници, които трябва да се настаняват, освен това трябва да се изхранват 150-200 хиляди души, които са гости на фестивала всяка година, което ще създаде прекалено големи рискове“, каза Ангел Кунчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tАнгел Кунчев: Няма данни питейната вода в Перник да е замърсена\t\t\t"}
{"url": "https://trud.bg/%d0%bd%d0%b0%d1%82%d0%be-%d1%81-%d0%bc%d0%b5%d1%80%d0%ba%d0%b8-%d0%b7%d0%b0-%d0%b7%d0%b0%d1%89%d0%b8%d1%82%d0%b0-%d0%be%d1%82-%d0%bd%d0%be%d0%b2%d0%b8%d1%82%d0%b5-%d1%80%d1%83%d1%81%d0%ba%d0%b8-%d1%80/", "text": "НАТО няма да разполага собствени ракети в Европа в отговор на появата на руските „Новатор“. Вместо това алиансът ще се съсредоточи върху укрепването на технологиите за отбрана, пише  . Алиансът възнамерява през 2020 г. да отговори на разполагането от Русия на крилати ракети 9M729 „Новатор“ с редица отбранителни мерки, заяви генералният секретар Йенс Столтенберг. “Що се отнася до ракетите 9M729, ние като отговор ще работим по системите за противовъздушна и противоракетна отбрана, над конвенционалните оръжия, за засилване на състоянието на бойна готовност и за ускорена тревога в случай на изстрелвания”, каза той пред ДПА. Според него страните от НАТО вече са се споразумели за подходящи мерки. Столтенберг подчерта още веднъж, че разполагането на 9M729 е нарушение на ДРСМО. “Това е част от руската стратегия за инвестиране в съвременни технологии – включително в съвременно ядрено оръжие”, заяви ръководителят на алианса. Столтенберг подчерта, че НАТО няма да отговори на Русия чрез разполагане на собствени ракети в Европа. Според западните разузнавателни агенции, Русия не само е тествала, но и е приела на въоръжение най-малко 64 крилати ракети 9M729. Съединените щати и НАТО смятат, че създавайки ракета 9M729, способна да лети на повече от 500 километра, Москва нарушава ДРСМО. Руската страна твърди, че 9M729 е заредена с такова количество гориво, че ракетата не може да преодолее 500-километровото разстояние. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tНАТО с мерки за защита от новите руски ракети\t\t\t"}
{"url": "https://trud.bg/%d0%ba%d0%b0%d0%b9%d0%bb%d0%b8-%d0%b4%d0%b6%d0%b5%d0%bd%d1%8a%d1%80-%d1%81-%d0%ba%d0%be%d0%bb%d0%b5%d0%ba%d1%86%d0%b8%d1%8f-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bd%d0%b0/", "text": "Не е учудващо, че най-младата милиардерка в света – Кайли Дженър, живее охолен живот и си позволява безброй луксозни вещи и стоки, а в това число и колекция от автомобили с обща стойност над 14 милиона долара. Преди няколко дни 22-годишната богаташка публикува поредица свои снимки, заснети пред дома й, където са паркирани и част от скъпите возила. На кадрите може да се забележи поръчковия й син Rolls Royce Wraith, чиято цена обикновено започва от 320 000 долара, и имайки предвид гравираните имена по вратите отвътре и поставените камъни на тавана на купето, цената със сигурност е доста по-висока. Малка част от автомобилната й колекция е подарък от бившия й приятел рапърът Травис Скот, който преди 2 години й закупи Ferrari LaFerrari на стойност 1,4 милиона долара, а за рождения й ден миналата година – винтидж Rolls Royce. Кайли Дженър е притежателка и на Rolls Royce Phantom (450 000 долара), Mercedes G-Wagon (127 000 долара), Rolls Royce Cullinan (325 000 долара), Bugatti Chiron (3 милиона долара) и др. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tКайли Дженър с колекция автомобили на стойност над $14 милиона\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80%d0%b8%d1%82%d0%b5-%d1%81%d0%b5-%d0%b1%d0%be%d1%80%d1%8f%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d1%88%d0%be%d1%84%d1%8c%d0%be%d1%80-%d0%b1/", "text": "Лекарите от реанимацията на областната болница в Сливен се борят за живота на неправоспособен шофьор, който пострадал при пътно произшествие с нерегистриран автомобил, съобщиха от лечебното заведение. Катастрофата е станала около полунощ срещу 13 януари на пътя между новозагорското с.Ценино и Нова Загора. Полицейският екип, изпратен на местопроизшествието, е установил, че лек автомобил „Хюндай“ се е ударил последователно в две крайпътни дървета, след което се е преобърнал извън платното. 36-годишен мъж от с.Ценино е получил сериозни наранявания. Приет е в областната болница с травма на главата, с лицева травма и травма на гръбнака. Спътникът му – мъж на 43 г. от новозагорското с.Оризари, също е бил откаран в болницата, но е с по-леки наранявания, няма опасност за живота му.  Полицията е установила, че автомобилът им е бил с регистрационни табели, издадени за друго МПС. Тепърва ще се изяснява дали тежко пострадалият е управлявал колата, или зад волана е седял другият пътник. Той също няма шофьорска книжка. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tЛекарите се борят за живота на шофьор без книжка\t\t\t"}
{"url": "https://trud.bg/%d0%bf%d0%be%d1%87%d0%b5%d1%82%d0%b8%d0%bd%d0%be-%d0%b8%d0%b7%d0%bc%d0%b5%d1%81%d1%82%d0%b2%d0%b0-%d1%88%d0%b0%d0%b2%d0%b8-%d0%b7%d0%b0-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0/", "text": "Маурисио Почетино се превърна във фаворит №1 да поеме „Барселона“. Аржентинецът е любимец на президента Жозеп Мария Бартомеу, въпреки че преди е водил градския съперник „Еспаньол“. „Барса“ искаше да привлече легендата Шави, но той е готов да дойде чак през лятото. В неделя вечер е имало тежка сбирка на управата, а на следващия ден треньорът Ернесто Валверде дойде три часа преди заниманието. Говореше се, че е въпрос на часове да бъде уволнен. Легенди на каталунците застанаха от различни места по света в защита на Валверде. „Той все още е треньор и може да спечели всички трофеи през сезона“, каза бившият ваставник на тима и настоящ национален селекционер Луис Енрике. „Чувствам се зле заради Варверде, защото не заслужава това“, добави Пеп Гуардиола, наставник на „Манчестър Сити“. „Начинът, по който клубът се отнася с Валверде, е грозен“, продължи Андрес Иниеста. „Барселона“ искаше да вземе Шави или Роналд Куман, който е национален селекционер на Нидерландия. И двамата са готови за поста, но от лятото. Липсата на готов вариант може да принуди ръководството да остави Валверде. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tПочетино измества Шави за „Барселона“\t\t\t"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b1%d0%be%d0%bc%d0%b1%d0%b0-%d0%b2-%d1%87%d0%b0%d1%81%d1%82%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0-%d0%b1%d0%be/", "text": "Обаждане със сигнал за бомба е получено в болница „Каспела“ в Плодив, съобщи  . Според информацията, има поставено взривно устройство в мазето на здравното заведение. Служба БОП и сили на полицията в града извършват проверка. Образувано е досъдебно след неотложните действия. Очаквайте подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tСигнал за бомба в частна пловдивска болница\t\t\t"}
{"url": "https://trud.bg/%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0-%d0%be%d1%82%d0%bd%d0%b5%d1%82%d0%be%d1%82%d0%be-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b1%d1%8a%d0%bb%d0%b3%d0%b0%d1%80/", "text": "„Никога не съм посягала. Това дете е целувано, прегръщано и е желано и чакано 11 години”, заяви пред   майката,  Семейство Славови сигнализира, че са взели 7-месечната им дъщеря, без тяхно съгласие. Случаят беше потвърден и от външното ни министерство. На 20 декември Мирена, съпругът й Георги и 7-месечната им дъщеря се прибират от България към Германия, където живеят. В Унгария катастрофират. И двамата твърдят, че нямат вина. „Блъснаха ни отзад, при което пострада най-много бебето ни”, сподели майката на детето. „Бърза помощ” ги кара в най-близката болница. Преглеждат само родителите, но не и детето. „Ние не можехме да кажем дали е добре. Тя плачеше и се опитваше да спи”, сподели майката. На следващия ден бебето започва да плаче непрестанно. Родителите настояват да бъде прегледано. „Дойде главният лекар и го прегледа. Вдигна блузата, свали клинчето и каза, че изглежда добре и всичко това е само от шок”, разказа Мирена. Изписват ги на другия ден. Прибират се в Хамбург и моментално отиват в болница. Прегледът продължава 5 часа. Откриват счупване на бедрото, хематом в корема и сътресение на мозъка. От катастрофата обаче вече са минали 48 часа. На Коледа детето се влошава и го настаняват в интензивно отделение. Докторът иска ядрено-магнитен резонанс. „Попита дали вкъщи са се случвали инциденти и аз казах, че не. Мислят, че има стара травма и кръв в главата. Много се уплаших. Започнаха да ми говорят за някакво заболяване. Замислих се дали не се е ударила някъде”, каза майката. Мирена се сеща за един-единствен случай, в който столчето на детето се обръща в количка в супермаркет, но твърди, че бебето не се е ударило и има свидетели. „Веднага казах това на лекаря и той отвърна, че е невъзможно от това да се получи кръвоизлив в главата”, сподели още майката. Старият кръвоизлив, според медика, можело да е от 6 до 8 седмици по-рано. Правят ядрено-магнитен резонанс. И потвърждават, че бебето има кръвоизлив в мозъка вследствие на катастрофата, но и стар – отпреди нея. Катерина е оперирана и започва да се подобрява. Тя и майка й са оставени в болницата. След известно време в стаята влизат две социални работнички с преводач. „Разказах им всичко, бях готова да съдействам напълно. За мен беше важно да се разбере истинското заболяване. При първия разговор те казаха, че не виждат нищо нередно, не могат да излязат със становище, но ще информират Агенцията за закрила на детето. Разбира се, бях съгласна, защото нямам какво да крия”, каза още Мирена. По-късно същите две социални служителки идват с нови две жени – този път от Агенцията за закрила на детето. Разговорът се повтаря. Въпросите за инциденти вкъщи продължават. „Започнаха да ми обясняват как точно се стига до подобен кръвоизлив. Според тях детето е било хванато и му е разтръскана главата силно няколко пъти. Казах, че такова нещо вкъщи не се е случвало. Продължих да настоявам да й направят тестове”, каза майката. След този разговор социалните работници викат лекар от друга болница и изпращат детето на втори рентген. Майката отказва, защото Катерина вече е преминала изследвания с рентген, томография и ядрено-магнитен резонанс. Но и лекарите, и социалните настояват да бъдат прегледани ръцете и краката на детето. „Направиха нов рентген и казаха, че откриват травми, счупени палци на крачетата, които не съответстват с катастрофата”, каза още майката. Мирена и Георги не получават никакви документи от болницата за откритите травми по детето си. Жената нямала възможност да поиска документация, защото по разказа й, в момента, в който разбира всичко това, тя вече е извикана в друга стая, отделена от детето си. „Съобщиха ми, че понеже са сигурни, че с детето е злоупотребявано, то ще ми бъде отнето незабавно и ще бъде дадено на приемно семейство, което е подготвено и я очаква. След това ми я взеха”, сподели майката. Тя допълни, че са й забранили дори да я докосне. Мирена и съпругът й получават само една визитка с номера на социалната работничка. Но на този номер вече втори ден не отговаря никой. Семейство Славови отива на място, за да попита за дъщеря си. Казват им само, че е добре. Не й позволяват да изпрати кърма, въпреки че досега детето е било хранено само с такава. Оттук нататък следва битка с помощта на адвокати и българските власти, които вече са в контакт със семейството. Родителите обаче нямат никаква представа дали имат шанс да си върнат детето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tМайката на отнетото в Германия българче: Никога не съм посягала на детето си\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%be%d0%b1%d1%83%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bb%d0%b5%d1%82%d0%b0%d1%82%d0%b5%d0%bb%d0%bd%d0%b8%d1%8f-%d1%81%d1%8a%d1%81/", "text": "Обучението на летателен състав за бъдещия многоцелеви изтребител започна във Военновъздушна учебна база (ВВУБ) „Георги Бенковски”, съобщиха от Министерството на отбраната. С тържествена церемония днес, 13 януари, бе дадено началото на курса за приучване и първоначално обучение на самолет L-39 ZA на летателен състав, определен за обучение в САЩ на самолет F-16. В събитието участваха командирът на Военновъздушните сили (ВВС) генерал-майор Цанко Стойков, командирът на ВВУБ „Георги Бенковски” полковник Петър Банков, командно-инструкторският, авиационният инженерно-технически и осигуряващ състав на авиобазата.  Командирът на ВВС генерал-майор Цанко Стойков пожела успех на обучаемите и техните инструктори. „Предстои ви да преминете през сложни подготовки, да научите още много от вашите инструктори. Вие сте от малкото пилоти, които имат уникалния шанс да придобият широк спектър на способности, които след това да приложите и надградите в по-нататъшното си обучение. Бъдете горди, бъдете достойни за предоставената ви възможност. Знайте, че това е не само предизвикателство, а и огромна отговорност”, каза още генерал-майор Цанко Стойков в обръщението си към обучаемите.  В програмата за обучение са включени пилоти от състава на ВВУБ „Георги Бенковски” – Долна Митрополия, 3-а авиобаза – Граф Игнатиево и База за предно разполагане – Безмер. Тяхното теоретично и практическо обучение ще се проведе изцяло във ВВУБ „Георги Бенковски” с използване на натрупания опит от проведените през 2014 и 2016 година курсове за интензивна летателна подготовка. В продължение на един месец пилотите ще преминат през теоретично обучение и след полагане на изпити ще бъдат допуснати до летателна дейност. Лекторите са подбрани от авиационния инженерно-технически и командно-инструкторския състав на авиобазата. Началник на курса е подполковник Пламен Ковачев, заместник-командир на ВВУБ по летателната подготовка. Под негово ръководство инструкторите майор Петко Димитров, майор Пламен Иванов, майор Петър Муков и капитан Янчо Христов ще проведат летателното обучение на самолет L-39 ZA. След успешното завършване на курса на пилотите им предстои да продължат обучението си в САЩ във връзка с придобиването на новия многоцелеви изтребител F-16. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tЗапочна обучението на летателния състав за бъдещия многоцелеви изтребител F-16\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-63-%d0%b3%d0%be%d0%b4%d0%b8%d1%88%d0%b5%d0%bd-%d1%84%d1%80%d0%b0%d0%bd%d1%86%d1%83%d0%b7%d0%b8%d0%bd-%d0%b1%d0%bb%d1%83%d0%b4%d1%81%d1%82%d0%b2/", "text": "63-годишен французин е задържан за 72 часа с прокурорско постановление по обвинение, че е блудствал с три малолетни момиченца, съобщиха от Апелативната прокуратура във Варна.  Ерик Ж. извършил престъпленията в балчишко село, където живеел от една година. В периода от 24 декември миналата година до 9 януари той блудствал с едно 10-годишно и две 11-годишни деца.  Добричката окръжна прокуратура е назначила експертизи по случая и вече е внесла в съда искане на чужденеца да бъде наложена мярка за неотклонение „задържане под стража“.  За деянията, в които е обвинен, законът предвижда лишаване от свобода от 5 до 20 г., уточниха от държавното обвинение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tЗадържаха 63-годишен французин за блудства с три момиченца\t\t\t"}
{"url": "https://trud.bg/%d1%81%d1%82%d0%b0%d1%80%d0%b0%d1%82%d0%b0-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0-%d0%b4%d0%be%d0%b9%d0%b4%d0%b5-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d1%81-%d1%80/", "text": "Почитателите на руската култура и традиции и тази година отпразнуваха Нова година по стар стил с пъстро тържество „Рождественские встречи“.  Край фонтана на пазара във Varna Mall десетки жители и гости на морската столица се насладиха на атрактивен спектакъл от популярни руски романси и балетна класика, представен от талантливите възпитаници на вокално-хореографското училище на Натали Караван. Радост имаше и за гастрономите, които опитаха от богатата трапеза с подбрани деликатеси от руската национална кухня. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tСтарата Нова година дойде във Варна с руска класика и балет\t\t\t"}
{"url": "https://trud.bg/%d0%bc%d1%8a%d0%b6-%d0%bf%d0%b0%d0%b4%d0%bd%d0%b0-%d0%b8-%d1%81%d0%b5-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-%d0%b2-%d0%ba%d1%80%d1%8a%d1%81%d1%82%d0%b0/", "text": "Мъж на 46 г. от град Каспичан се простреля по невнимание с газов пистолет в областта на кръста. След инцидента той потърсил помощ в болницата в Шумен, съобщават от полицията в понеделник.  Медици са сигнализирали и полицаи извършили поверка на адреса на каръшката злополука. Сестрата на пострадалия предала на униформените газов пистолет „Блоу“ и 24 броя патрони. По случая е образувано досъдебно производство. Според запознати, мъжът се прибрал у дома, съпнал се по невнимание, паднал и оръжието произвело изстрел. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tМъж падна и се простреля в кръста\t\t\t"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d0%b6%d0%b8%d0%bb%d0%b8%d1%89%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2-%d1%81%d1%82%d0%be%d0%ba%d1%85/", "text": "Експлозия в ранните часове днес повреди жилищна сграда в центъра на шведската столица Стокхолм. Няма пострадали при взрива, който идва след вълна от свързани с престъпността експлозии в страната, предаде АФП. Кадри в шведски медии показаха повредена фасада на сградата, счупена входна врата и прозорци, отломки по улицата. Няколко коли в близост до взрива също са понесли щети. Полицията разследва инцидента, като обяви, че още не е възможно да се каже дали експлозията е била във или извън сградата. Два часа по-късно – около 3ч. местно време, последва друга експлозия – пред нощен клуб в Упсала, на около 70 км северно от Стокхолм. Няма пострадали при взрива, като не е ясно дали той има връзка с този в столицата. В Швеция, която е сред най-богатите страни, има сравнително ниско ниво на насилие в сравнение с други западни страни. Но пред последните години в скандинавската страна има ръст на насилието, свързано с престъпни групи, най-често занимаващи се с наркотрафик, отбелязва АФП. От януари до ноември 2019 г. бяха регистрирани 236 експлозии, сочат данни на шведския Национален център за предотвратяване на престъпността. Малко от тях причиниха сериозни наранявания на хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tВзрив избухна в жилищна сграда в Стокхолм\t\t\t"}
{"url": "https://trud.bg/%d0%bf%d1%80%d0%b5%d1%81%d0%bb%d0%b0%d0%b2%d0%b0-%d0%bf%d0%be%d0%b4%d0%b3%d0%be%d0%bd%d0%b5%d0%bd%d0%b0-%d0%be%d1%82-%d0%b2%d0%b0%d1%80%d0%b0%d0%bd-%d0%b2-%d1%82%d0%b0%d0%b9%d0%bb%d0%b0%d0%bd%d0%b4/", "text": "Фолк звездата Преслава, която от няколко дни е на почивка в Тайланд с любимия, се „похвали“ в Instagram за близката си среща с варан, който я подгонил докато се разхождала. От страх певицата побягнала и дори хвърлила чантата и телефона си на земята, и именно тогава нейният мъж Павел грабнал камерата и заснел всичко. Ето какво написа самата Преслава за случката: „ШОК! Реших да споделя това видео с вас, което всъщност имам благодарение на Павел. Нали не мислите, че аз съм тичала да го снимам ?! Е, да, тичах, но в обратна посока, след като мина на по-малко от метър пред мен. И добре, че от ужас и уплаха съм си хвърлила чантата, че да вземе телефона и да го заснеме. Сега като се замисля, може би е трябвало да снима мен, щяхте да се посмеете на мой гръб, но най-вероятно съм развила такава скорост, че бързо съм изчезнала от погледа му. P.S Страх лозе пази!“, гласи видеото, публикувано в Instagram. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tПреслава подгонена от варан в Тайланд (ВИДЕО)\t\t\t"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b8%d0%b7%d0%bc%d0%b5%d0%bd%d0%b8-%d0%bf%d1%80%d0%b8/", "text": "Със свое решение Великотърновският апелативен съд измени присъда на Габровския окръжен съд, с която подсъдимиятДимитър Р. А. е бил признат за виновен. Той е осъден за това, че в периода от 20 часа на 25 септември до 8 часа на 26 септември 2013 г. в независимо съпричинителство с подсъдимата Севдалина М. К., поради немарливо изпълнение на правно регламентирана дейност като дежурен лекар в АГО на МБАЛ Д-р „Тота Венкова“ АД – Габрово, нарушил правилата за добра медицинска практика. Не разпознал спешен случай при при родилката Десислава Н.А., въпреки високата температура и проведените повече от три окситоцинови теста. Не отчел, че се касае за бременност с повишен и реализиран риск и не назначил кардиотокографски анализ. Не извършил цялостно поемане на АГ частта в овладяване на спешно състояние, не отчел заплахата за здравето на бременната и плода при преносеност на плода и не преминал към спешно оперативно родоразширение. Не извършил системно наблюдение на родилката, не отчел състоянието и, както и промените в него, настъпили по време на дежурството и по непредпазливост причинил смъртта в Неонатологичното отделение на МБАЛ – Габрово на новороденото бебе Александър и на 4 октомври 2013 г. в УМБАЛ „Д-р Георги Странски” –Плевен, смъртта на Десислава Н. А-майка на починалото новородено дете. На основание чл. 123 ал. 3, предл. 2, вр. ал. 1 от НК, първоинстанционният съд е осъдил Димитър Р. А. на 3 години условно с 5-годишен изпитателен срок. Подсъдимият е лишен и от право да упражнява лекарска професия за срок от три години. Окръжен съд Габрово е признал за виновна и подсъдимата Севдалина М. К. в това, че независимо съпричинителство с подсъдимия Димитър Р. А.., поради немарливо изпълнение на правно регламентирана дейност като дежурен лекар е нарушила правилата за добра медицинска практика и не разпознала спешен случай при раждане. Не сложила началото на медицински грижи чрез оперативно родоразрешение, не разпознала страдание на плода ante partum и не предприела действия по овладяването му и не направила антепартална оценка на рисковете за майката и плода, и не извършила цялостно поемане на АГ частта в овладяване на спешно състояние, не отчела заплахата за здравето на бременната и плода при преносеност на плода, не обсъдила със завеждащия отделението състоянието на Десислава М. и воденето хода на раждането и не съобразила становището му да се премине към оперативно родоразрешаване и с действията си непредпазливост причинила смъртта на повече от едно лице. Първоинстанционният съд е осъдил Севдалина М. К. на 3 години условно с 5 г.изпитателен срок. Подсъдимата е лишена и от право да упражнява лекарска професия за срок от три години. Двамата подсъдими са били оправдани в останалите части от обвинението на ОП-Габрово. Срещу присъдата са били подадени въззивен протест от Окръжна прокуратура – Габрово и въззивни жалби от подсъдимата Севдалина М.К., процесуалните представители на подсъдимия Димитър Р. А. и от частните обвинители, на основание които в Апелативен съд – Велико Търново е образувано дело. Същото е разгледано в открито съдебно заседание като съдът е допуснал и приел като доказателство съдебно-медицинска експертиза, изготвена от вещи лица неонатолози и след приключване на съдебното следствие е било обявено за решаване. Въззивният съд намира, че първоинстанционният съд е направил законосъобразен правен извод, че двамата подсъдимия с деянието си са осъществили от обективна и субективна престъпния състав на чл. 123 ал. 3 пр. 2, вр. ал. 1 от НК, но счита, че този извод спрямо подсъдимата Севдалина М. К. следва да бъде доразвита, тъй като от приетата от състава фактическа обстановка безспорно се установява, че след деянието, тя е направила всичко зависещо от нея за спасяване живота на детето и родилката, поради което дянието и следва да се преквалифицира в такова по чл. 123 ал. 4 вр. ал. 3 пр. 2 вр. ал. 1 от НК, за което законът предвижда наказание до 5 години лишаване от свобода. С оглед тази преквалификация и след анализ на смекчаващите и отегчаващите обстоятелства, въззивният състав намира, че следва наложеното от ОС-Габрово наказание от 3 години лишаване от свобода да бъде намалено на 2 години лишаване от свобода, изтърпяването на което по реда на чл. 66 ал. 1 от НК да се отложи с изпитателен срок от три години. С решението си, съставът на ВТАС също така признава подсъдимата за невинна в това да е извършила нарушение на чл. 72 ал. 1 т. 4 от Правилника за устройство и вътрешния ред в МБАЛ „Д-р Т. Венкова” гр. Габрово, както и нарушение по т. 5 от Правилника за устройство, дейност и вътрешен ред на АГ отделение в частта за лекар ординатор в него. По отношение на подсъдимия Димитър Р. А., въззивният съд намира, че следва да бъде оправдан в частта от присъдата, с която е признат за виновен да е извършнил нарушени на Медицинския стандарт по акушерство и гинекология, както и нарушение по т. 7 от Правилника за устройство, дейност и вътрешен ред на АГ отделение в частта за лекар ординатор в него. Апелативният съд потвърди наказанието от 3 г условно с 5-годишен изпитателне срок и лишаване от право да упражнява лекарска професия за срок от 3 години. Апелативен съд – Велико Търново потвърждава присъдата на ГОС в останалите и части. Апелативният съд във Велико Търново е намалил и наказанието на Севдалина М. К. от 3 на 2 години, за които е лишена от право да упражнява лекарска професия. Решението подлежи на обжалване и протест пред Върховния касационен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tАпелативният съд в Търново измени присъда по дело за смъртта на родилка и новородено дете в АГ-Габрово\t\t\t"}
{"url": "https://trud.bg/%d0%bf%d1%80%d0%b5%d0%b1%d0%b8%d1%85%d0%b0-%d0%b1%d0%b0%d1%89%d0%b0-%d0%b8-%d1%81%d0%b8%d0%bd-%d0%bf%d1%80%d0%b8-%d1%81%d0%ba%d0%b0%d0%bd%d0%b4%d0%b0%d0%bb-%d0%bd%d0%b0-%d0%bf%d1%8a%d1%82%d1%8f/", "text": "Двама млади мъже са задържани от полицията в Нова Загора за извършването на тежък побой над баща и син в Нова Загора, съобщиха от полицията. Инцидентът е станал на 11 януари, в индустриалната зона на града. Задържаните са пътували с каруца по черен път в района. Скандалът възникнал между тях и пътуващите в лек автомобил заради отнето предимство.  Пътниците в каруцата пребили хората от колата – мъж на 59 и синът му на 31 години. Използвали са дървени колове. Пострадалите са настанени по спешност в областната болница в Сливен. Бащата е с тежка травма на черепа и други наранявания, в реанимация, състоянието му е критично, има опасност за живота. Синът му е изведен от реанимацията след лекарска интервенция. На 13 януари вече е бил контактен, в съзнание и е преместен в друго отделение на болницата.  Криминалистите от Нова Загора са издирили и задържали извършителите – В.А. на 32 г. от старозагорското градче Раднево и Х.А. от Нова Загора. Те са направили пълни самопризнания. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tПребиха баща и син при скандал на пътя\t\t\t"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-25-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%be%d1%82-%d1%81%d0%bb%d0%b8%d0%b2%d0%b5%d0%bd/", "text": "Полицията в Сливен търси информация за местонахождението на Валерия Иванова Йорданова, на 25 години, съобщиха от РУ на МВР. От август 2018 година роднините на Валерия нямат връзка с нея. Тя е висока 140 см., лицето й е овално, бяло, косата – тъмна. Ако някой е виждал или  има информация за местонахождението на Валерия Йорданова, да се свърже с най-близкото поделение на МВР или на телефон 044 644 333 и 0898 46 00 48, призоваха от РУ на МВР – Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tИздирват 25-годишна жена от Сливен\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d1%83%d1%80%d0%b3%d0%b0%d1%81-%d1%89%d0%b5-%d1%80%d0%b5%d0%bd%d0%be%d0%b2%d0%b8%d1%80%d0%b0-%d0%b4%d0%b2%d0%b5-%d0%bf%d0%be%d0%bb%d0%b8%d0%ba%d0%bb%d0%b8/", "text": "Община Бургас ще реновира две от най- посещаваните поликлиники. В проектобюджета за 2020 г. е предвидено изпълнението на строителни дейности за реновиране на ДКЦ I и конструктивно укрепване на ДКЦ II. Тези сгради не са ремонтирани основно от десетилетия, а през прага им всеки ден пристъпват стотици бургазлии. Предстоящото обновяване е от общ интерес – както за пациентите, така и за медицинските работници. За изпълнението на двата проекта Община Бургас успя да привлече финансиране от Националния екодоверителен фонд, към което тя ще добави и собствени средства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tОбщина Бургас ще реновира две поликлиники\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d0%be%d1%80%d1%82%d0%bc%d0%be%d0%bd%d0%b5%d1%82%d0%be-%d0%bd%d0%b0-%d1%83%d0%b1%d0%b8%d1%82%d0%b0%d1%82%d0%b0-%d0%b0%d0%bd%d0%b4%d1%80%d0%b5%d0%b0/", "text": "Криминалисти намериха портмонето на зверски убитата Андреа в кладенеца в двора на бабата и дядото на задържания Аксел, предава   След убийството извършителят го е откраднал. С парите момчето си купил дънки и тонколона. В портфейла е открита личната карта на момичето. Обвинения за причиняване на смърт по особено мъчителен начин и с особена жестокост, за това ще отговаря арестуваното 17-годишно момче. „Това са подбуди, които по-скоро са присъщи на животни, а не на хората”,  Наказанието обаче може да е максимум 12 години заради възрастта на задържания. А иначе момчето направило пълни самопризнания. Влязъл през прозорец на приземен етаж в дома на 18-годишната Андреа. Пребил я с метален кол, душил я, гаврил се и после я убил. „За последната година и половина това е трети случай на изключително брутално зверство от лица с един и същи профил – на социопат. Това е човек, който е необразован и който е под 18 години”,  Задържаният има две по-ранни присъди – за хулиганство и за лека телесна повреда. А близките на Андреа се притесняват, че тежкото престъпление може да се размине с леко наказание. „Да влезе в затвора за 10 години, след 5 години ще ми го пуснат. И пак ще си върши същите неща”, каза лелята на убитото момиче.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tОткриха портмонето на убитата Андреа от Галиче\t\t\t"}
{"url": "https://trud.bg/%d0%bd%d0%b0%d1%88%d0%b0-%d1%85%d0%be%d0%ba%d0%b5%d0%b8%d1%81%d1%82%d0%ba%d0%b0-%d1%81%d1%80%d0%b5%d0%b4-%d0%bf%d1%8a%d1%80%d0%b2%d0%b8%d1%82%d0%b5-%d0%bd%d0%b0-%d0%be%d0%bb%d0%b8%d0%bc%d0%bf%d0%b8/", "text": "Мария Руневска и нейният „син“ отбор продължават победния си ход на зимните олимпийски игри за младежи в Лозана. Надпреварата е в новата дисциплина „3 на 3“, която дебютира под петте преплетени кръга, а тимовете са съставени от играчите от различна националност. „Сините“ до момента са с 4 победи и 1 загуба, което им отрежда първото място във временното класиране преди последния ден от груповата фаза. \nЗнаменосецът на делегацията ни Нино Томов пък вкара 5 гола в два мача – победа и загуба, на „сивия“ отбор при момчетата. Играчът на „Спарта“ (Прага) бе аплодиран от семейството си, както и от вицепрезидента на БОК Любо Ганев, генералния секретар Белчо Горанов и спортния министър Красен Кралев. \nПървите четири тима от квалификациите се класират за полуфиналите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tНаша хокеистка сред първите на олимпиадата\t\t\t"}
{"url": "https://trud.bg/%d0%b6%d0%be%d0%ba%d0%b5%d1%80%d0%b0-%d1%81-11-%d0%bd%d0%be%d0%bc%d0%b8%d0%bd%d0%b0%d1%86%d0%b8%d0%b8-%d0%b7%d0%b0-%d0%be%d1%81%d0%ba%d0%b0%d1%80/", "text": "Комиксовият блокбастър „Жокера“ води с 11 номинации за „Оскар“, следван от „Ирландецът“, „1917“ и „Имало едно време в Холивуд“ с по 10. „Жокера“ е филм за мъж с пречупена психика, който се обръща към насилието, „Ирландецът“ разказва за американската организирана престъпност и отношенията на босовете с профсъюзния лидер Джими Хофа, „1917“ е посветен на Първата световна война, а в „Имало едно време в Холивуд“ Брад Пит и Леонардо Ди Каприо избиват радикализирани хипита. Номиниран е и „Пълно ускорение“ , който разказва за конкуренцията между Форд и Ферари. В категорията за най-добър актьор имаме сблъсък между Ди Каприо за „Имало едно време в Холивуд“ и Хоакин Финикс в „Жокера“. При актрисите се очертава състезание между Скарлет Йохансон от „Брачна история“ и Рене Зелуегър за „Джуди“. Скарлет влиза в историята, защото е номинирана и за най-добра поддържаща актриса за „Джоджо Заека“. При режисьорите се задава епична битка – Скорсезе, Тарантино и Сам Мендес. Великият композитор  Джон Уилямс получи рекордната си 52-а номинация за музиката към „Междузвездни войни: Възходът на Скайуокър“. Наградите се връчват за 92-и път на 9 февруари в Лос Анджелис. Номинациите  Най-добър филм „Пълно ускорение” „Ирландецът” „Джоджо Заека” „Жокера” „Малки жени” „Marriage Story” „1917” „Имало едно време в Холивуд” „Parasite” Най-добър режисьор Мартин Скорсезе – „Ирландецът” Тод Филипс – „Жокера” Сам Мендес – „1917” Куентин Тарантино – „Имало едно време в Холивуд” Бонг Джуун-хоу – „Parasite” Най-добра актриса в главна роля Синтия Ериво – „Хариет” Скарлет Йохансон – „Marriage Story” Сърша Ронан – „Малки жени” Чарлийз Терон – „Бомба със закъснител” Рене Зелуегър – „Джуди” Най-добър актьор в главна роля Антонио Бандерас – „Болка и величие” Леонардо ди Каприо – „Имало едно време в Холивуд” Адам Драйвър – „Marriage Story” Хоакин Финикс – „Жокера” Джонат Прайс – „The Two Popes” Най-добра актриса в поддържаща роля Кати Бейтс – „Случаят „Ричард Джуъл“ Лора Дърн – „Marriage Story” Скарлет Йохансон – „Джоджо Заека” Флоренс Пу – „Малки жени” Марго Роби – „Бомба със закъснител” Най-добър актьор в поддържаща роля Том Ханкс – „A Beautiful Day in the Neighborhood” Антъни Хопкинс – „The Two Popes” Ал Пачино – „Ирландецът” Джо Пеши – „Ирландецът” Брад Пит – „Имало едно време в Холивуд” Най-добър адаптиран сценарий „Ирландецът” „Джоджо Заека” „Жокера” „Малки жени” „The Two Popes” Най-добър оригинален сценарий „Вади ножовете” „Marriage Story” „1917” „Имало едно време в Холивуд” „Parasite” Най-добра кинематография „Ирландецът” „Жокера” „Фарът” „1917” „Имало едно време в Холивуд” Най-добра оригинална песен I Can’t Let You Throw Yourself Away – „Играта на играчките 4” (I’m Gonna) Love Me Again – „Рокетмен” I’m Standing With You – „Breakthrough“ Into The Unknown – „Замръзналото кралство 2” Stand Up – „Хариет” Най-добра оригинална филмова музика „Жокера” „Малки жени” „Marriage Story” „1917” „Междузвездни войни: Възходът на Скайуокър” Най-добър пълнометражен документален филм „American Factory” „The Cave” „The Edge of Democracy” „For Sama” „Honeyland” Най-добър кратък документален репортаж „In The Absence” „Learning To Skateboard” „Life Overtakes Me” „St Louis Superman” „Walk, Run, Cha-Cha” Най-добър игрален късометражен филм „Brotherhood” „Nefta Football Club” „The Neighbors’ Window” „Saria” „A Sister” Най-добър пълнометражен анимационен филм „Как да си дресираш дракон” „I Lost My Body” „Klaus” „Missing Link” „Играта на играчките 4” Най-добър късометражен анимационен филм „Dcera (Daughter)” „Hair Love” „Kitbull” „Memorable” „Sister” Най-добър филмов монтаж „Пълно ускорение” „Ирландецът” „Джоджо Заека” „Жокера” „Parasite” Най-добър чуждоезичен филм „Corpus Christi” „Honeyland” „Les Miserables” „Болка и величие” „Parasite” Най-добър дизайн на костюми „Ирландецът” „Джоджо Заека” „Жокера” „Малки жени” „Имало едно време в Холивуд” Най-добри визуални ефекти „Отмъстителите: Краят” „Ирландецът” „Цар Лъв” „1917” „Междузвездни войни: Възходът на Скайуокър” Най-добър грим и прически „Бомба със закъснител” „Жокера” „Джуди” „Господарка на злото 2” „1917” Най-добър звуков микс „Към звездите” „Пълно ускорение” „Жокера” „1917” „Имало едно време в Холивуд” Най-добър монтаж на звуковите ефекти „Пълно ускорение” „Жокера” „1917” „Имало едно време в Холивуд” „Междузвездни войни: Възходът на Скайуокър” Най-добър продуктов дизайн „Ирландецът” „Джоджо Заека” „1917” „Имало едно време в Холивуд” „Parasite” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\t„Жокера“ с 11 номинации за „Оскар“\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5%d1%82%d0%be-%d0%b2%d1%81%d0%b8%d1%87%d0%ba/", "text": "„По това, което наблюдавам, мисля, че в управлението всичко се фокусира и отива директно към премиера Бойко Борисов. Тук отсъстват тези, които координират дейността в съответните министерства. … Във всяко управление трябва да има неотложни, дългосрочни и краткосрочни мерки, които да са свързани с организационни и структурни промени и със законодателни промени“, заяви пред БНР Цветан Цветанов, член на ГЕРБ и бивш заместник-председател на партията. „Това е най-тежката криза в управленския мандат на ГЕРБ“, каза Цветанов. Според него времето, в което се случва тя – година преди парламентарните избори – ограничава възможността за реформи, но и за по-ясна визия за излизане от тази криза. По думите му арестът на министър засяга най-високите нива в държавното управление, но уточни, че по-важно е какво се случва на долните нива, които са координирали и проверявали и са докладвали, че няма проблем, след което министър Нено Димов е полагал подпис. „Политиците започнаха да използват политически прокуратурата. … Политиците създадоха това усещане, че прокуратурата може да бъде част от политическите играчи на политическата сцена“, така Цветанов отговори на въпрос дали акцията по задържането на министъра на екологията не е била опит за политическа игра. Цветанов коментира, че кризата с липсата на вода в Перник не може да бъде определена като сценарий: „Който говори, че има някакъв сценарий, трябва да си зададе въпроса защо се стигна дотук“. Според него не може да се прави аналогия между кризата в Перник сега и февруарските протести през 2013-а година заради високите сметки за ток, защото тогава е имало сериозен сценарий, който е бил разигран. Прогнозата на бившия заместник-председател на ГЕРБ е, че няма да се стигне до предсрочни парламентарни избори: „Това управление трябва да покаже как ще се излезе от тази криза. Защото, ако се отиде на предсрочни избори по време на развитието на тази водна криза, резултатът ще бъде много тежък за партиите, които в момента формират коалиционното  управление“. И посочи, че решението зависи от всички – и от малкия, и от големия коалиционен партньор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tЦветан Цветанов: В управлението всичко се фокусира и отива директно към премиера Бойко Борисов\t\t\t"}
{"url": "https://trud.bg/%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%b5-%e2%84%961-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5/", "text": "Новак Джокович е в далечна Австралия, но това не му пречи да печели награди на родните Балкани. Ден след като бе в основата на триумфа на Сърбия на АТП къп, тенисистът бе избран за спортист №1 на полуострова за 2019-а в традиционната анкета на БТА. \n47-ото издание на допитването събра гласовете на националните агенции на България, Гърция, Румъния, Турция, Сърбия, Черна гора, Северна Македония, Хърватия, Босна и Херцеговина и Албания. Джокович бе единственият спортист, който бе посочен от всички участници и логично оглави подреждането със 73 точки. Така сърбинът за шести път стана №1 на Балканите, с което изпревари световната рекордьорка в скока на височина Стефка Костадинова. Досега двамата деляха първото място с по пет награди. \nТенисът бе представен в топ 3 и от румънката Симона Халеп (40 т.), а втори с 45 т. е гръцкият баскетболист Янис Антетокунбо, който бе най-добрият играч на „Милуоки Бъкс“ по пътя към първото им място в редовния сезон на НБА. \nВ топ 10 има и две българки. Европейската шампионка и световна вицешампионка по борба Тайбе Юсеин е 6-а с 28 т., а европейската шампиона в тласкането на гюле Радослава Мавродиева е 9-а с 20 т. \nСпортист №1 на България Владимир Илиев е 16-и с 10 т., щангистът Божидар Андреев е 21-и с 8 т., а джудистът Ивайло Иванов е 40-и с 1 т. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tДжокович е №1 на Балканите\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%ba%d0%b0%d0%bc%d0%b8%d0%be%d0%bd-%d0%b8-%d0%ba%d0%be%d0%bb%d0%b0-%d0%b7%d0%b0%d1%82%d1%80%d1%83%d0%b4/", "text": "Катастрофа между товарен автомобил и лека кола в района на великотъронвското село Ново село, затрудни движението по главен път София- Варна. При произшествието има пострадала пътничка. Инцидентът станал около 14 часа в понеделник. Леката кола се ударила в камиона, в резултат на което е пострадала жена, която пътувала в нея. Тя веднага е откарана с оплаквания за болки в ръката в Спешна помощ- Велико Търново, където й се извършват медицински преглед изследвания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tКатастрофа между камион и кола затрудни движението на главен път София-Варна\t\t\t"}
{"url": "https://trud.bg/%d1%82%d0%b5%d0%bd%d0%b8%d1%81%d0%b8%d1%81%d1%82%d0%b8-%d0%b4%d0%b0%d1%80%d0%b8%d1%85%d0%b0-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%be%d0%bd-%d0%b4%d0%be%d0%bb%d0%b0/", "text": "Асоциацията на професионалните тенисисти (АТП) дари 500 000 долара на фонда за възстановяване на дивата природа в Австралия. Сумата е събрана от участниците в новия отборен турнир АТП къп, а дарението бе оповестено от звездите Новак Джокович и Рафаел Надал след финала между техните Сърбия и Испания. \n„Опустошенията, които видяхме в цялата страна в резултат на пожарите, бяха ужасяващи – заяви председателят на асоциацията Андреа Гауденци. – Целият спорт се събра, за да окаже подкрепа, особено на играчите, които изпитват толкова силен афинитет към тази велика страна.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tТенисисти дариха половин милион долара на Австралия\t\t\t"}
{"url": "https://trud.bg/%d0%bd%d0%be%d0%b2-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d1%80%d0%b8-%d0%be%d1%82%d1%81%d1%82/", "text": "Взети са проби от пет отстреляни диви прасета в района на ДГС-Панагюрище и са изпратени в референтната лабораторния за изследване, положителна е само една проба за АЧС, съобщиха от Областната администрация в Пазарджик. Пробата е изпратена в референтната лаборатория на 09.01.2020 г. За останалите проби още няма резултати. От началото на 2020 г. от ловните дружинки на територията на ДГС-Панагюрище са отстреляни 29 диви прасета. В дивечовъдните участъци на Асарел-Медет при индивидуален отстрел са убити 40 броя диви свине. Заместник-областният управител Йордан Кожухаров председателства редовното седмично заседание на Областната епизоотична комисия, на което беше обсъдена епизоотичната обстановка в страната и региона, изпълнението на мерките за биосигурност и недопускане разпространението на АЧС. До 31 януари 2020 г. се удължава срокът за групово ловуване на дива свиня в цялата страна. Мярката се предприема със заповед на министъра на земеделието, храните и горите Целта е максимално редуциране на популацията на дива свиня във всички ловностопански райони на страната като мярка за ограничаване разпространението на заболяването Африканска чума по свинете (АЧС). Освен удължаване на сроковете за ловуване, със заповед на министъра на земеделието, храните и горите се отменя и зонирането на инфектираните зони при констатирани случаи на АЧС. Отпада забраната за лов в територии, в които е установена дива свиня с наличие на вируса. Ловните дружинки следва да спазват стриктно мерките за биосигурност. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. Всички отстреляни по време на лов диви свине задължително се изследват за вируса на АЧС като изследванията са за сметка на БАБХ. От 9 януари 2020 г., е в сила забрана за движението на свине от и към животновъдни обекти и кланици на територията на цялата страна. Мерките се предприемат заради влошената епизоотична обстановка. Забраната е в сила до извършване на официален контрол и надзор, доказващ отсъствие на вируса на Африканска чума по свинете (АЧС) в свинефермите, използваните транспортни средства и в обектите на крайно местоназначение на животните. В петте индустриални ферми в област Пазарджик се вземат непрекъснато проби и се изпълняват мерките за биосигурност. Със Заповед на изпълнителния директор на БАБХ в петте обекта са командировани официални ветеринарни лекари, които осъществяват контрол по изпълнението и прилагането мерките за биосигурност и недопускане разпространението на АЧС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tНов случай на африканска чума при отстреляно диво прасе в Панагюрище\t\t\t"}
{"url": "https://trud.bg/%d1%80%d0%b0%d0%b7%d0%bf%d0%b8%d1%82%d0%b0%d1%85%d0%b0-%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b5%d0%ba%d0%be%d0%bb%d0%be%d0%b3%d0%b8%d1%8f%d1%82%d0%b0/", "text": "Заместник-министърът на околната среда и водите Красимир Живков беше на разпит в Специализираната прокуратурата във връзка с водната криза в Перник. Той беше посочен от адвокатите на намиращия се в ареста министър в оставка Нено Димов като човекът, чийто ресор във ведомството са били язовирите, съобщи  . Пред разследващите Живков е заявил, че обяснил, че пернишкото ВиК дружество е предлагало какво количество вода от язовир „Студена“ да се подава за питейно-битови нужди. А след информация за очакваните валежи от Националния институт по метеорология и хидрология Басейновата дирекция излизала с разчет и график колко вода ще се отпусне към града. „Месец ноември заявката на ВиК оператора е 1,6 милиона кубика. От Министерството на околната среда и водите са отредени един милион кубика, използвани са почти 1,6 млн. кубика. На 7 ноември се редуцират разрешителните за ползване на технологичен минимум – и на „Стомана“, на „Топлофикация“ остават същите. На 19 ноември изцяло е спряно подаването към двете промишлени предприятия“, каза Красимир Живков след разпита. Единственият обвиняем за водната криза в Перник е екоминистърът в оставка Нено Димов, когото Специализираният наказателен съд остави за постоянно в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tРазпитаха зам.-министър на екологията за водната криза в Перник\t\t\t"}
{"url": "https://trud.bg/%d1%83%d0%bc%d0%b0%d1%80%d0%bf%d0%b0%d1%88%d0%b0%d0%b5%d0%b2-%d0%b8-%d0%be%d1%80%d1%8f%d1%88%d0%ba%d0%be%d0%b2%d0%b0-%d1%81-%d0%bc%d0%b5%d0%b4%d0%b0%d0%bb%d0%b8-%d0%b2-%d1%82%d1%83%d1%80%d1%86%d0%b8/", "text": "Али Умарпашаев спечели титлата в категория до 74 кг свободен стил на силния турнир „Яшар Догу“ в Истанбул. На финала натурализираният чеченец надви с 9:4 Георги Сулава (Грузия), а преди това победи други трима противници. \nЛегендата в самбото Мария Оряшкова пък спечели първия си медал в борбата. Тя стигна до бронза при 76-килограмовите жени, след като в малкия финал тушира Елфинур Яшар (Турция). Единствената загуба на Оряшкова бе от победителката Ясемин Адар (Турция), световна и четирикратна европейска шампионка. Звездата на дамите ни Тайбе Юсеин (62 кг) пък отпадна още в първия кръг след 2:3 срещу Елиф Жале Йешилърмак (Турция). \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tУмарпашаев и Оряшкова с медали в Турция\t\t\t"}
{"url": "https://trud.bg/%d1%84%d0%bb%d0%be%d1%80%d0%b5%d0%bd%d1%82%d0%b8%d0%bd%d0%be-%d0%bf%d0%b5%d1%80%d0%b5%d1%81-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%80%d0%b5%d0%b0%d0%bb/", "text": "Зинедин Зидан е дар от рая! Възклицанието направи Флорентино Перес, президент на „Реал“, след спечелената суперкупа на Испания. „Кралете“ надиграха „Атлетико“ с дузпи (0:0 след 12 минути). Не мина и по-малко от година след завръщането на Зизу на „Сантяго Бернабеу“ и трофеите се върнаха. „Сигурен съм, че Зидан ще спечели още купи – ликува Перес на стадиона в Джеда (Саудитска Арабия). – Той реши да почива една година и се завърна, изпълнен с енергия. Ние дойдохме без велики футболисти като Карим Бензема, Гарет Бейл и Еден Азар. Но Зидан накара всички останали да бъдат един отбор и да превъзмогнат липсата им.“ Зизу е участвал в девет финала с „Реал“. И всичките ги спечели. Между тях са три трофея в Шампионската лига. Героите на „Реал“ на терена бяха двама. На първо място е вратарят Тибо Куртоа, който извървя трънливия път от „пълна дупка“ до „великан“. В началото на сезона белгиецът дори трябваше да отстъпи място на резервата Алфорнс Арелоа заради слабите си изяви. На стадион „Крал Абдула“ обаче Куртоа първо спаси виртуозно удари на „Атлетико“, а после и на Томас при дузпите. Другият герой е Федерико Валверде. В 115-ата минута той спъна летящия към вратата Алваро Мората с цената на червен картон. „Извинявам се на Мората, но нямах друг избор. Знам, че не постъпих феърплей“, каза Валверде, който след това бе обявен за играч №1 на финала. „На негово място щях да постъпя по същия начин“, коментира Диего Симеоне, треньор на „Атлетико“. За първи път в историята двата мадридски колоса завършиха 0:0 в последователни мачове. В последните им четири финала – два в Шампионската лига, по един за купата и суперкупата, се стигаше най-малко до продължение. Големият вратар Ян Облак вече има видим страх от дузпите. Словенският капитан на „Атлетико“ е спасил само два пъти в 32 удара при „руската рулетка“ на футбола в цялата си кариера. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tФлорентино Перес, президентът на „Реал“: Зидан е дар от рая\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%b5%d1%80%d0%bd%d0%b8%d0%ba-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d0%b2%d0%bb%d0%b0%d0%b4%d0%b8%d0%bc%d0%b8%d1%80%d0%be/", "text": "Откраднати са тръбите от язовир “Пчелина”, който е само за промишлени нужди Заводът иска 20 000 кубика за февруари Няма как да се подава вода за промишлени нужди на завод “Стомана”, заяви категорично кметът на Перник Станислав Владимиров пред “Канал 3”. По думите му това е достатъчно голямо предприятие, което може да си намери алтернативни варианти как да се снабдява с вода. Според Владимиров водоподаване към “Стомана” е спряно и няма да се позволи при този малък обем на язовир “Студена”, въпреки че синдикатите настояват за това. Той добави, че за нуждите на промишлеността е строен язовир “Пчелина” той не се използва, защото през годините тръби и други съоръжения там са били откраднати. За този проблем кметът смята да подаде сигнал до прокуратурата, ако тя не се самосезира. Както писа “Труд”,   и продавала на 16 фирми на територията на предприятието. Затова спецпрокурорите проверяват фактурите от тези сделки и дали в случая е имало облагодетелстване. Днес пред БНР Константин Стаменов, един от шефовете в “Стомана”, заяви, че са поискали “само” 10 000 кубика вода за януари и 20 000 за февруари. Според него количествата, които се дават на другите 16 фирми били символични, но не посочи на каква цена. В края на миналата седмица екоминистърът Нено Димов бе арестуван и обвинен за умишлена безстопанственост затова, че е разрешил източване на вода от язовир “Студена” за предприятията “Стомана” и “Топлофикация”. От началото на 2018 г. до ноември м. г. за промишлени нужди отишли над 7,2 млн. куб. м питейна вода. Стаменов продължава да твърди, че завод “Стомана” не е причинил водната криза, защото консумацията на предприятието е много малък процент от консумацията на града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tКметът на Перник Станислав Владимиров: „Стомана” да си търси алтернативи за водата\t\t\t"}
{"url": "https://trud.bg/%d0%be%d0%ba%d1%80%d1%8a%d0%b6%d0%b5%d0%bd-%d1%81%d1%8a%d0%b4-%d0%b1%d1%83%d1%80%d0%b3%d0%b0%d1%81-%d0%bf%d1%80%d0%b8%d0%b7%d0%bd%d0%b0-%d0%b2%d0%b8%d0%bd%d0%b0%d1%82%d0%b0-%d0%bd%d0%b0/", "text": "Окръжен съд – Бургас наложи наказание от по 3 години „Лишаване от свобода“, което наказание бе отложено от съда за изпитателен срок от 3 години на Йована М. и Мартин В., признати за виновни за причиняване на смърт и телесна повреда при управление на моторно превозно средство. Йована М. бе лишена от съда от право да управлява моторно превозно средство за срок от 4 години, а Мартин В. за срок от 3 години. На двамата подсъдими бе наложена пробационна мярка – периодични срещи с пробационен служител за срок от 1 година. Окръжен съд – Бургас призна Йована М. за виновна в това, че на 07.05.2016 г., на Автомагистрала „Тракия”, при управление на моторно превозно средство – лек автомобил, без да има необходимата правоспособност и като непълнолетна, но разбирайки свойството и значението на извършеното и можейки да ръководи постъпките си, нарушила правилата за движение по пътищата, визирани в Закона за движението по пътищата. Йована М. предприела маневра свързана с отклонение в ляво без да подаде светлинен сигнал, в резултат на което по непредпазливост и при условията на независимо съпричиняване с Мартин В., причинила смъртта на Г. Г., както и средна телесна повреда на Д. Г. Окръжен съд – Бургас призна подсъдимия Мартин В. за виновен в това, че на 07.05.2016 г., на Автомагистрала “Тракия”, при управление на лек автомобил, нарушил правилата за движение по пътищата, като в качеството си на водач и собственик на управляваното моторно превозно средство, го е предоставил на неправоспособния водач Йована М. и по непредпазливост и при условията на независимо съпричиняване, причинил смъртта на Г. Г., както и средна телесна повреда на Д. Г. Окръжен съд – Бургас присъди Йована М. и Мартин В. да платят солидарно граждански иск от по 90 хил. лв. на Д. Г. и Б. Г., за претърпени неимуществени вреди от смъртта на техния родител. Двамата подсъдими трябва да платят солидарно обезщетение в размер на 10 хил. лв. на Д. Г., за нанасяне на средна телесна повреда на самия пострадал и 80 хил. лв. на Д. Н., за причинени неимуществени вреди от смъртта на нейния син, Г. Г. Присъдата на Окръжен съд – Бургас може да бъде обжалвана или протестирана пред въззивна инстанция в 15-дневен срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tОкръжен съд – Бургас призна вината на двама подсъдими за причиняване на смърт при управление на МПС\t\t\t"}
{"url": "https://trud.bg/400-%d1%85%d0%b8%d0%bb-%d0%b5%d0%b2%d1%80%d0%be-%d0%b7%d0%b0-%d1%82%d1%80%d0%b8%d1%81%d1%82%d0%b0%d0%b5%d0%bd-%d0%b2-%d0%bd%d0%b0%d0%b9-%d0%b6%d0%b5%d0%bb%d0%b0%d0%bd%d0%b8%d1%82%d0%b5-%d0%ba%d0%b2/", "text": "Лихвите остават ниски и през 2020 г. Пазарът се развива най-добре в 4 града Средната цена на голям тристаен апартамент в София вече надмина 400 хил. евро в най-търсените квартали. А психологическата граница от 100 хил. евро за първо жилище е премината, разказаха експерти на имотния пазар. Основната причина за високите цени на имотите в София и големите градове е продължаващото завишено търсене. В столицата търсенето на жилища през 2019 г. се е увеличило с около 8%. Най-желаните райони на София остават кварталите “Изток” и “Изгрев”, както и районът около градината на Докторския паметник. Но възможностите за строителство в тези райони са ограничени, което предопределя и високите цени. През 2020 г. лихвите по ипотечните кредити ще останат ниски, което ще направи годината благоприятна за покупка на имоти. “Основно се развиват четири големи града в страната – София, Варна, Пловдив и Бургас. Има много прииждащи хора в София, които идват в столицата, за да търсят препитание. Все по-често хората се насочват към по-големи апартаменти или към къщи извън столицата”, коментира Тихомир Тошев, кредитен консултант. Той отбеляза, че при покупките с кредит тристайните апартаменти изпреварват двустайните, но ако гледаме и кешовите сделки, двустайните остават най-търсени. Обикновено най-евтините имоти, които излизат като оферти, са фалшиви обяви или с някакъв проблем. Или пък са опит на некоректни брокери да привлекат нови клиенти с много обаждания. Много евтините имоти трябва да гледаме внимателно, предупреди Тихомир Тошев. Все по-често хората купуват имоти с инвестиционна цел, тоест с мотив да спечелят. 15% от сделките ново строителство са точно такива – с инвестиционна цел, тоест купуваш на картинка, от инвеститор, на който имаш пълно доверие, и когато сградата е готова преди акт 16, го продаваш на много по-висока цена. В момента търсенето на жилища в София е предимно към южните райони. Но според експерти не трябва да се пренебрегват северните територии, където има големи възможности за разрастване на столицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\t400 хил. евро за тристаен в най-желаните квартали\t\t\t"}
{"url": "https://trud.bg/%d0%b1%d0%b8%d1%82%d0%be%d0%b2%d0%b8%d1%82%d0%b5-%d0%b1%d0%b0%d0%bd%d0%b4%d0%b8%d1%82%d0%b8-%d0%bd%d0%b0-%d1%81%d0%bf%d0%b5%d1%86%d1%80%d0%b5%d0%b6%d0%b8%d0%bc/", "text": "Главният прокурор и вътрешният министър в Галиче след жестокото убийство Иван Гешев: Има законови мерки лицата, които тормозят населението, да не са на свобода „Лицата, които тормозят населението в малките населени места са известни на местния кмет, полицай и на служителите от РПУ. Време е да се подобри координацията между прокуратурата, местната власт и МВР, да се предприемат съответните законови мерки тези лица да не са на свобода и да не се случват трагедии”. Това обяви главният прокурор Иван Гешев, който пристигна заедно с вътрешния министър Младен Маринов във врачанското село Галиче след жестокото убийство и изнасилване на 18-годишната Андреа и задържането на непълнолетния извършител. Целта на спецрежима е бандитите с по едно-две висящи дела, пуснати предсрочно от затворите, наказани са с пробация или са в изпитателен срок с условни присъди да бъдат набелязани и следени от полицията и прокуратурата. При най-малки провинения спрямо тях да се предприемат всички мерки, преди да са извършили тежки криминални престъпления. Според Гешев добра координация вече има на централно ниво, но трябва да се осъществи и на местно. Той посочи, че задържаният за престъплението Аксел Олегов, макар и непълнолетен, е осъждан през 2016 г. условно и е в изпитателен срок. Наказанието му е за лека телесна повреда на полицай от Бяла Слатина. „Ако бяхме по-добре координирани, каквато е отговорността на институциите, можеше да не се стигне до този трагичен край. Трябва да бъде ясно казано, че в голямата си част съдебната власт се намесва, когато нещо вече се случило и престъплението е извършено. Превантивната роля е изключително важна. Тук своята роля има МВР, за което прокуратурата може да помогне. Ще създадем тази организация в най-кратко време като бъдат дадени указания на съответните окръжни прокуратури да подобрят взаимодействията си с областните дирекции на МВР. Да извършат съвместен анализ на лицата, които тормозят хората в населените места и имат по 1-2 неприключили досъдебни производства, дали спазват наложените им от съда мерки за неотклонение, както и да се предприемат по-активни действия за извеждането им от средата и намаляване на степента на опасност за местните жители”, каза още главният прокурор. По думите на Гешев профилът на извършителя е подобен на други двама от убийствата в село Сотиря и в Русе. „Изключително брутално убийство. Начинът на извършване говори за профил на социопат. Ние ще поемем своята отговорност заедно с министър Младен Маринов и изпълнителната власт да си свършим работата. В крайна сметка, за да не се стига до такива трагедии, трябва да поемат отговорност много други институции. Освен за превенция на престъпността и наказване за извършените престъпления, става въпрос и за образование, и за работа, които не са от нашата компетентност. Така че трябва и другите институции да си свършат работата и всеки трябва да поеме своята отговорност”, категоричен бе Гешев. Според него представители на местната власт, а и самите хора от квартала или селото дори при най-малки съмнения да уведомяват полицията и прокуратурата, тъй като не е възможно „на всеки един гражданин да му бъде назначен специален надзорник, който да го следи в реално време”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tБитовите бандити на спецрежим\t\t\t"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%ba%d1%83%d0%bf%d1%83%d0%b2%d0%b0-%d0%be%d1%82-%d0%b1%d1%83%d0%bd%d0%b4%d0%b5%d1%81%d0%bb%d0%b8%d0%b3%d0%b0%d1%82%d0%b0/", "text": "„Лудогорец“ привлече бразилски футболист от Бундеслигата. Ново попълнение на шампиона е халфът Каули Оливейра Соуза, който има 13 мача през сезона за новака в германския елит „Падерборн“. В началото на века семейството му се мести в Германия и той има немски паспорт. \nПървият отбор на Каули Оливейра е „Кьолн“, с който спечели юношеското първенство през 2013 година. След 12 месеца бразилецът се премести в градския съперник „Фортуна“, а третият му тим е „Дуисбург“. Там е играл под ръководството на Илия Груев. \nМиналото лято Каули Оливейра подписа двегодишен договор с „Падерборн“, за който има два гола. Не се съобщава дали халфът е бил освободен от контракта или „Лудогорец“ е платил трансферна сума. \nСпоред сайта „Трансфермаркт“ цената му е 1,5 милиона евро, но традиционно там парите са много завишени. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\t„Лудогорец“ купува от Бундеслигата\t\t\t"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d1%81%d1%82%d0%b0%d0%bd%d0%b0-8-%d0%b8-%d0%b2-%d1%80%d0%b0%d0%bd%d0%b3%d0%bb%d0%b8%d1%81%d1%82%d0%b0%d1%82%d0%b0/", "text": "Тервел Пулев за пръв път намери място в топ 10 на полутежка категория на ранглистата на Световната боксова асоциация (WBA). Българинът вече е 8-и в подреждането, начело на което е Рияд Мерхи (Белгия). Шампион пък е Арсен Гуламирян (Франция). \nПо-малкият от братята Пулев стигна до пробива след интерконтиненталната титла, която спечели с победа по точки над американеца Дешон Уебстър в Пловдив през декември, негова 15-а в 15-ия му мач на профи ринга. Това ме донесе и признанието за „спортист на месеца“ в анкетата на пресклуб „България“. \n„Не е малка вероятността следващият ми мач да е в България – заяви Тервел. – Защо не и в друг град, да речем на морето през лятото? Има толкова хубави зали.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tТервел стана 8-и в ранглистата\t\t\t"}
{"url": "https://trud.bg/%d0%bf%d0%b0%d0%bd%d0%b8%d0%ba%d0%b0-%d1%81%d0%bb%d0%b5%d0%b4-%d1%84%d0%b0%d0%bb%d1%88%d0%b8%d0%b2-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b0%d0%b2%d0%b0%d1%80%d0%b8%d1%8f-%d0%b2-%d0%b0/", "text": "Съобщение за тревога заради инцидент в АЕЦ в Южна Канада, изпратено по грешка, предизвика паника сред населението в района, предаде Би Би Си. В предупреждението се казвало, че екипи действат в отговор на инцидент в ядрената централа Пикъринг, източно от Торонто. То било предназначено за живеещите в радуис от 10 километра от АЕЦ-а, които трябвало да предприемат предпазни мерки. Съобщението било разпратено от центъра за извънредни ситуации в провинция Онтарио. Близо два часа по-късно било пуснато второ съобщение, които подчертавало, че първото предупреждение е било грешка и че няма изтичане на радиация, както и че хората не трябва да предприемат предпазни действия. „Онтарио пауър дженерейшън”, която управлява ядрената централа, обясни, че съобщението за авария е било пуснато по грешка. Как се е стигнало до нея обаче предстои да се изясни в разследване. За изчерпателно разследване настоя и кметът на Пикъринг Дейв Райън. „Макар да съм успокоен, че няма извънредно положение, съм притеснен, че подобни грешки се случват”, написа Райън в туитър. Централата Пикъринг е една от най-големите в света. Тя е пусната в употреба през 1971 г., намира се на брега на езерото Онтарио, на около 50 км от Торонто. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tПаника след фалшив сигнал за авария в АЕЦ\t\t\t"}
{"url": "https://trud.bg/%d1%81%d1%82%d0%be%d0%b9%d0%bd%d0%be%d1%81%d1%82%d1%82%d0%b0-%d0%bd%d0%b0-%d0%bd%d0%b0%d0%b9-%d1%81%d0%ba%d1%8a%d0%bf%d0%b8%d1%8f-%d0%bc%d0%b5%d1%82%d0%b0%d0%bb-%d0%bd%d0%b0%d1%80%d0%b0%d1%81%d0%bd/", "text": "Най-скъпият метал – родият, поскъпна 32% oт нaчaлoтo нa гoдинaтa, дoстигайки на-високата цена от 2008 г. насам. Poдият се използва ocнoвнo в aвтoмoбилни кaтaлизaтopи и е около пeт пъти пo-cкъп oт злaтoтo. Пo-cтpиктнитe peгyлaции въpxy вpeднитe eмиcии нa aвтoмoбилитe пoдкpeпиxa поскъпването. Цената на родия нарасна 12 пъти за последните четири години. Ceгa обаче имa cпeкyлaции, чe и инвecтитopитe зaпoчвaт дa мy oбpъщaт по-голямо внимaниe, зaлaгaйки, чe цeната ще достигне нoви peкopди. В петък цената на родия достигна 7975 долара за троунция, но вчера тръгна леко надолу. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tСтойността на най-скъпия метал нарасна с 32%\t\t\t"}
{"url": "https://trud.bg/%d1%83%d0%b8%d0%bb%d1%8f%d0%bc-%d0%b8-%d1%85%d0%b0%d1%80%d0%b8-%d1%81%d0%ba%d0%be%d1%87%d0%b8%d1%85%d0%b0-%d1%81%d1%80%d0%b5%d1%89%d1%83-%d0%bc%d0%b5%d0%b4%d0%b8%d0%b9%d0%bd%d0%b8-%d0%be%d0%b1%d0%b8/", "text": "Братята обидени от публикуването на фалшива информация Отрекоха да са в хладни отношения Британските принцове Уилям и Хари излязоха със съвместно изявление, в което заклеймиха публикувана в медии „обидна” информация за влошените им отношения, предаде Би Би Си. Повод за изявлението им стана материал във в. „Таймс”, според който Хари и Меган Маркъл са били отблъснати от тираничното и грубо отношение на Уилям и заради това решили да се оттеглят от ролите си на висши членове на британското кралско семейство. За това те обявиха в сряда, без преди това да се консултират и дори да уведомят роднините си. „Въпреки ясните опровержения, британски вестник днес пусна фалшива информация със спекулации за отношенията между херцога на Съсекс и херцога на Кембридж”, гласи изявлението, издадено от канцелариите на Уилям и Хари. И допълва: „За братя, които са толкова ангажирани от проблемите на психичното здраве, използването на провокативен език по този начин е обидно и потенциално вредно”. Изявлението на принцовете бе направено преди свиканата днес от кралица Елизабет II среща, на която трябва да се обсъдят подробности за бъдещите роли на Хари и Меган след „Мегзит”, както бе наречено оттеглянето им.   Херцозите на Съсекс се местят в Лос Анджелис Екипът на Меган е в контакт с Опра Уинфри Дългосрочният план на принц Хари и Меган Маркъл е да се преселят за постоянно в САЩ, но не и докато Доналд Тръмп е президент на страната, съобщи в. „Дейли мейл”. Изданието се позовава на техни прия­тели, според които херцозите ще живеят първоначално едновременно в Канада и Великобритания, но след това планират да създадат дом и бизнес в Лос Анджелис. „Дейли мейл” съобщи и за друга тревога, която е налегнала кралица Елизабет Втора покрай „Мегзит”. А именно, че ако Хари и Меган не останат доволни от условията на бъдещите си роли, които кралският двор ще им предложи, могат да дадат пространно тв интервю, в което откровено да разкажат за неволите си. Твърди се, че пиар екипът на Меган вече е разговарял с US звездата Опра Уинфри, а също и с американските канали ABC, NBC и CBS. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tУилям и Хари скочиха срещу медийни обиди\t\t\t"}
{"url": "https://trud.bg/%d1%81-%d0%ba%d1%8a%d1%80%d0%b2%d0%b0%d0%b2%d0%b8%d1%82%d0%b5-%d0%bf%d0%b0%d1%80%d0%b8-%d0%b0%d0%ba%d1%81%d0%b5%d0%bb-%d1%81%d0%b8-%d0%ba%d1%83%d0%bf%d0%b8%d0%bb-%d0%bc%d0%b0%d1%80%d0%b0%d1%82%d0%be/", "text": "Обвиненият за убийството Аксел Олегов задигнал портмоне с 250 лева от жертвата си. Изхвърлил го в кладенец, а на сутринта с парите от магазин в Галиче си купил маратонки, ръкавици и тонколона. Отишъл и до Бяла Слатина, където си купил таблет. Потресаващите подробности разказа окръжният прокурор на Враца Десислав Начков. Той обясни, че на Аксел, който трябва да навърши 18 години през октомври, е повдигнато обвинение за умишлено убийство, но тъй като е непълнолетен, той може да получи от 5 до 15 години затвор. Часове преди убийството Аксел вечерял при баба си в ромската махала. Къщата е срещу дома на Андреа и видял, че там свети. Знаел, че момичето е само и решил да отиде при нея. Харесвал Андреа отдавна и се надявал, че тя няма да му откаже да правят секс. Отишъл до къщата към 1 ч. през нощта на 11 януари. Вратата била заключена, но Аксел се промъкнал през отворен прозорец на мазето. Докато се качвал по стълбите, взел метален прът, с който искал да сплаши момичето. Влязъл при Андреа, събудил я и й предложил да правят секс, но тя започнала да вика за помощ. Тогава я ударил с металния прът по главата. Момичето паднало на леглото, той я съблякъл и я изнасилил. На тръгване забелязал, че Андреа е още жива, грабнал кухненски нож от съседна стая, за да я убие. Опасявал се, че тя ще го издаде. Наръгал я няколко пъти в шията и й прерязал гърлото. Взел портмонето й с парите. По пътя изхвърлил ножа, а в кладенеца в двора на своята къща изхвърлил и празното портмоне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tС кървавите пари Аксел си купил маратонки и таблет\t\t\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%be%d1%81%d1%82%d1%80%d0%be%d0%b2-%d0%b2-%d0%b1%d0%b5%d0%bb%d0%b8%d0%b7-%d0%b7%d0%b0-45-%d0%bc%d0%bb%d0%bd-%d0%b4%d0%be%d0%bb%d0%b0%d1%80%d0%b0/", "text": "Предлага комфорт и спиращи дъха гледки Малък приказен остров може да бъде ваш за сумата от 4,5 млн. долара. Той е само на 1 миля от бариерния риф на разположената в Централна Америка държава Белиз, и на по-малко от 9 мили от най-големия є град Белиз. Островът е с площ от 6,559 декара и е известен като Кралският остров на палмите. Разполага с пет къщички и още една по-голяма и луксозна постройка за собственика. Къщичките предлагат спираща дъха гледка към плажа и лазурното Карибско море. Те са проектирани така, че да създават уединение за всички гости на острова. Всяка вила има две удобни климатизирани спални, а пред всяка има сламен чадър и палми. Островът има голяма зона за хранене и бар, конферентни зали и възможности за спа процедури. Ако не държите на самостоятелен остров, а просто искате да имате луксозно имение на брега на Тихия океан, Белиз предлага много повече възможности, а и на доста по-ниски цени. За сума от около 1-2 млн. долара може да придобиете луксозно имение в Белиз в колониален стил и с всички съвременни удобства. Например за 2,5 млн. долара може да купите имение от 3 декара с две двуетажни сгради. Основният дом разполага с голяма главна спалня, огромна дневна зона със съвременна кухня, хол, трапезария и баня. На втория етаж има още три спални с бани. Имотът се продава заедно с две лодки и цялото обзавеждане. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tПродават остров в Белиз за 4,5 млн. долара\t\t\t"}
{"url": "https://trud.bg/%d0%b2%d1%8a%d0%b7%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d1%81%d1%8a%d0%b4%d0%b5%d0%b1%d0%bd%d0%be%d1%82%d0%be-%d1%81%d0%bb%d0%b5%d0%b4%d1%81%d1%82%d0%b2%d0%b8%d0%b5-%d0%b7%d0%b0/", "text": "Съдебното следствие по делото за изграждането на незаконен бент по р. Батовска ще бъде подновено. Това реши Добричкият районен съд при старта на административното наказателно дело за нарушение на Закона за водите.  По него обвиняем е отстраненият шеф на „ВиК“-Добрич инж. Тодор Гикински. Разследването установи, че от 10 до 14 февруари миналата година по негово нареждане трима работници са изградили бент, по който водата от притока на р. Батовска е била отведена по 172-метров гравитачен водопровод до водоем в района на помпена станция „Батово-2“. Според заключенията на назначена експертиза чрез незаконното съоръжение се черпели повърхностни води, за да се пести ток, нужен за експлоатацията на помпената станция, която снабдява с питейна течност няколко селища.  При старта на делото от прокуратурата направиха предложение Гикински да бъде освободен от наказателна отговорност и да му бъде наложена административна санкция. Съдът обаче прецени, че обстоятелствата по делото не са достатъчно изяснени и затова определи следствието да бъде възобновено. Следващото заседание по делото е на 17 февруари, когато показания ще дават трима свидетели.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tВъзобновяват съдебното следствие за незаконен бент по р. Батовска\t\t\t"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-ii-%d0%b4%d0%b0%d0%b4%d0%b5-%d0%b1%d0%bb%d0%b0%d0%b3%d0%be%d1%81%d0%bb%d0%be%d0%b2%d0%b8%d1%8f%d1%82%d0%b0-%d1%81%d0%b8-%d0%b7%d0%b0-%d0%bd%d0%b5%d0%b7/", "text": "Кралица Елизабет Втора разпространи изявление, че се е съгласила да уважи желанието на внука си принц Хари и съпругата му Меган за по-независим живот след преходен период, предаде  . „Моето семейство и аз изцяло подкрепяме желанието на Хари и Меган да създадат нов живот като младо семейство“, заяви 93-годишна кралица и допълни: „Въпреки че предпочитаме да продължат да изпълняват изцяло задълженията си като членове на кралското семейство, ние уважаваме и разбираме тяхното желание да живеят по-независим живот като семейство, оставайки ценна част от моето семейство“. През преходния период принцът и съпругата му е живеят както в Канада, така и във Великобритания. В изявлението си кралица Елизабет Втора посочи, че е поискала окончателните решения да бъдат взети до дни. Кралицата определи срещата в имението Сандрингам като „конструктивна“. На нея освен принц Хари присъства баща му принц Чарлз и брат му принц Уилям. Тримата принцове си тръгнаха от нея в отделни автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tЕлизабет II даде благословията си за независимостта на Меган и Хари\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8%d0%b7%d0%b7%d0%b5-%d1%80%d0%be%d0%bb%d1%8f%d1%82%d0%b0-%d0%bd%d0%b0-%d0%bf%d0%be%d1%81%d1%80%d0%b5%d0%b4%d0%bd%d0%b8%d0%ba-%d0%b7%d0%b0-%d0%bb%d0%b8%d0%b1%d0%b8/", "text": "Изглаждат се параметрите на мирно споразумение Русия иззе ролята на посредник в уреждането на гражданския конфликт в Либия и сключването на мирно споразумение между враждуващите страни, като прие в Москва министър-председателя на международно признатото правителство в Триполи – Файез Сарадж, и неговия опонент от Бенгази, който девет месеца обсажда либийската столица, маршал Халифа Хафтар, предадоха световните агенции. Същевременно на среща в Истанбул президентът на Турция Реджеп Тайип Ердоган и министър-председателят на Италия Джузепе Конте настояха, че всяко споразумение за прекратяване на огъня в Либия трябва да е в рамките на международна програма. Зад подобна позиция застанаха и президентът на Франция Еманюел Макрон по време на телефонен разговор с държавния глава на Русия Владимир Путин, проведен също днес. Първоначално бе съобщено, че в Москва ще се проведе лична среща между Сарадж и Хафтар, но в късните часове първият отказа да седне на една маса с опонента си. Така преговори проведоха представители на либийските делегации с външните и военните министри на Русия и Турция. На тях трябваше да се изяснят най-вече параметрите на бъдещото споразумение за прекратяване на огъня, на фона на договора между Анкара и Триполи за военно сътрудничество и преразпределение на границите в Средиземно море. Подробности за самото споразумение не бяха посочени, но късно днес първият дипломат на Москва Сергей Лавров каза, че е постигнат известен успех. Той допълни, че е разгледан документ за урегулиране на ситуацията в Либия, който бил подписан от Сарадж и представител на либийския парламент, но Хафтар е поискал време до днес, преди да реши дали и той да подпише документа. Турция подкрепя официално международно признатото правителство на Либия, което контролира териториите в и около Триполи, докато Русия, Франця, Обединените Арабски Емирства и Египет финансират силите на маршал Хафтар. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tРусия иззе ролята на посредник за Либия\t\t\t"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%87%d0%b5-%d1%81%d0%bf%d0%b0%d1%81%d0%b8-%d0%b1%d0%be%d0%b3%d0%be%d1%8f%d0%b2%d0%bb%d0%b5%d0%bd%d1%81%d0%ba%d0%b8%d1%8f-%d0%ba%d1%80%d1%8a%d1%81%d1%82-%d0%b2/", "text": "Българите в Калифорния отбелязаха християнския празник Богоявление със седмица закъснение, съобщи LifeOnline.bg. \nПоради липса на български свещеник в района, ритуалът хвърляне на кръста е бил отложен със седмица. В крайна сметка литургията отслужил украинският свещеник отец Олег. Събитието събра българи от Калифорния и близките щати в 14 ч. местно време на кея в Санта Моника, откъдето разпятието бе хвърлено във водата. Кръстът, донесен от Витлеем, където е и осветен, извади от Тихия океан един от малцината мераклии да скочат във водата. \nТова бе ученикът в българското училище в Ървайн Явор Колев на 11 г. от Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tТърновче спаси Богоявленския кръст в Тихия океан в Санта Моника\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-560/", "text": "ВМРО не пускат Искрен Веселинов в МОСВ Само с една номинация за нов министър на околната среда и водите ще влязат утре при премиера и лидер на ГЕРБ Бойко Борисов от т. нар. „Малка коалиция” – Емил Димитров – Ревизоро.         Ето какво да направите, ако ви уволнят незаконно Трудово-правна консултация на „Труд“.             Данъчни пресичат роенето на фирми за неплащане на ДДС Няма да допускат в един магазин обувки да продава едно дружество, а дрехи друго.         Пернишки параграф 22 За „лошия“ частник и колективната безотговорност на институциите – коментар на Михаил Кръстев.         Язовирите ни се управляват все едно сме малко след Средновековието Перник остана без вода по същите причини както София в началото на 90-те, казва проф. д-р инж. Славейко Господинов в интервю за „Труд“.           Може ли всеки да сезира Конституционния съд? Идва денят, в който гражданинът-данъкоплатец вече осъзнава, че е кредитор, а не длъжник, субект на властта, а не обект – анализ на д-р Радко Ханджиев.             Възкръсналият Силует на бившия премиер на Хърватска Зоран Миланович, който беше избран за президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tВижте акцентите в броя на вестник „Труд“ във вторник, 14 януари 2020\t\t\t"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%b7%d0%b0-%d0%be%d1%82%d0%bc%d1%8a%d1%89%d0%b5%d0%bd%d0%b8%d0%b5-%d1%83%d0%b1%d0%b8-%d0%b4%d0%b2%d0%b0%d0%bc%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Версия: Единият труп е на атентатора – 66-годишен бивш полицай Мъжът бил изгонен от жилището Мощен взрив и пожар взеха две жертви в жилищен блок 302 във варненския квартал „Владиславово”. Разследва се версията, че бомбата е заложена за отмъщение от 66-годишен бивш полицай и той самият е едната от жертвите. Загинала е и 53-годишна жена от съседния апартамент. Експлозията станала в 4,17 ч днес на четвъртия етаж. От ударната вълнѕ терасата и външната му стена били избити и се стоварили на поляната отпред. Лумнал пожар, който унищожил две жилища и нанесъл големи щети на трето. Шест екипа огнеборци гасиха стихията до зори. От засегнатия вход бяха евакуирани 18 души. Някои бяха извадени с вишка, защото пламъците бяха отрязали пътя към стълбището. След потушаването на пожара сред руините на единия изпепелен апартамент бе открито тялото на 53-годишната му стопанка. Часове по-късно бе намерен втори овъглен труп, който е бил близо до епицентъра на взрива. ДНК-експертиза ще установи самоличността на жертвата, съобщиха от прокуратурата. В токсикологията на Военноморска болница бяха приети две обгазени обитателки от петия и шестия етаж – на 70 и 81 г. По-възрастната има и обгаряния по дланите. „Състоянието им е тежко, но стабилно”, каза директорът на ВМБ проф. Ивайло Въжаров. В „Света Марина” бяха настанени момиченце на 4 г. и две момчета на 12 и 17 г., вдишали дим. Децата са в съзнание, няма опасност за живота им, но ще останат 48 ч в стационара за наблюдение, съобщиха от болницата. На мястото на инцидента призори пристигнаха кметът на Варна Иван Портних, окръжният прокурор Красимир Конов и шефът на ОДМВР ст. комисар Даниел Пашов. Още при първия оглед стана ясно, че взривът не е от газова бутилка или бойлер. При два огледа обаче все още не бе установен съставът на взривното вещество. Часове по-късно полицията обяви за издирване обитателя на гръмналия апартамент на четвъртия етаж. 66-годишният Веселин Димитров бил забелязан от съседи предишната вечер да изнася багажа си. От 25 г. мъжът живеел на семейни начала с 51-годишната собственичката на жилището. В навечерието на Коледа тя се изнесла, а преди седмица на Димитров била наложена ограничителна заповед заради домашно насилие. Комшии споделиха, че наскоро го чули да говори по телефона на терасата и да сипе закани, че ще си отмъсти, задето половинката му го оставя без дом. Преди дни мъжът разказал личната си драма пред варненски сайт. Обяснил, че се чувства предаден от жената, с която е живял четвърт век, чийто син е изучил и е вложил доста средства в жилището й. Споделил, че е отчаян и дори мисли да сложи край на живота си, въпреки че имал голяма къща в село край града. Издирваният е работил и като военен, и като полицай, но през 1995 г. е бил уволнен дисциплинарно от МВР за корупция, съобщиха от Варненската окръжна прокуратура. Тя образува по случая досъдебно производство за палеж с двама загинали и значителни материални щети. Предстои да бъде направено и обследване на годността на блока след огнения инцидент. От кметството обявиха, че ще осигурят жилища за хората, останали без подслон и днес едно от семействата от блок 302 бе настанено в общинско жилище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tВзрив за отмъщение уби двама във Варна (обзор)\t\t\t"}
{"url": "https://trud.bg/%d0%b2%d0%bc%d1%80%d0%be-%d0%bd%d0%b5-%d0%bf%d1%83%d1%81%d0%ba%d0%b0%d1%82-%d0%b8%d1%81%d0%ba%d1%80%d0%b5%d0%bd-%d0%b2%d0%b5%d1%81%d0%b5%d0%bb%d0%b8%d0%bd%d0%be%d0%b2-%d0%b2-%d0%bc%d0%be%d1%81%d0%b2/", "text": "Само с една номинация за нов министър на околната среда и водите ще влязат утре при премиера и лидер на ГЕРБ Бойко Борисов от т. нар. „Малка коалиция”. И това е името на Емил Димитров – Ревизоро. След дебати от ВМРО са били категорични, че няма да лишат парламентарната си група от Искрен Веселинов, който в момента й е съпредседател и е председател на комисията по регионално развитие в парламента. От друга страна евентуална кандидатура на Борис Ячев (НФСБ) ще размести баланса на ресорите с постовете в коалиционното споразумение. А резонната кандидатура на единия от зам.-министрите в МОСВ Николай Кънчев (ВМРО) не била най-удачна заради ареста на Нено Димов. Партньорите от „Малката коалиция” – ръководствата на ВМРО и НФСБ, планират среща за тази вечер, тъй като Валери Симеонов беше извън София. Заедно с вицепремиера и лидер на ВМРО Красимир Каракачанов обаче са се чували по телефона. След като воеводите преценили, че Искрен Веселинов им е много важен за организационната и законодателна работа в Народното събрание, единственото име, около което се обединили било това на Ревизоро. „Той е човек с ръководен опит от митниците, познава добре законите като юрист и може да влезе в решаването на проблемите в екоминистерството от раз”, коментираха от ВМРО пред „Труд”. Емил Димитров в момента е председател на парламентарната комисия за борба със сивата икономика и контрабандата. Той е депутат от гражданската квота на ВМРО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tВМРО не пускат Искрен Веселинов в МОСВ\t\t\t"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8-%d0%bf%d1%80%d0%b5%d1%81%d0%b8%d1%87%d0%b0%d1%82-%d1%80%d0%be%d0%b5%d0%bd%d0%b5%d1%82%d0%be-%d0%bd%d0%b0-%d1%84%d0%b8%d1%80%d0%bc%d0%b8-%d0%b7%d0%b0-%d0%bd/", "text": "Общ оборот за дейност на едно място Няма да допускат в един магазин обувки да продава едно дружество, а дрехи друго От НАП няма да допуснат разделянето на една дейност на много фирми с цел неплащане на ДДС. Например в един магазин обувки да продава една фирма, а дрехи друга, и то свързани помежду си чрез собственика, персонала и използваните помещения. Или пък в една сладкарница фризерите за безалкохолните да се държат от една фирма, а тортите – от друга, с цел да не достигнат оборота от 50 хил. лв. годишно и да не плащат ДДС. Това става ясно от становище на приходната агенция по отношение прилагането на Закона за ДДС. При наличие на случаи, например на безспорно еднородна дейност при общо използване на активи и/или човешки ресурси, формално извършвана от две или повече фирми, особено когато са свързани или действат съгласувано и при липса на ясни критерии за разпределяне на рисковете и ползите от дейността, това би могло да е индикация за обединяване на усилията на лицата за обща дейност чрез дружество по чл.357 от Закона за задълженията и договорите, пише в становището на НАП. По силата на чл.9, ал.2 от Данъчно-осигурителния процесуален кодекс (ДОПК) неперсонифицираното дружество се приравнява на юридическо лице за данъчни цели. Пример за тази хипотеза би бил случаят, в който в един и същи офис две или повече фирми осъществяват едновременно еднородна дейност, използвайки общи активи, включително човешки ресурси, посочват от НАП. В такива случаи облагаемите обороти на участващите в неперсонифицираното дружество фирми ще бъдат обединявани, така че при преминаване на прага от 50 хил. лв. да бъдат регистрирани по ДДС, допълват от НАП. В практиката например има много случаи счетоводители да имат две фирми – едната с регистрация по ДДС, а другата без. Така в зависимост от това кой е клиентът им издават фактури с ДДС или извършват услуги без ДДС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tДанъчни пресичат роенето на фирми за неплащане на ДДС\t\t\t"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba%d0%b2%d0%be-%d0%b4%d0%b0-%d0%bd%d0%b0%d0%bf%d1%80%d0%b0%d0%b2%d0%b8%d1%82%d0%b5-%d0%b0%d0%ba%d0%be-%d0%b2%d0%b8-%d1%83%d0%b2%d0%be%d0%bb%d0%bd%d1%8f%d1%82-%d0%bd/", "text": "Въпрос:  Бях освободен от работа, но след като обжалвах това действие пред съда, спечелих делото и чрез съдебно решение съм възстановен на работното си място и следва да се явя на него в определения в съдебното решение 14-дневен срок. Какво точно се очаква да направя аз, а и работодателят ми? В. Каращранов, гр. Добрич Отговор:  Влязлото в сила съдебно решение, с което уволнението на работник или служител е признато за незаконосъобразно и е възстановен на заеманата преди уволнението длъжност е задължително за изпълнение от работодателя. При възстановяване на работа на незаконно уволнен служител от съда се счита, че трудовото правоотношение не е било прекратявано. Пълният отговор четете в броя на вестник „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tЕто какво да направите, ако ви уволнят незаконно\t\t\t"}
{"url": "https://trud.bg/9-%d0%be%d1%82-%d1%84%d0%b8%d1%80%d0%bc%d0%b8%d1%82%d0%b5-%d0%b0%d1%82%d0%b0%d0%ba%d1%83%d0%b2%d0%b0%d0%bd%d0%b8-%d0%be%d1%82-%d1%85%d0%b0%d0%ba%d0%b5%d1%80%d0%b8/", "text": "12% от фирмите в ЕС са имали инциденти, свързани със сигурността на информационните и комуникационните им технологии, съобщиха от европейската статистическа служба Евростат. Най-честите проблеми са свързани с повреда на хардуер или софтуер на фирмата, както и блокиране на определени услуги заради хакерски атаки, от които са засегнати 9% от предприятията. На следващо място е проблемът с унищожаване на фирмени данни поради зараза на компютрите със злонамерен софтуер, неразрешено влизане в информационните системи на фирмите, жертва на което са станали 5% от предприятията. Значително по-рядко фирмите съобщават за неправомерно разкриване на поверителни данни, жертва на което са станали 1% от предприятията. Затова през 2019 г. 40% от големите, 33% от средните и 22% от малките предприятия са били застраховани от инциденти със сигурността на информационните им технологии. 10% от фирмите използват биометрични методи за идентификация на служителите, като например пръстов отпечатък, показват данните на Евростат. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\t9% от фирмите атакувани от хакери\t\t\t"}
{"url": "https://trud.bg/%d0%bd%d0%b0%d1%81%d1%82%d0%be%d1%8f%d1%89%d0%be%d1%82%d0%be-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be-%d0%bd%d0%b0-%d0%bc%d1%81-%d0%bd%d0%b5-%d0%b5-%d0%bf%d1%80%d0%b0%d0%b2/", "text": "По повод получени журналистически въпроси относно твърдения в   в ефира на „Дарик радио“ от Министерството на здравеопазването информират за следното: Настоящият ръководен екип на Министерството на здравеопазването не е правил предложения за изменения в Закона за обществените поръчки, каквито твърдения за „лобистки текстове на МЗ“ се тиражират. Текстът в ЗОП, който д-р Дечев цитира, е обнародван 2016 г. Вносител на законопроекта тогава е Министерският съвет, като в първоначално внесения в Народното събрание законопроект е предложено възложители на обществени поръчки да бъдат всички лечебни заведения, независимо от тяхната собственост. При разглеждането на законопроекта от Народното събрание, между първо и второ четене, е внесено предложение за ограничаване кръга от лечебни заведения, за които ще се прилага законът. Предложението е прието от Народното събрание и е в сила от 16.04.2016 г. На въпроса относно драстичната разлика в цената на едно и също лекарство, заплащано от НЗОК с публичен ресурс на различните видове лечебни заведения (частни, общински, държавни), заявяваме: В Министерството на здравеопазването и в Националния съвет по цени и реимбурсиране на лекарствени продукти не са постъпвали сигнали от управителя на НЗОК за драстични разлики в цената на едно и също лекарство, заплащано от НЗОК. Може само да се предполага, че става дума за разликата в цената между оригинален продукт и генерик с еднакво активно вещество, тъй като всички останали хипотези са недопустими предвид факта, че платец на лекарството е именно НЗОК. В случай че е налице девиация в цените на един и същи продукт, заплащан с публични средства от НЗОК, би следвало да бъде сигнализирано както Министерството на здравеопазването, така и Националният съвет по цени и реимбурсиране на лекарствени продукти. Ако все пак има допуснати такива плащания от ръководството на НЗОК, трябва незабавно да бъдат сигнализирани компетентните органи. По отношение на отчетността на частните лечебни заведения, подчертаваме, че по инициатива на МЗ бе приета промяна в ЗЛЗ, така че Министерство на здравеопазването има механизъм да изисква информация от всички лечебни заведения за болнична помощ, които се финансират чрез договор с НЗОК и/или МЗ, в това число медико-статистически и финансови показатели и информация за извършените от тях разходи при осъществяване на дейността си. Също така инициирахме промяна, така че Министерството на здравеопазването да има основание да събира и осигурява публичен достъп до актуалните ценоразписи на болничните услуги, за да могат пациентите да правят информиран избор на изпълнител на медицинска помощ. Това е стъпка към по-голяма прозрачност в сектора. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tНастоящото ръководство на МС не е правило предложения за изменения в Закона за обществените поръчки\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%82%d1%8a%d1%80%d0%bd%d0%be%d0%b2%d1%86%d0%b8-%d1%81-4-000-%d0%bb%d0%b8%d1%82%d1%80%d0%b0-%d0%bd%d0%b5/", "text": "След получен сигнал около 14 часа в неделя,служители на РУ- Луковит спрели в землището на с. Торос товарен автомобил „Ивеко“.  В хода на проверката в автомобила са установени 4 туби от по 1000 литра, пълни с неустановена течност. 39-годишният шофьор не е представил документи за произхода на превозвания от него товар. Той и спътникът му – на 27 години, и двамата от Велико Търново, са с криминалистически регистрации, задържани са в полицейския арест. Превозното средство и тубите са иззети. Ден по-рано в сграда отново в землището на с. Торос са установени още 4 подобни и със същата вместимост туби, пълни с неустановена течност.  По случая е образувано досъдебно производство, уведомени са РИОСВ, Окръжна прокуратура-Ловеч и Районна прокуратура-Луковит, действията по разследването продължават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tАрестуваха двама търновци с 4 000 литра неустановена течност\t\t\t"}
{"url": "https://trud.bg/%d0%bf%d1%80%d0%be%d1%84-%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%87%d0%bb%d0%b5%d0%bd-%d0%bd%d0%b0-%d0%bd%d0%b0%d0%b4%d0%b7%d0%be%d1%80%d0%bd%d0%b8/", "text": "Касата плаща 7 пъти по-високи цени за медикаменти на частните болници Болниците в България са около 380, ако останат 180, те ще бъдат по-ефективни в лечението на пациенти и Здравната каса няма да изпада в затруднения. Това заяви пред „Труд” проф. Григор Димитров, член на Надзорният съвет на Националната здравноосигурителна каса (НЗОК). „Една такава реформа е повече от необходима. Тези болници са направени при население 9 млн. души, когато имахме друго разположение на хората в страната и друго възрастово разпределение. Сега обаче имаме друга структура, високо специализирана помощ и нови технологии”, поясни проф. Григор Димитров. На същото мнение е и управителят на НЗОК д-р Дечо Дечев. В неделя той заяви още, че парите на Касата се точат, като се плаща 7 пъти по-висока цена за лекарства в частните болници, в сравнение с държавните и общинските. „Примерно – едно и също конкретно лекарство на един и същи производител, когато се отчита от държавна и общинска болница, се заплаща от касата на 150 лева, а когато се отчита от частна болница, се заплаща на 1050 лв.”, обясни д-р Дечев. „В нормативната уредба преди няколко години е дадено право на болниците самостоятелно да купуват лекарства, което не е правилно. Друг е въпросът, че не е направено необходимото и от страна на д-р Дечев, не да го казва по телевизията или радиото, а да настоява пред министъра и пред Комисията по здравеопазване за промени”, заяви още проф. Димитров. Надзорният съвет не знаел за тази практика. Още преди 5 години експертите поискали да има равнопоставеност при плащането на лекарства. Д-р Дечев отправи критики към здравния министър Кирил Ананиев за това, че е обещал 50 млн. лева за заплати на медицинските сестри. Според него е невъзможно да се обещаят пари от държавния бюджет в модел, в който приходите на болниците са от дейности. По думите му се прокарват лобистки закони, според които НЗОК няма право да иска отчети от частните болници, което поставя в неравностойно положение държавните и общинските лечебни заведения. Друг основен пропуск на МЗ е изключването на частните болници от задължителните обществени поръчки при харчене на обществен ресурс. „Трябва да има еднакъв режим на частни и държавни болници при ползването на публичния ресурс”, обясни проф. Димитров и поясни, че не трябва със средства от Касата да се формира печалба и че не е нормално петдесет на сто от бюджета на НЗОК да бъде за болнична помощ, докато в другите страни от ЕС порядъкът е около 18 – 25 на сто. Междувременно стана ясно, че БСП ще изпрати сигнал до прокуратурата заради разкритията д-р Дечев за източването на Касата. \nВ четвъртък здравният министър Кирил Ананиев ще бъде изслушан в ресорната парламентарна комисия.   МЗ не знае за разликата в цените за лекарствата Настоящият ръководен екип на Министерството на здравеопазването не е правил предложения за изменения в Закона за обществените поръчки, каквито твърдения за „лобистки текстове на МЗ” се тиражират”, обявиха в своя позиция от здравното министерство. “Текстът в ЗОП, който д-р Дечев цитира, е обнародван 2016 г. Вносител на законопроекта тогава е Министерският съвет, като в първоначално внесения в Народното събрание законопроект е предложено възложители на обществени поръчки да бъдат всички лечебни заведения, независимо от тяхната собственост. При разглеждането на законопроекта от Народното събрание, между първо и второ четене, е внесено предложение за ограничаване кръга от лечебни заведения, за които ще се прилага законът. Предложението е прието от Народното събрание и е в сила от 16.04.2016 г. На въпроса относно драстичната разлика в цената на едно и също лекарство, заплащано от НЗОК с публичен ресурс на различните видове лечебни заведения заявяваме: В Министерството на здравеопазването и в Националния съвет по цени и реимбурсиране на лекарствени продукти не са постъпвали сигнали от управителя на НЗОК за драстични разлики в цената на едно и също лекарство, заплащано от НЗОК. Може само да се предполага, че става дума за разликата в цената между оригинален продукт и генерик с еднакво активно вещество, тъй като всички останали хипотези са недопустими предвид факта, че платец на лекарството е именно НЗОК. В случай че е налице девиация в цените на един и същи продукт, заплащан с публични средства от НЗОК, би следвало да бъде сигнализирано както Министерството на здравеопазването, така и Националният съвет по цени и реимбурсиране на лекарствени продукти. Ако все пак има допуснати такива плащания от ръководството на НЗОК, трябва незабавно да бъдат сигнализирани компетентните органи. По отношение на отчетността на частните лечебни заведения, подчертаваме, че по инициатива на МЗ бе приета промяна в ЗЛЗ, така че Министерство на здравеопазването има механизъм да изисква информация от всички лечебни заведения за болнична помощ, които се финансират чрез договор с НЗОК и/или МЗ”, заявиха от МЗ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tПроф. Григор Димитров, член на Надзорния съвет на НЗОК: Близо 200 болници в страната са излишни\t\t\t"}
{"url": "https://trud.bg/%d1%82%d0%be%d0%bb-%d1%82%d0%b0%d0%ba%d1%81%d0%b8%d1%82%d0%b5-%d0%b7%d0%b0-%d1%82%d0%b5%d0%b6%d0%ba%d0%be%d1%82%d0%be%d0%b2%d0%b0%d1%80%d0%bd%d0%b8%d1%8f-%d1%82%d1%80%d0%b0%d1%84%d0%b8%d0%ba-%d0%bc/", "text": "Тол таксите за масовия тежкотоварен трафик – с тегло между 3,5 т и 12 т, ще са от 3 до 6 ст. на километър за автомагистрали и между 4 и 7 ст. за първи клас пътища в зависимост от емисионния клас на превозното средство. Това предвижда новият проект за изменение и допълнение на Тарифата за таксите, които се събират за ползване на републиканската пътна мрежа, публикуван днес за обществено обсъждане, съобщиха от министерството на регионалното развитие. Тарифите, по които ще се събира тол за изминато разстояние по републиканската пътна мрежа от 1 март, са предложените от браншовите транспортни организации. На срещата на 10 януари с представители на транспортния бранш при премиера Бойко Борисов беше решено тол системата да бъде пусната в търговска експлоатация за превозните средства над 3.5 т от 1 март 2020 г. Тя ще стартира с такси за автомагистралите и първи клас пътища (около 3 100 км). След три месеца търговска експлоатация на тол системата анализите ще покажат дали с по-ниски тарифи и редуциран обхват, приходите, които държавата очаква от тол такси, ще бъдат същите като вече заложените в бюджета. Ако те са по-малко, ще се разгледа актуализиране на тарифите. От обхвата на тол системата са извадени освен третокласните, и второкласните републикански пътища. Така след 1 март т.г. около 17 000 км от около 20 000 км републиканска пътна мрежа ще бъде безплатна за товарните автомобили над 3,5 тона. След старта на тол системата на 1 март тези превозни средства няма да плащат винетка за пътищата извън обхвата на толуваните. Размерът на тол таксите е обвързан с екологичната категория на превозното средство, както и с класа на пътя, за който ще се дължи – автомагистрали и първи клас. Стойността ще се изчислява на изминат километър като всяко навлизане в тол сегмент ще се приема за пълното му изминаване. Товарните автомобили с тегло между 3,5 т и 12 т и с най-високите еко класове Евро V, Евро VI или EEV ще плащат по 3 ст. на километър на автомагистрала и 4 ст. на километър за първокласните пътища. За тези с емисионен клас Евро III или Евро IV тарифата ще е 4 ст. на километър за автомагистрала и 5 ст на километър за първи клас пътища, а за тези с най-ниската екокатегория – клас Евро 0, I или II – 6 ст. и 7 ст на километър, съответно за автомагистрала и първи клас пътища. Тежкотоварните автомобили с тегло над 12 т и с две или три оси ще плащат в зависимост от емисионния си клас между 6 ст. и 11 ст. на километър за автомагистрали и между 5 ст. и 10 ст. на километър – за първи клас пътища. Камионите с тегло над 12 тона, с четири и повече оси ще плащат в зависимост от емисионния си клас между 11 ст. и 20 ст. на километър за автомагистрала и между 10 ст. и 19 ст. – за първи клас пътища. Тарифата за автобусите над 12 тона ще е една и съща за автомагистралите и първокласните пътища – от 2 ст. до 4 ст. на километър в зависимост от екокатегорията. Автобусите с тегло до 12 т, с емисионен клас Евро V, Евро VI или EEV тона ще плащат 1 ст. за автомагистрала и първи клас пътища, а тези с емисионен клас Евро III, Евро IV, Евро II, Евро I или Евро 0 – 2 ст. на километър за автомагистрали и първи клас пътища. За ползване на платената пътна инфраструктура от пътни превозни средства с тегло над 3,5 т, използващи като единствен източник алтернативно гориво, тол таксата ще е в размер на 50 на сто от стойността, определена за съответния вид автомобили и за категория ЕВРО VI, EEV. Срокът за събиране на предложения по проекта на тарифата е до 12 февруари 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tТол таксите за тежкотоварния трафик между 3 и 7 ст. на километър\t\t\t"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%bc%d0%b5%d1%81%d0%be-%d0%b7%d0%b0%d0%bf%d0%b0%d0%bb%d0%b8-%d0%ba%d1%8a%d1%89%d0%b0-%d0%b4%d0%b0-%d0%b7%d0%b0%d0%bb%d0%b8%d1%87%d0%b8-%d1%81%d0%bb/", "text": "Крадец се вмъкна в необитаема къща в шуменското село Преселка, отмъкна месо, суджук и ракия, и за да заличи следите подпали имота.  Само след 4 часа криминалисти от РУ- Нови пазар установили и задържали извършителя – 28-годишният Мехмед М. Той живеел в съседство до обраната къща. В събота разбил входната врата и още три вътрешни. Отмъкнал 30 кг. замразено месо, 30 литра ракия и суджуци и запалил нарочно перде в къщата. Съвсем близо обаче, живеел братът на собственика и той забелязал взлома. Като влязъл вътре, видял опушените стени и частично изгорели домашни вещи. Пожарът се бил самозагасил. Съобщил веднага в полицията. Криминалисти бързо стигнали до извършителя, а той още не бил изял надениците, показал и ракията. Месото пък, бил закопал в чужд двор. Задържан е за срок до 24 часа в Полицейското управление. Мехмед има и други кражби в досието си, наскоро бил излязъл от затвора и пак се върнал към занаята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tКрадец на месо запали къща да заличи следите\t\t\t"}
{"url": "https://trud.bg/%d1%82%d0%b5%d0%b6%d1%8a%d0%ba-%d0%b6%d1%80%d0%b5%d0%b1%d0%b8%d0%b9-%d0%b7%d0%b0-%d1%82%d0%b5%d0%bd%d0%b8%d1%81%d0%b8%d1%81%d1%82%d0%ba%d0%b8%d1%82%d0%b5-%d0%b2-%d0%bc%d0%b5%d0%bb%d0%b1%d1%8a%d1%80-2/", "text": "Трудна ще е мисията на трите ни тенисистки, които ще се опитат да намерят път през квалификациите до основната схема на Аустрелиън оупън. Първата ни ракета Виктория Томова ще срещне на старта Анкита Раина (Индия), а при успех ще се изправи срещу Анхелина Калинина (Украйна) или Моника Никулеску (Румъния). Изабелла Шиникола започва с Мая Хвалинска (Полша), а следващото й препятствие вероятно ще е Марта Костюк (Полша). Елица Костова пък се изправя срещу британката Хариет Дарт, а при победа може да срещне сънародничката й Никол Гибс. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.13", "title": "\n\t\t\tТежък жребий за тенисистките в Мелбърн\t\t\t"}
