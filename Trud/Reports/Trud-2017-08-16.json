{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b4%d0%b0%d0%b4%d0%be%d1%85%d0%bc%d0%b5-%d1%86%d0%b0%d0%bd%d0%ba%d0%be%d0%b2-%d0%ba%d0%b0%d0%bc%d1%8a%d0%ba-%d0%bd%d0%b0-%d0%bf%d1%80%d0%be%d0%ba/", "text": "Причината да дадем „Цанков камък” на прокуратурата е, че съоръжение за 1 милиард лева не работи. За това трябва да има виновен, каза министър-председателят Бойко Борисов на днешното правителствено заседание. Той посочи, че всички останали спекулации по темата са съзнателно разпространявани фалшиви новини. БОЙКО БОРИСОВ: Преди да преминем нататък, с госпожа Петкова искаме да ви информираме, понеже чувам какви ли не приказки в публичното пространство, а това са изцяло фалшиви новини. Причината отново да се внася това предложение за „Цанков камък“ е, защото е съоръжение, за което е даден приблизително милиард, с път за 240 милиона, а то не работи, то е изпразнено, счупило се е, ремонтира се и сега, в най-големите жеги, когато климатиците работят на пълни обороти, ние не можем да ползваме енергия от него. С една дума, ние атакуваме качеството и питаме кой ще понесе отговорност. И, естествено, за това се обръщаме към мандатоносителите през тези периоди – ДПС и БСП. И аз просто не мога да разбера тази наглост. Спомням си, бях при Цветанка Ризова в Нова телевизия. Предишния ден отидохме на „Цанков камък“, заведох всички журналисти точно след тунела и всички телевизии го имат като архив, след тунела беше планината, един горски път, и тогава при Цветанка Ризова зададох въпроса: „Сега, след като са похарчени стотици милиони, ние трябва ли да доплатим последната част или да го държим като паметник на културата?“. Ама ние щяхме да имаме и друг паметник на културата – магистрала „Струма“. Щяхме да имаме паметник не на културата, а на глупостта, извинявам се на Боил Банов. Паметник на глупостта – магистрала „Люлин“, защото и там 5 километра бяха направени и опираше в планината. Магистрала „Тракия“ щеше да е паметник на глупостта, „Марица“ – паметник на глупостта. Северната тангента, абсолютно провален проект – 240 милиона загуба, сега трябваше да ги върнем в Брюксел, „Дунав мост 2“, абсолютно провален проект. Само за секунди мога да изброя все милиардни проекти. И към тях, ако се прибави „Белене“, ако се прибавят американските централи! Ние не че се връщаме назад, но щетите от техните управления се влачат десетки години в последствие. Да вложиш 1 милиард, представете си, в магистрала и да я затвориш – какво ще ни правят нас? Затова питаме има ли виновен. Кой е правил този проект? Как тази чаша се е спукала? Да извадят записа – още тогава ние прогнозирахме, че водата ще натисне и ще спука плочата, защото тя е направена в котловината по подобен начин. Да, но в същото време „Цанков камък” не работи и трябвало да го оставим, защото щели на съд да ни дават. Ние ако за всяка тяхна глупост ги даваме на съд, съдилищата ще работят непрекъснато. Друг въпрос е кой ще е следователят, като знаем с какви следователки разполагат. Може ли накрая ние, които достроихме пътя, за да пуснем язовира, това ако ни е вината… Но аз съм питал публично. Така в „Панорама“ питах и за „Белене“ – като не я правим, след това ще платим милиарди и то стана. Защото всичките им проекти са такива, че накрая ще се загубят милиарди! Ако пази, Боже, падне банка в наше управление – кой е виновен? Финансовият министър, премиерът, вицепремиерът – има си виновници. КТБ се срина при тях, искат и това да ни припишат. Толкова им беше интересно да видят стенограмите, да намерят една думичка да съм виновен и аз за КТБ. Е, излязоха от Президентството и едната, и втората, всички стенограми и там ясно се следи пътят кой е виновен, кои са институциите, кои са хората. Това е една опорна точка, която преди десетина дни дойдоха да ми я кажат, аз се изсмях, не вярвах.  Атаката ще бъде, че ДПС и всички останали едва ли не се пресират от нас защото са чисти, добри и така заедно с БСП да подготвят следващо управление. А на нас да ни пришият Пеевски. Казвам: „Това са глупости“ и в същото време гледам ден след ден как вървят фалшивите новини. Нашето даване на „Цанков камък“ на прокуратурата сега е защото не работи. Това е все едно да си направил завод за битови отпадъци и той да не работи. Естествено, че ще търсят виновника за загубите. Затова сме дали сега „Цанков камък“ на прокурор. Изведнъж съшиха – хайде сега ще арестуват, хайде сега война в ДПС и изведнъж ние се оказваме… Преди десет дни ми го казаха, аз даже на някои колеги го разказах – видя ми се абсурдно, смешно. След това, хайде анализатори започват да казват какви процеси текат… Целта е да излезе, че ДПС са чисти и с БСП могат да управляват, а лошите сме ние. Ама ние не сме започвали, строили, ние довършихме това, което бяха направили. За „Цанков камък“ иначе сега щеше да стои 1 милиард в тази дупка. Тогава смятахме, че 80 мегавата – 80 мегавата, пак ще се ползват за нещо. Ама сега и тях не ползваме! И те казват: „Ама защо се връщате?“. Ами „Орлов мост“ – ремонтиран е преди 11 години. През този „Орлов мост“ са минали стотици милиони коли, автобуси, тролейбуси, 24 часа на ден и това вече единадесет години. Нека строителният министър да каже какви са нормите в Европа за подобно кръстовище – няма над пет години, със сигурност, а той е единадесет! И пак се връщат, че било „Цариградско море“. Абе какво море! Единадесет години издържа!  Много са чувствителни, което означава гузни. Така че, имайте предвид, това е опорна точка или много мащабна подготвена фалшива новина, която да върви по този път. Дни наред това се тиражира. Даже се стигна до там да говорят сутринта, че в резултат ще стане извънредно положение, ще се изкара армия?! Нали усещате за какво става въпрос? Просто искам да го знаете. Много усилено върви строежът на газовата връзка с Турция. Искам да отидем да я видим тези дни. Дай, Боже, ТОЛ системата днес да стартира. Приходните агенции вече излязоха на осезаем плюс след тези месеци минус при служебното правителство и това почва да ги дразни. Почва да ги дразни, защото безработицата е рекордно ниска – върна се на нивата преди икономическата и финансовата криза. Газовият разпределител ще стане, мога да се обзаложа с тях. Потреблението се вдига, доходите се вдигат. Административните тежести по министерства намаляват и още по-добре ще стане като Агенцията за електронно управление се задейства. Просто бях длъжен да ви кажа, че срещу нас се разпространява целенасочено фалшива новина. Дойде човек да ме предупреди, не му повярвах, но виждам как брилянтно бродират докато ние се трудим, докато оправяме Варна, докато оправяме шума и какво ли не. Те си бродират и фалшивите новини си ги пускат и си ги изговарят. Няма никаква истина в това. В събота или в неделя видях във вестника празния язовир и тогава се обадих на Теменужка Петкова и казах: „В края на краищата, за 1 милиард съоръжение не работи, губим пари, сезирайте прокуратурата“. Това е истината. Чак го извъртяха, че ще има извънредно положение, война…", "date": "2017.08.16", "title": " Борисов: Дадохме „Цанков камък“ на прокуратурата, защото струва 1 милиард, а не работи (СТЕНОГРАМА)"}
{"url": "https://trud.bg/e%d0%ba%d1%81%d0%bf%d0%b5%d1%80%d1%82%d1%8a%d1%82-%d0%b1%d0%b8%d0%b2%d1%88-%d1%87%d0%bb%d0%b5%d0%bd-%d0%bd%d0%b0-%d0%ba%d0%b5%d0%b2%d1%80-%d0%b5%d0%bb%d0%b5%d0%bd%d0%ba%d0%be-%d0%b1%d0%be%d0%b6%d0%ba/", "text": "Проектът „Цанков камък“ се оскъпява особено от изграждането на един път, който е в участъка Смолян – Стамболийски, т.е. участъкът Девин – Михалково, 21 километра. Това е един сериозен дефект, на целия проект.  Освен това той не е в активите на НЕК, а „виси“ на НЕК като финансиране. Нникой не ще този път да го експлоатира и да го стопанисва. Това каза в предаването „12+4“ по   експертът и бивш член на Комисията за енергийно и водно регулиране Еленко Божков. Според експерта правителството трябва да вземе решение за стопанисване на пътя, но това не трябва да бъде НЕК. В ефира на обществената медия той оспори и компетентността на тези, които подават жалбата за язовир „Цанков камък“, и обави, че са далеч от темата като информация и експертиза. „За да се доближа максимално до понятийния апарат и инструментариум на тези, които са внесли жалбата, ще кажа, че не е достатъчно да си видял апарат за електрошок или гинекологичен стол, за да имаш претенции да бъдеш психиатър или гинеколог. Т.е. много са далече и информационно, и като експертиза, и квалификация тези, които подават жалбата, за да може да се разбере нещо, а още по-малко, за да може прокуратурата или тези, които ще се занимават, да могат да си съставят някакво мнение за това изобщо какво се случва“, поясни Божков и веднага представи своето ескпертно становище: „Какво разбирам аз от цялата работа? Разбирам, че след 7-годишна експлоатация се налага проверка, правила, вътрешни, а вероятно и договор, на дъното на язовирната част. Там още при изграждането и при проектирането на проекта се знае, че заради една река, която върви по дъното на язовира и на която е трябвало да се извършват противофилтрационни мероприятия, е трябвало тези противофилтрационни мероприятия, състоящи се в изграждане на мембрана, на пръскан бетон и на инжекционни завеси, да се защити самото дъно от тези неща. Всички тези мероприятия са извършени и сега се прави преглед на най-деликатното от тях – геомембраната“. Според Божков централата няма чак такова значение за енергетиката у нас, а ползите са по-скоро социални и за контрол на речните разливи. „Непрекъснато се говори за това, че обектът има електроенергийно значение.Твърдението им, първо, че централата е 80 мегавата, е невярно, тя е с 86 мегавата инсталирана мощност. Не представлява кой знае какъв интерес от електроенергийна гледна точка като базова мощност, тя има значение като върхова мощност, че освен това има още почти 2 мегавата, които са разположени на екологичния минимум“, обоснова становището си Еленко Божков.", "date": "2017.08.16", "title": " Еленко Божков: 21 километра път от Девин до Михалково са оскъпили проекта „Цанков камък“"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d0%be%d1%81%d0%bd%d0%be%d0%b2%d0%bd%d0%b8%d1%82%d0%b5-%d1%80%d0%b5%d0%bc%d0%be%d0%bd%d1%82%d0%b8-%d0%bd%d0%b0-%d0%b4%d0%b5%d1%82/", "text": "Продължават основните ремонти на детски площадки, намиращи се на различни места във Велико Търново. В двете зони за игра и забавленияна улица „Плиска“ вече са поставени нови катерушки, пързалки и люлки. Предстои доизграждане на настилката под тях, която е ударопоглъщаща и цели да предпази децата от наранявания. В детска градина „Соня“ реконструкцията е на етап монтиране на съоръженията за детска игра. Обновени ще бъдат също кътовете в детска градина „Здравец“ и детска ясла „Мечо Пух“. Нов кът за игра ще радва най-малките и на улица „Мальовица“. Дейностите представляват пореден изпълнен ангажимент от страна на кмета на Велико Търново Даниел Панов и са част от политиката за трайно подобряване на градската среда, заедно с условията за детски игри, спорт и отдих.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Продължават основните ремонти на детски площадки във Велико Търново"}
{"url": "https://trud.bg/%d1%87%d0%be%d0%b2%d0%b5%d1%88%d0%ba%d0%b0-%d0%b3%d1%80%d0%b5%d1%88%d0%ba%d0%b0-%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7-%d1%82%d0%be%d0%ba-%d0%b1%d0%bb%d0%b8%d0%b7%d0%be-7-%d0%bc%d0%bb/", "text": "Човешка грешка остави без ток близо 7 милиона в Тайван. На тъмно и горещо останаха цели населени места. Последиците за водещите технологични компании, чийто производства се намират на Острова, са били своевременно ограничени. Електроснабдяването вече е възстановено, но заради грешката на служител, засегнала работата на една от електроцентралите в Тайван, министърът на икономиката подаде оставка. Спирането на тока предизвика бъркотия – без електричество останаха ресторанти и малки фирми, а светофари и асансьори спряха да работят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Човешка грешка остави без ток близо 7 млн. домакинства в Тайван"}
{"url": "https://trud.bg/%d1%88%d0%b5%d1%81%d1%82%d0%b8%d0%bc%d0%b0-%d0%be%d1%81%d1%82%d0%b0%d0%b2%d0%b0%d1%82-%d0%b2-%d0%bd%d0%b0%d0%b4%d0%bf%d1%80%d0%b5%d0%b2%d0%b0%d1%80%d0%b0%d1%82%d0%b0-%d0%b7%d0%b0-%d1%88%d0%b5%d1%84/", "text": "Трима от   няма да бъдат допуснати до следващия етап в изслушването. Това са Стоил Рошкев, Теодор Ангелов и Радослав Главчев, реши на заседанието си Съветът за електронни медии. Шестимата кандидати, допуснати до изслушване, са Сашо Йовков, Валерий Тодоров, Тома Иванов, Иван Гарелов, Константин Каменаров и Емил Кошлуков. Те ще представят концепциите си за развитие на телевизията на 21-ви и 22-ри август пред СЕМ, информира БНР. На 23-ти август се очаква решението на съвета кой ще бъде новият генерален директор на БНТ.", "date": "2017.08.16", "title": " Шестима остават в надпреварата за шеф на БНТ\t\t\t"}
{"url": "https://trud.bg/%d0%bf%d0%be%d0%b6%d0%b0%d1%80%d0%b8-%d0%b3%d0%be%d1%80%d1%8f%d1%82-%d0%ba%d1%80%d0%b0%d0%b9-%d1%85%d0%b0%d1%81%d0%ba%d0%be%d0%b2%d0%be/", "text": "Два големи пожара горят на територията на община Тополовград, съобщиха от Областната администрация – Хасково. В района на селата Присъдец – Филиповци горят сухи треви и лесонепригодни площи. Пожарът се разгръща на широк фронт и е труден за овладяване. Пламъците се движат в посока Маточина. На място вече работят 5 противопожарни екипа, допълнителна помощ е поискана и от горското стопанство. Второто огнище на пожар е при село Сакарци. Там фронтът също все още не е уточнен, но пожарът се разраства и върви към близка широколистна гора. На място работят също 5 противопожарни екипа. Към пожарите вече пътува и комисар Николай Вълчев, директор на РДПБЗН Хасково. По информация на зам.-кмета на община Тополовград Наско Стоянов към Присъдец е изпратен първият екип от доброволното формирование. Доброволците ще са в услуга на пожарникарите и ще се включат в гасенето. Очаква се да се събере и вторият екип, който да бъде разпределен към едно от двете огнища. В работата по овладяването на огъня участват и екипи на Държавното горско стопанство АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Пожари горят край Хасково"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b8%d1%81%d0%ba%d0%b0-%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7-6/", "text": "Прокуратурата ще иска постоянен арест за  , който напада и ограбва жени в центъра на София. Разследващите установяват колко нападения е направил 44-годишният Цветан Петров през последните седмици, съобщават от ведомството. Мъжът, който е от Червен бряг е разпознат поне от три свои жертви – всичките възрастни жени. Задържаният има повече от 40 регистрации са кражби и грабежи, осъждан е многократно, твърдят от полицията. Той е проследявал жертвите си известно време и ги заплашвал, че ако окажат съпротива ще извади нож и ще ги убие. Жертвите на Петров все още се възстановят психически от нападенията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Прокуратурата иска постоянен арест за нападателя на възрастни жени в София"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8%d0%bb%d0%b5%d0%b2-%d1%81/", "text": "На 15 август 2017г. е повдигнато  обвинение на дъщерята на Цветан Василев – Радосвета Василева, за пране на пари в особено големи размери – 2 645 179 лв. при условията на продължавано престъпление- престъпление по чл. 253 ал.5 вр. ал. 4 вр. ал.1 и 2 вр. 26 ал. 1 от НК, съобщиха от пресцентъра на прокуратурата. Привличането на обвиняемото лице е извършено задочно по реда на чл.  269 ал.3,т.4 б.а НПК в присъствието на упълномощен от Василева адвокат . По отношение на Василева с постановление от 15.08.2017г. е разпоредено задържане за срок до 72 часа от установяването й с оглед осигуряване явяването й пред съда по реда  на чл. 64 ал. 2 от НПК В хода на разследването са изпратени две призовки на актуален адрес на Радосвета Василева за явяването и пред разследващия орган съответно на  02.08.2017 г. и на 07.08.2017 г., като от съпровождащата ги докладна се установява , че по данни на охраната на адреса тя живее там, но от дълго време отсъства и призовките ги получава адвокат. По делото са изискани и приложени всички необходимите справки от проведеното издирване на лицето в страната. Видно от тях Василева е напуснала пределите на Р България на 16.08.2016 г. и до този момент няма регистрирано влизане. Тъй като въпреки положените усилия от стана на разследващите органи, местонахождението на Радосвета Василева не е установено, тя е обявена за общодържавно издирване и спрямо нея на  15.08.2017 г. е издадена Европейска заповед за арест. Предприетите спрямо Радосвета Василева процесуално-следствени действия са съобразно разпоредбите на Наказателно-процесуалния кодекс и постановеното спрямо нея задържане е обусловено от неявяването й пред разследващите органи и неустановяване на местонахождението й.", "date": "2017.08.16", "title": " Издирват дъщерята на Цветан Василев с европейска заповед за арест"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d0%bb%d1%8a%d1%81%d0%bd%d0%b0-%d1%81-%d0%bc%d0%be%d1%82%d0%be%d0%bf%d0%b5%d0%b4-95-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d0%b0%d0%b1/", "text": "18-годишна неправоспособна шофьорка блъсна с мотопеда си „Кийуей” седяща на пейка пред дома 95-годишна жена в пловдивското село Ведраре. Инцидентът е станал във вторник около 16.25 часа и според очевидци е причинен от огромна дупка на пътното платно и загуба на контрол над мотопеда от младата, неопитна и без шофьорска книжка водачка. Пострадалата баба е откарана с линейка в болница и настанена за лечение. По случая е образувано досъдебно производство в РУ на МВР-Хисаря, като разследващите са взели алкохолна проба от 18-годишната собственичка на мотопеда, която се е оказала отрицателна. Навръх Голяма Богородица около 6.40 часа сутринта при автомобилна катастрофа на пътя от село Михилци за Хисаря пострада и 46-годишен мъж, пътувал в лек автомобил „Форд”, чийто 27-годишен водач загубил контрол над колата, която излязла вдясното извън платното за движение и се блъснала в крайпътен билборд. Алкохолната проба на 27-годишния водач е отрицателна, а работата по случая продължават служители от РУ-Хисаря. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " 18-годишна блъсна с мотопед 95-годишна баба, седнала на пейка"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b8%d0%b7%d0%b0%d1%82%d0%b0-%d0%be/", "text": "Има сигнали за отслабване на напрежението около Северна Корея, но кризата още не е преодоляна, заяви китайският външен министър Ван И в телефонен разговор с немския си колега Зигмар Габриел, предаде  . „Благодарение на усилията на всички страни напрежението на Корейския полуостров показва някои сигнали на отслабване, но „августовската криза“ още не е преодоляна, страните трябва да предприемат съвместни усилия за нейното приключван“, каза Ван. Той добави, че Пекин настоява за мирно разрешение на ядрения проблеми на Корейския полуостров, всички страни трябва да дадат верни оценки на случващото се и да направят мъдър избор, основан на тяхното отношение към историята и хората“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Китайският външен министър: Кризата около Северна Корея още не е преодоляна\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%88%d0%b5%d1%84-%d0%b7%d0%b0%d1%80%d0%b0%d0%b4%d0%b8-%d0%ba%d0%be%d0%ba/", "text": "Началник от полицейското управление в Айтос бил проверяван за това дали е замесен в кокаинова афера. Тази нова гръмна в Бургас. От ОД на МВР отказаха всякаква информация по случая. Визираният полицай не е бил задържан. Самият той не знае дали срещу него се извършва проверка, узна наш екип от информирани източници. Според колеги на полицая, възможно било проверяваният да е натопен. Неотдавна именно с коаин бил арестуван айтозлия с прякор Качето. Той отдавна бил пуснат от килията, но било възможно да е посочил информация за дилъри и клиенти. Качето бил разследван именно от въпросния полицай и му имал зъб. По други данни кримигероят нямал общо с проверката на ченгето. Спецове от „Вътрешна сигурност“ сами го били спипали в уличаваща ситуация.", "date": "2017.08.16", "title": " Проверяват полицейски шеф заради кокаин"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b0%d0%bb%d0%be%d0%b0%d0%bf%d0%b0%d1%88%d0%b8-%d0%bf%d1%80%d0%b8%d0%b1%d1%80%d0%b0%d0%bb%d0%b8-%d0%bd%d0%b0%d0%b4-100-000-%d0%bb%d0%b5%d0%b2/", "text": "Полицията в Монтана арестува двама мъже, участвали в телефонни измами за над 100 000 лева. В джобовете и колата на обирджиите са открити част от парите и златото, отмъкнати от пенсионери, съобщиха от Областната дирекция на МВР. Престъпниците са били спипани след оплакване на възрастната жена, станала поредна жертва на телефонните измамници. Във вторник 72-годишна пенсионерка от Монтана съобщила в Районното управление на МВР, че по указанията на непознат, който й се представил по телефона за служител на полицията, оставила за табло на газопреносната мрежа в града плик с 14 000 лв. Мнимият пазител на реда убедил бабата, че участва в акция за залавяне на измамници. Вдигнати на крак, служителите на МВР започнали издирване на апашите и заловили 37-годишния Петър Р. и 17-годишния А. Р. от Вършец. В кола „Опел Зефира”, ползвана от двамата и паркирана до театъра в Монтана, полицаите открили 20 450 лева, 3 мобилни телефона в комплект със сим-карти, таблет и златни накити. При обиск на двамата задържани, които са криминално проявени, са намерени още 1 220 лева, 310 долара, 3 мобилни телефонни апарати и 5 златни накита. Петър Р. и Асен Р. са прибрани в ареста за срок от 24 часа, но прокуратурата ще поиска 72 часовото им задържане под стража. Според предварителна информация апашите са работели за банда телефонни измамници и през последните 2-3 месеца са участвали в над 10 удара, при които от пенсионери са отмъкнати повече от 100 000 лева. Тяхна жертва малко преди задържането им вероятно е станала и 80 годишна жена от Монтана, която оставила под контейнер за смет 7000 лева. По случая е образувано досъдебно производство, което е под наблюдението на Районна прокуратура в Монтана.", "date": "2017.08.16", "title": " Заловиха алоапаши, прибрали над 100 000 лева в Северозапада (СНИМКИ)"}
{"url": "https://trud.bg/%d1%82%d0%be%d0%bf%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be%d1%81%d1%82-%d0%bd%d0%b0-%d0%b4%d0%b2%d0%b8%d0%b6%d0%b5-2/", "text": "Независимо от кампаниите, от новите закони и правилници, всекидневно по пътищата на България продължават да загиват хора, а други остават с тежки последствия за цял живот. Причините са най-различни, има ги в статистиките. Но като че ли забравяме една важна брънка – възпитанието от най-ранни години. Точно за него и за „семейното начало“ в отношението към движението по пътищата разговаряме с  . – Колко трудно се отглежда човек, от раждането, първата дума, първата крачка, детската градина, първи клас, средно образование, първа работа и т. н. и колко лесно това най-ценно и скъпо творение на природата изчезва от света поради някаква причина, най-лесно от пътнотранспортни произшествия. Колко много любов, колко много човешки грижи се полагат за израстване на новия човек. Може ли някой да каже колко пъти основно майката, зарежда детето с говор, докато то произнесе първата дума, десет хиляди, сто хиляди, един милион, може би и повече? Колко пъти се правят опити за да се направи първата крачка? А по-късно как се обучава и пази детето от опасностите, да не се задави, да не падне, да не се изгори, да не се пореже, да не изпие химикалите, да не падне от балкона, да не бръкне в електрическия контакт и т.н. редицата е без край. А как ги учим да се пазят от опасностите в пътното движение? А фамилията знае ли ги тези опасности и тя самата пази ли се от тях? Някой ще каже -.е, каква е разликата в опасностите? – Разликата е огромна. Движението по пътищата се осъществява в други условия, коренно различни. Условия на движещи се многотонажни механични средства с високи скорости, условия на огромни по размер кинетични енергии, условия, при които грешките винаги се наказват с различни по размер удари. А човешкото тяло има гранична поносимост на удари, над която лесно се поврежда, чупи се, смачква се, къса се, срязва се и др. – Нарушенията на правилата за движение имат масов характер. Към тежките пътнотранспортни произшествия се проявява значително по-голяма търпимост. Те често се приемат едва ли не като нещо неизбежно. Ако някой мъж обаче прободе жена си с кухненския нож, нещата са ужасни, ако някой друг удари с чук по главата малкото си дете, нещата са още по ужасни, но ако същите тези хора катастрофират и нанесат същите повреди на жената и детето, то ще бъде нещо друго и се приема по-леко от обществеността. Но и в двата случая става дума за едно и също нещо- загуба на човешки живот. Каква е разликата за близките и фамилията, за обществото по каква причина човекът е загинал- човекът го няма! – Да. От тази гледна точка жертвите на пътнотранспортните произшествия са проблем на общественото здравеопазване, защото става дума за преждевременна смъртност, за инвалидност и продължително боледуване. В класификацията на причините за жертвите на пътнотранспортните произшествия на първо място стои скоростта, тя винаги присъства в тежестта на последствията от катастрофата, следва неспазването на предимство, управление след употреба на алкохол, отклонение на вниманието, но това са крайните констатации непосредствено преди катастрофата, а мотивите, за да има това поведение примерно водачът преди катастрофата, не са известни. Може би те се крият в голямата неграмотност по отношение на процесите и опасностите в движението по пътищата, в навика да се правят нарушения без да се свързват с живота, здравето и свободата на човека. – В движението по пътищата се наблюдава едно специфично явление. Явление при което любовта между хората, грижата за хората, защитата за семейството и личното здраве се отместват по някакъв начин на заден план и отстъпват лидерството на емоциите, на адреналина, на егото, като откъсват човека зад волана от действителността, при което той забравя за себе си, за това че неговото тяло е лесно наранимо, забравя за близките си, забравя за основната цел на всяко пътуване– да се достигне до там, за където е тръгнал. И когато говорим за безопасност на движението, можем единодушно да заявим, че никой не иска да загива, да се наранява, да убива други хора, изобщо да катастрофира. Но животът показва друго, че много неискащи да катастрофират, катастрофират, загиват и убиват, защото имат поведение несъобразено с техните възможности и с конкретните условия за движение. – Животът след катастрофата е нещо, което човек нито си е представял, нито е желаел, но за съжаление и от катастрофата като всяко събитие, случило се във физическия свят, няма връщане. И в същото време наблюдаваме как необмислено хората нарушават правилата за движение, избират режими за движение, които няколкократно надвишават техните възможности, и изпадат в ситуацията на пеперудата, която се стреми към пламъка, докато го достигне и изгори. Така е и в движението, нарушава, нарушава, бърза, юрка, докато хлопне портата на катастрофата. Ежедневно събитията по улиците и пътищата отнемат човешки животи, осакатяват и трайно нараняват много хора и въпреки това, промяната я търсим предимно извън нас като участници в движението. Трябва да се променят законите, да се повишат глобите, да му бръкнем на българина в джоба, за да му дойде акълът, контролът да се измени, убийците да отиват за много години в затвора, дупките да се премахнат и всичко тава е правилно, но докато чакаме тези неща да се изменят, трябва ли да загиваме? Не, но трябва да се пазим, да си променим отношението към движението по пътищата като рисково и опасно, където човек много лесно може да пострада. Колко години трябва да минат, за да осъзнаем, че в движението по пътищата трябва да се пазим от опасностите, както бихме се пазили от мечка, бясно куче, голяма змия, разярен бик и какво ли още не, или ще чакаме естествено да минат 20 поколения жертви на катастрофите, за да започнем като кучетата да лаем по автомобилите? – Във веригата на зареждане на новия човек със знания и умения, необходими за да общува в обществото, семейството е първият възел. Без активната роля на семейството ще продължаваме да казваме, че му липсват на човека първите 7 години. Но когато става дума за движението по пътищата, вече на много хора им липсват тези първи седем години. Понякога не само не обучаваме децата на безопасно движение, а им показваме как може да се движим опасно, да бързаме , да нарушаваме и т.н. Голяма част от тежките катастрофи са били предотвратими, но някъде по веригата от събития е допуснато кинетичната енергия да смачка човека. – Ще дам няколко примера. Баща зад волана, късно вечерта към 23.00 часа по второкласен заснежен път, губи управлението, навлиза в отводнителната канавка и се обръща по таван на пътя. На място загива возещото се в автомобила детенце на 6 г. Баща зад волана в първите дни на пролетта, към 19.00 ч. на около десетина километра от селището, където живее, изпуска управлението на собствения си автомобил, преобръща се на таван в намиращата се до пътя нива. На място загива синът му на 16 години. Баща зад волана, неправоспособен и под въздействието на алкохол, движейки се по второкласен път, изпуска управлението на автомобила си и се блъска челно в насрещно движещия се автомобил. На място загива пътничката на предната седалка на 15 години, дъщеря на водача. Баща зад волана, бързайки при мокра настилка, на ляв завой загубва управление над автомобила и го забива в крайпътно дърво.Загива бащата, а по късно и дъщеря му. Има още десетки и стотици подобни случаи. Какво е сбърканото? Може би скоростта е била по-висока, дистанцията малка, а може и водачът да си е отклонил вниманието от разправия с децата. Скорост, разсейване, дистанция, удар и последствия. Но какво забравихме? Може би забравихме, че децата трябва да превозваме като кристални сватбени чаши. – Ужасни трагедии, ужасни последствия. Прекършени съдби.Унищожени надежди и перспективи. Унищожени години любов и обич. Действието на всяка цена много често тотално се обезсмисля. Любовта и обичта между хората тук губи битката с емоциите и стремежа да се направи невъзможното, да се кара над възможностите, без да се държи сметка на опасностите. Но в движението тези неща не се забелязват. Човек натиска газта и забравя за устойчивостта и за своите възможности. Много хора, които не могат да прескочат летвата, когато е на 1 метър височина, непрекъснато се опитват да прескочат летвата на 2 метра и падат, падат в пропастта. Любовта между хората в движението по пътищата някъде изчезва, някакви други чувства надделяват, тя е сляпа. Може би трябва да се постараем да я издърпаме от храстите и да я поставим зад волана.Любовта няма да я извикаме само с глоби, трябва и друго нещо, повече познания за опасностите, повече знания и умения за запазване на живота и здравето. – В Шведската стратегия за пътна безопасност е записано, че “между раждането и смъртта има живот. Двете не зависят от нас, но как да си живеем и пазим живота зависи”. Към всички читатели се обръщам с молба: “Разведете се със СКОРОСТТА на движение по пътищата, когато сте зад волана. Обичайте повече семейството си, пазете и обучавайте децата си”.   Инж. Алекси Кесяков е секретар на консултативната комисия по безопасност на движението. Завършил е Техническия университет в София. Работил е като научен сътрудник в Института по криминология по проблемите на движението. Бил е началник на КАТ – направление „Пътна полиция“. Един от най-добрите експерти у нас по пътна безопасност.", "date": "2017.08.16", "title": " Топекспертът по безопасност на движението Алекси Кесяков пред „Труд“: Разведете се със скоростта по пътищата, когато сте зад волана"}
{"url": "https://trud.bg/5-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d0%be%d0%bb%d0%b0%d1%80%d0%b0-%d1%81%d1%82%d1%80%d1%83%d0%b2%d0%b0%d0%bb%d0%b0-%d0%b4%d1%80%d1%83%d0%b6%d0%b1%d0%b0%d1%82%d0%b0-%d0%bd%d0%b0-%d1%86/", "text": "5 милиона долара! Толкова струва приятелството между бившия губернатор Бил Ричардсън и банкера-беглец Цветан Василев. Парите, които идват от източения трезор, са били плащани в продължение на четири години на Атлантическия съвет, в който е Ричардсън. “Защо “Ричардсън” застава на страната на Цветан Василев”. Под такова заглавие в началото на седмицата, в издаваното от подсъдимия олигарх Огнян Донев, българско онлайн издание „Клуб Зет“, се появи статия на американския лобист Бил Ричардсън. Бившият губернатор на щата Ню Мексико е един от наетите, от укриващия се в Белград банкер-беглец Цветан Василев, бивши американски правителствени служители и политици, които срещу съответните хонорари са новите “остриета” в кампанията по защита на основния виновен за фалита на четвъртата по големина българска банка, съпроводено с източването на над 2,5 млрд. лв. и нанесени щети на бюджета на държавата в размер на над 5 млрд. лв. Още при старта на “активното мероприятие” по осигуряване на защита на Василев по т.нар. Закон “Магнитски” в началото на месеца, Ричардсън бе обяснил пред американския сайт The Hill, че се познава с Цветан Василев от времето, когато двамата са били ангажирани в Атлантическия съвет (Atlantic Council). Оказва се, че „доброто познанство“ между Ричардсън и Василев има своята цена. При това доста висока цена, платена от парите на Фонда за гарантиране на влоговете в банките, т.е. от българския народ, чийто бюджет трябваше да поеме щетите от “кражбата на века”. И изобщо не става въпрос за сумата от 50 000 щатски долара, която Цветан Василев е платил на лобистката компания “Джейсън Уотърман интернешънъл”, нито дори за самолетните билети от “първа класа”, с която бившите агенти на специалните служби са пътували до Белград, за да беседват с беглеца от правосъдието. Проследяването на “доброто познанство” между Бил Ричардсън и Цветан Василев показва, че то се крепи на сума от порядъка на над 5 млн. щатски долара. Достатъчно солиден аргумент, дори за Съединените щати, е Василев да бъде представян за “борец срещу корупцията” и жертва на несъществуващ заговор. Разбира се, никой не очаква своеобразната застраховката или купуването на индулгенция, която Цветан Василев е направил още докато се е изживявал като властелин на най-бедната държава в Европейския съюз, да е извършено директно по сметка на “Ричардсън сентър фор глобал ингейджмънт” на бившия губернатор на Ню Мексико. Василев си е подсигурил защита от американски лобисти, като в продължение на години е бил спонсор на “Атлантическия съвет”, откъдето по думите на самия Ричардсън, двамата имат “добро познанство”. Всичко започва през 2010-а година, когато на два пъти от сметките на “Бромак” ЕООД (мажоритарният собственик на КТБ – бел. ред.) към Атлантическия съвет са трансферирани общо 350 000 долара. Atlantic Council е изключително влиятелна международна лобистка организация, осигуряваща възможности за контакти между тези, които я спонсорират и бивши правителствени служители и политици от влиятелни страни. Организацията има ценоразпис относно категоризацията на мероприятията и цената на участието в тях. На големите международни форуми лектори са изтъкнати имена от световната политика и култура, влиятелни бизнесмени, дори бивши американски президенти и бивши ръководители на НАТО. Освен конференции, два пъти в годината се провеждат и тържествени вечери: през пролетта –Distinguished Leadership Award Dinner и през есента – Atlantic Council Global Citizen Awards Dinner. На тържествените вечери присъстват почетни гости, а спонсорите получават определен брой места, според направените дарения, което обяснява и двата транша от сметката на “Бромак” ЕООД на Цветан Василев в КТБ към лобистката организация. През 2011 г. Цветан Василев плаща още 100 хил. долара по сметка на Atlantic Council, за да присъства на пролетната вечеря. Същата година, но през месец ноември в Истанбул се провежда Черноморски енергиен и икономически форум, в която участва и Бил Ричардсън, който е бил и министър на енергетиката на САЩ. От програмата на форума, организиран от Атлантическия съвет край Босфора разбираме, че негов участник е бил и Цветан Василев. На международната конференция в Турция участие има и тогавашният български министър на икономиката и енергетиката Трайчо Трайков, който в края на миналата година се провали като кандидат за президент на олигархичните кръгове у нас. 2012-та година се оказва ключова за сътрудничеството между Василев и Атлантическия съвет, защото тогава спонсорските суми значително нарастват, а се взима и решение за стратегическо партньорство. Банкерът-беглец прави лично дарение, второ от името на “Бромак” ЕООД и трето, което е забележително – от името на КТБ. Само дарението на Цветан Василев е в размер на четвърт милион долара. През 2012-та година, Цветан Василев участва в три вечери на Атлантическия съвет. През ноември 2012 г., Василев потвърждава намерението си в следващите пет години, да прави ежегодни дарения за лобистката организация в размер на половин милион щатски долара на година или общо 2,5 млн. долара. Договорите, по които Atlantic Council се явява бенефициент на даренията, са сключени с КТБ и “Бромак” ЕООД на Цветан Василев. През 2013 г. Василев прави ново лично дарение към Атлантическия съвет, което е в размер на 1 млн. долара. Парите, обаче, изобщо не идват от “личните спестявания” на фараона, а от фирми-бушони. Схемата е реализирана, като сумата е преведена от личната сметка на Василев в КТБ към Atlantic Council, но преди това собственото на Василев дружество “Фина Ц” ЕООД му я осигурява. „Фина Ц“ ЕООД от своя страна е „захранено“ в същия ден, точно с 1 млн. долара от друга фирма-бушон – “ИПС” АД (Двете фирми са ползвани от Василев за източването на КТБ – бел. ред.). Парите на “ИПС” АД пък идват от продажбата на облигации на дружеството “Нордън Лайтс”. А самите облигации, те са закупени от банков кредит, предоставен от КТБ на “ИПС” АД. Към месец юни 2014 г., т.е. когато източената от Василев КТБ рухва, задълженията на “ИПС” АД към самата банка надхвърлят 90 млн. лева. Тоест Atlantic Council на практика получава 1 млн. долара, но не от „дарителя“ Василев, а от вложителите в КТБ, които още на следващата година ще се окажат в положението на измамени, след рухването на най-голямата финансова пирамида в българската история. Идентична е схемата, по която е било осигурено дарението на “Бромак” ЕООД към Атлантическия съвет. КТБ отпуска кредит на фирмата-бушон „Корси Маунтин Рисорт“ (имаща необезпечени кредити за близо 70 млн. лв. от банката), която същия ден ги превежда на друго подставено дружество – „Булит 2007“ ЕООД, което пък веднага попълва с тях сметката на „Бромак“ ЕООД. Така следите на парите, водещи към КТБ, формално са „заличени“, за да може Василев гордо да ги „дари“ на добрите си приятели от Атлантическия съвет, твърдейки, че са от личното му дружество.   Като много от публичните фигури на нашето съвремие, бившият министър на енергетиката и бивш губернатор на Ню Мексико Бил Ричардсън, има и недотам “светли” моменти в своята професионална биография, в която присъства и желанието му да бъде кандидат за президент на демократите. “Бил Ричардсън е затънал в скандал”, пише през 2009 г. списание “Политико” в материал, който разкрива редица нередности около финансиране на една от кампаниите на бившия губернатор на Ню Мексико. През 2011 г., “Ню Йорк Таймс” съобщава, че Ричардсън се е оказал във фокуса на разследване. В богатата биография на американския защитник на Цветан Василев, името му присъства в опит да покрие факти около един от най-големите скандали в историята на Белия дом – аферата “Моника Люински”. В периода 18 февруари 1997 – 18 август 1998 година, Ричардсън е посланик на Съединените американски щати в ООН. В края на 1997 г., броени седмици преди скандалът с извънбрачната връзка на тогавашния американски президент Бил Клинтън със стажантката в Белия дом да стане публично достояние, Ричардсън лично предлага на Люински работа в представителството на САЩ в ООН, като й гарантира солидно възнаграждение. Тя отказва. Месеци по-късно, в последвалия 21-дневен процес пред Сената, Бил Ричардсън се оправдава, че когато е отправял предложението за работа на Моника Люински в ООН, не е знаел за любовната й афера с президента.   Обстоятелството, че със значителни средства от КТБ, Василев дълги години е финансирал международна лобистка организация, вероятно не е събудило съмнение за произхода на парите. Не и до момента, в който българските институции не установиха, че четвъртата по големина банка е с изпразнени трезори. Фактът, че днес американски лобисти с лека ръка се ангажират като защитници на основния отговорен за банкрута на финансовата институция, създава сериозен репутационен проблем, както за тях, а така също и за официалната американска администрация. Макар, да става без нейна инициатива, американските власти биват въвлечени в кампания, която се оказва финансирана от крадените от Василев пари от КТБ, а свързването му с т.нар. Закон “Магнитски” може сериозно да навреди на целите, с които е бил приет този закон. Доказателствата, че Василев си е купувал индулгенция и е плащал с пари от КТБ на американски лобисти, е много вероятно да са от полза на американските власти, набързо да пресекат нечистите намерения на беглеца от правосъдието в страна-член на Европейския съюз и да се прекрати спекулативната употреба на Закона “Магнитски”.", "date": "2017.08.16", "title": " 5 милиона долара струвала дружбата на Цветан Василев с Бил Ричардсън\t\t\t"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%ba%d1%80%d0%b0%d0%b4%d0%b5%d1%86-%d1%80%d0%b0%d0%b7%d0%b1%d0%b8%d0%bb-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d0%b2%d1%8a/", "text": "Врачанските полицаи са разкрили нагъл крадец, задигнал вратата на банята от апартамент в града под околчица, съобщават от областната дирекция на МВР във Враца. В местното районно управление и постъпил сигнал за извършена кражба на алуминиева врата на баня от апартамент. Неизвестният извършител разбил входната врата на жилището, след което извършил кражбата на вратата на банята. След бързи издирвателни мероприятия и процесуално-следствени действия, полицейските служители са установили и задържали извършителя на деянието, криминално проявеното лице Ц.П./26г./ от Враца.", "date": "2017.08.16", "title": " Разкриха крадец, разбил апартамент във Враца, за да открадне вратата на банята"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%89%d0%b5-%d0%bf%d0%bb%d0%b0%d1%89%d0%b0-90-%d0%b5%d0%b2%d1%80%d0%be-%d0%b3%d0%bb%d0%be%d0%b1%d0%b0-%d0%b7%d0%b0-%d0%bd%d0%b0%d1%80%d1%83%d1%88/", "text": "Окръжен съд – Добрич призна финансова санкция, наложена в Холандия на 28-годишния Данаил Д. от Каварна, който е бил глобен с 90 евро заради нарушение на разпоредбите за движение по пътищата. Мъжът е извършил провинението през нощта на 8 март миналата година, като е шофирал по улица в Хага без запалени задни светлини на управляваното от него моторно превозно средство. Производството в Окръжния съд беше образувано след изпратено от Холандия удостоверение и прилагане на принципа на взаимно признаване на финансовите санкции, наложени в държави – членки на ЕС. Каварненецът ще плати 176 лв., равностойни на 90 евро по курса на БНБ към датата на постановяване на решението за санкцията – 25 октомври 2016 година. Постановеният съдебен акт подлежи на обжалване пред Апелативен съд – Варна в 7-дневен срок.", "date": "2017.08.16", "title": " Българин ще плаща 90 евро глоба за нарушение на пътя в Хага\t\t\t"}
{"url": "https://trud.bg/580-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b8%d0%bc%d0%b0-%d0%be%d1%89%d0%b5-%d0%b2-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b8%d1%82%d0%b5/", "text": "Месец преди началото на новата учебна година в Пловдив все още има 580 свободни места в  забавачките в Пловдив, стана ясно след поредното електронно класиране за прием в детските общински заведения в града под тепетата. Преди него бяха обявени общо 1042 свободни места, като 390 от тях за малчуганите в яслена възраст, а останалите 652 за тези между 3 и 6 години. Кандидатите за тези вакантни позиции бяха 1065 деца, но 864 от тях за настаняване в яслите, 122 за първа възрастова група, 32 –за втора, 35 – за трета и 12 за четвърта подготвителна група. По различни причини класирани са едва 462 деца, като 352 от тях в яслените групи, а за първа, втора, трета и четвърта възрастова група новоприетите са съответно 49, 33, 16 и 12, като всички те трябва да се запишат най-късно до 21 август. Следващото електронно класиране за детските заведения в Пловдив ще е на 31 август, като свободните места за него ще бъдат обявени до 22 август, съобщиха от общината. Оттам допълниха, че при подаване на заявления за следващите класирания родителите е добре да се запознаят с обявените свободни места, като могат да се ориентират и към съседните административни райони. Въпреки по-малкия брой събрани точки за тях, шансовете за прием са големи при наличие на места. Все още не са обявени всички места за най-малките, тъй като децата, родени през 2014 година, все не са напуснали яслените групи. Очаква се на следващите класирания да бъдат осигурени достатъчно места за всички желаещи. За другите възрастови групи местата като цяло са напълно достатъчни. След настоящото класиране на 15 август останали незаети места за първа възрастова група има в пет от 6-те административни райони на града под тепетата с изключение на „Северен”. Общият брой на свободните места за първа група са 253, като най-много те са в детските градини „Зора“, „Незабравка“, „Лилия”, „Перуника“, „Биляна“, „Маргаритка“, „Елица“, „Малина“, „Еделвайс” и „Светлина“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " 580 свободни места има още в забавачките в Пловдив месец преди новата учебна година"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b2-%d0%bc%d0%be%d0%bd%d1%82/", "text": "Задържани са двама участници в телефонни измами, извършвани на територията на град Монтана през последните месеци, съобщиха от МВР. Вчера в Районното управление „Полиция” 72-годишна жителка на града е съобщила, че същия ден около 10.30 часа след предварителна уговорка по телефона, е оставила зад табло на газопреносната мрежа на ул. „Калето“ в града плик с 14 000 лв. в банкноти с различен номинал. Сумата била поискана от мъж, представил се като служител на полицията във връзка с оказване на съдействие за залавяне на телефонни измамници. В резултат на предприетите светкавични действия, криминалистите  установили и задържали двамата извършители на престъплението – П.Р./37 г./ и 17-годишен, криминално проявени от гр. Вършец. Последвало претърсване на паркиран в центъра на града лек автомобил „Опел Зефира“ с монтанска регистрация, ползван от двамата. В колата са намерени 20 450 лв., 3 мобилни телефонни апарата в комплект със сим-карти, таблет и златни накити. При обиск от двамата са иззети общо 1 220 лв., 310 долара, 3 мобилни телефонни апарати и 5 различни по вид златни накити. П.Р и непълнолетният са задържани за срок от 24 часа. Работата по разследването продължава в рамките на образуваното досъдебно производство, под наблюдението на Районната прокуратура. Изяснява се и съпричастността на двамата задържани в извършените през последните два-три месеца телефонни измами на територията на Монтана.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Арестуваха двама ало измамници в Монтана\t\t\t"}
{"url": "https://trud.bg/%d0%bf%d1%80%d0%b5%d1%81%d1%82%d1%8a%d0%bf%d0%bb%d0%b5%d0%bd%d0%b8%d0%b5-%d0%b8-%d0%bd%d0%b0%d0%ba%d0%b0%d0%b7%d0%b0%d0%bd%d0%b8%d0%b5-%d0%b7%d0%b0-%d0%b4%d0%b5%d1%86%d0%b0/", "text": "Усещането за безнаказаност и липсата на позитивни примери са опасни – те водят до неуважение към другите и на правилата в обществото. Мога да спукам гумите на съседа и ще ми се размине. Мога да открадна и ще ми се размине. Мога да ритна съученика си в корема и да го убия и ще ми се размине. И защо не, като съм свидетел на пълната безнаказаност на тези, които би следвало да са ми пример – възрастните, авторитетите и силните на деня. Тази безнаказаност възмути миналата седмица бившата футболна звезда Николай Илиев, обран, докато спи в курорта „Св. Влас“. От непълнолетен крадец, направил в последствие пълни самопризнания и освободен без никакви последствия. Футболистът призова за въвеждане на дългогодишен затвор за непълнолетните престъпници. Идеята изглежда като зов за справедливост и той, както всички жертви на подобни престъпления не само са в правото си да искат възмездие, но така и трябва да бъде. В същото време на всички ни е ясно, че проявленията на малолетните престъпници са само върха на айсберга, под който стои огромно ледено тяло от основни проблеми. Бих казала чудовищни проблеми – беззаконие, корупция, социална несправедливост, унищожаване на ценностите, липса на доверие и уважение към авторитети, заети с финансовото оцеляване стресирани родители, още по-стресирани и заети с оцеляването учители, съсипана образователна система, разклатени семейства, агресивни послания от медиите, лоша среда, недостатъчен избор на стойностни занимания на децата през свободното време, неправилни примери за успех в живота, безхаберие на обществото, обгърнат с ореол на романтика и даже почит престъпен свят. За това си мисля в три часа през нощта, докато през отворения прозорец долитат крясъците на групичка младежи, наслаждаващи се на нощния хлад в градинката пред блока на по бутилка бира. Младост, радост! В същото време това тържество на тийнейджърството е в нарушения на редица нормативни акта и би следвало някъде на петата минута да се появи патрулка с дежурни и строги полицаи, а след това да има следствие – за хлапетата, родителите. Това разбира се не се случва. Дали им пука на хлапетата, че пречат на целия квартал? Не! Дали подозират, че хирургът от трети етаж има операция в 8 часа сутринта и трябва да стане в 5 и нещо, за да може да се подготви? Едва ли. Дали родителите им знаят къде са? Надали. Но, това, което най-много ме дразни, е че и кварталът мълчи. Не се обажда. Не възпитава. Не сигнализира полицията. Еее, какво пък толкова, забавляват се момчетата на хлад след горещия ден, като ти пречат, затвори си прозореца и си пусни климатика. Само че днес ще са крясъците и счупените бутилки, върху които после ще играят малките деца. Утре ще е кражба. В други ден… За това футболистът апелира към наказуемост, дава пример с Италия, където според закона непълнолетен престъпник може да бъде осъден на затвор. Като абсолютно крайна, но напълно възможна мярка. Иначе провинилите се младежи се изпращат за превъзпитание в т. нар. комуни към различни фондации и асоциации и с тях работят социални работници. Защото целта не е извършилият престъпление да получи наказание, да го излежи, да излезе на свобода и да продължи както преди. Целта е да бъде превъзпитан, да му се помогне да се справя по друг начин и по-добре в живота. Според българския Наказателен кодекс наказателноотговорно е пълнолетното лице –навършило 18-годишна възраст, което в състояние на вменяемост извърши престъпление. Непълнолетно лице – навършило 14 години, но ненавършило 18 – е наказателноотговорно, ако е могло да разбира свойството и значението на деянието и да ръководи постъпките си. Непълнолетните, на които деянието не може да се вмени във вина, се настаняват по решение на съда във възпитателно училище-интернат или в друго подходящо заведение, ако това се налага от обстоятелствата на случая. Не е наказателноотговорно малолетното лице – ненавършило 14-годишна възраст. Ако то извърши общественоопасно деяние, към него могат да бъдат приложени съответни възпитателни мерки. У нас към момента има четири работещи възпитателни училища и интернати, отделно от тях – домът в Бойчиновци за младежите над 16 години с присъди за извършени тежки престъпления. За условията им на живот там и за тежката им бедност и неграмотност е писано много. През последните години системата на интернатите не се реформира в очакване на новия Закон за отклоняване от наказателно производство и налагане на възпитателни мерки на непълнолетни лица. Проектът на закона включва закриване на интернатите за деца-правонарушители и замяна на затвора за непълнолетни с нов вид възпитателни мерки. Той отчита всички криминогенни фактори и се насочва към превантивна дейност за ограничаването им. От друга страна в нашата държава кражба на стойност под минималната работна заплата не представлява интерес за прокуратурата. Ако ти откраднат кокошка или пенсията от 260 лв., оберат ти градината или ти задигнат ботушите за риба от бараката, освен да псуваш тихо под мустак или каквото имаш там, друго няма да можеш да направиш. Но лошото е, че същата безпомощност и беззащитност чувстваш и при по-сериозни случаи. Когато тормозят физически и психически детето ти в училище. Когато младеж без книжка прегази на пешеходна пътека чичо ти. Когато пребият възрастния ти съсед за 30 лева… Някой трябва да носи отговорност. Децата са такива, каквито са родителите, каквото е семейството, каквото е обществото. Реалната възможност за затвор на непълнолетните престъпници – или на техните родители – може да съществува, но само като абсолютно крайна мярка за особено тежки престъпления. В цивилизованите страни затвор и лепване на етикета „престъпник“ за деца до 14 години не се предвижда, а над 14 години се извършват поправителни мерки, оказва се терапевтична помощ, настаняват се в резидентна грижа. Но в тези страни отговорно поведение към непълнолетните имат и родителите, и обществото, и управляващите държавата. Не можем да търсим вината в най-малките, в най-младите, и да ги наказваме, а да не търсим истинските виновници и истинските причини. Не можем и механично да копираме чуждия опит – трябва да намерим решение, което е подходящо за нашата народопсихология, за нашия начин на живот, за нашата история и настояще. Темата за престъплението и наказанието на непълнолетни и малолетни престъпници все още е далеч от обществените дебати, но няма как да не дойде на дневен ред. Както всяка една от раните в обществото, рано или късно ще се отвори и може би затова трябва да се говори още днес.  ", "date": "2017.08.16", "title": " Престъпление и наказание за деца\t\t\t"}
{"url": "https://trud.bg/%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%81%d1%8a%d0%b7%d0%b4%d0%b0%d0%b2%d0%b0%d1%82-%d0%bd%d0%be%d0%b2%d0%b0-%d0%bf%d0%b0%d1%80/", "text": "Джеймс Чапман, който доскоро бе част от екипа на Дейвид Дейвис, договарящ условията за Брекзит, обяви, че ще създаде нова партия, чиято главна цел ще бъде да спре излизането на Великобритания от структурите на Европейския съюз, съобщава вестник  . „В продължение на година се опитвах да докарам Брекзит до успешен край, но не се получи“, заяви Чампан. „За нас няма положителна страна от този процес, а отделянето ни от ЕС ще има негативни последици за икономиката в продължение на десетилетия“.  „Ще създам нова партия – „Демократите“, която да спре Брекзит без втори референдум“, добави още Чапман. Новата партия ще бъде основана на 9 септември.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Във Великобритания създават нова партия за спиране на Брекзит"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b8%d0%ba%d0%be%d0%bd%d0%be%d0%bc%d0%b8/", "text": "Министърът на външните работи на ФРГ Зигмар Габриел е уверен, че изостреният тон на Берлин към правителството на Турция започва да дава положителен резултат, пише изданието  „Икономическият натиск действа“, заяви социалдемократът пред местни медии.  В отговор на ареста на активиста Петер Щойнднер и други граждани на Германия, в средата на юли федералното правителство издаде нови предупреждения за пътуващите в Турция и компаниите, които планират да инвестират в страната. Малко след това президентът Реджеп Тайип Ердоган оттегли списъка с 680 фирми, сред които „Дамлер“ и BASF, заподозрени в предполагаеми връзки с тероризма. „Имаше широк дебат в турското общество. И Ердоган обяви списъка с компаниите за недоразумение“, което се дължи на „проблем с комуникациите“, припомни Габриел.  Германският министър призна, че по-строгият подход на Берлин има и своите негативи. „Нашите мерки засягат, разбира се, и хора, за които не са предназначени: малките собственици на хотели, ресторантьори и сервитьори в Западна Турция, ориентирани предимно към Европа и Германия“.  Въпреки това Габриел бе категоричен, че „трябва да защитим нашите граждани, не можем да позволим на турския президент Ердоган да ги задържа така лесно“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Германският външен министър: Икономическият натиск срещу Турция дава резултат"}
{"url": "https://trud.bg/%d1%80%d1%83%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%bf%d1%80%d0%b8%d0%bd%d1%83%d0%b4%d0%b8%d1%82%d0%b5%d0%bb%d0%bd%d0%be-%d0%b7%d0%b0%d1%80/", "text": "Самолет на руската авиокомпания „Победа” летящ от Махачкала за Москва кацна принудително на летището във Волгоград заради пътничка, която си запалила цигара по време на полета, съобщи  . Извънредното кацане станало във вторник вечерта и час по-късно самолетът излетял отново, но без нарушителката и нейна приятелка, които останали във Волгоград. Пушачката ще бъде глобена между 2 и 5 хиляди рубли (максимално 71 евро, бел.ред.) или ще бъде принудена да изтърпи административен арест за 15 денонощия. Отделно от това авиокомпанията ще поиска да ѝ бъдат възстановени разходите около принудителното кацане на самолета. ТАСС посочва, че това не е първият случай по този маршрут.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Руски самолет кацна принудително заради пътничка, запалила цигара"}
{"url": "https://trud.bg/%d1%81%d0%b0%d1%89-%d0%b2%d1%81%d0%b5-%d0%be%d1%89%d0%b5-%d0%b8%d0%bc%d0%b0%d1%82-%d0%b8%d0%bd%d1%82%d0%b5%d1%80%d0%b5%d1%81-%d0%be%d1%82-%d0%b4%d0%b8%d0%b0%d0%bb%d0%be%d0%b3-%d1%81%d1%8a%d1%81-%d1%81/", "text": "Държавният секретар на Съединените щати Рекс Тилърсън заяви, пред репортери, че страната му все още е заинтересувана от установяване на диалог със севернокорейския лидер, но очаква някакви признаци на интерес и от страна на Пхенян. Тилърсън отказа да коментира последното заявление на Северна Корея, че е готова с плана си за изстрелване на балистични ракети към Гуам, но засега няма да го привежда в действие. Американският държавен секретар  вече заяви, че американското правителство е готово да преговаря с Пхенян, но при условие, че Северна Корея се откаже от ядрените си амбиции, отбелязва  .   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " САЩ все още имат интерес от диалог със севернокорейския лидер"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%86%d0%b8%d1%82%d0%b5-%d0%b8-%d0%bf%d0%b5%d1%80%d1%81%d0%be%d0%bd%d0%b0%d0%bb%d1%8a%d1%82-%d0%bd%d0%b0-%d0%b7%d0%b0%d0%b2%d0%b5%d0%b4%d0%b5/", "text": "Собствениците и персоналът на заведения в Слънчев бряг излизат на протест. Причината са шумните  за нарушения в курорта от уикенда с участието на вицепремиера Валери Симеонов. Според бранша по този начин е даден лош сигнал за туристите, това ще доведе до отлив на клиенти и ще провали бизнеса им. Мястото и часът на протеста все още се уточняват. Вчера стана ясно, че заради акциите през изминалия уикенд се   и музикалният фестивал „Солар Съмър”. В изявление до медиите организаторите посочват, че се опасяват техниката на диджеите да не бъде иззета и това да развали имиджа им в цял свят. Фестивалът се провежа от 10 години на „Какао бийч”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Собствениците и персоналът на заведения в Слънчев бряг излизат на протест"}
{"url": "https://trud.bg/%d0%be%d1%82%d0%b2%d0%b0%d1%80%d1%8f%d1%82-%d0%be%d1%84%d0%b5%d1%80%d1%82%d0%b8%d1%82%d0%b5-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%82/", "text": "Офертите за изграждане на ТОЛ системата у нас ще бъдат отворени днес следобед в Агенция „Пътна инфраструктура“. Очаква се изграждането й да струва до 200 млн. лева. То беше спъвано близо 2 години заради обжалвания на процедурата. Документи в обществената поръчка са подали 6 компании. Държавата има резервен вариант – да направи свое дружество, което да създаде и поддържа ТОЛ системата. Иначе тя трябва да обхване около 55% от пътищата в страната и ще важи само за тежкотаварните автомобили. За автомобилите пък винетките ще станат електронни без да поскъпват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Отварят офертите за изграждането на ТОЛ системата по пътищата"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d0%b8%d0%b7%d1%82%d0%b5%d0%b3%d0%bb%d1%8f-%d0%be%d1%82-%d0%bf%d0%b0%d0%b7%d0%b0%d1%80%d0%b0-%d1%8f%d0%b9%d1%87%d0%bd%d0%b8-%d0%bf%d1%80%d0%be%d0%b4%d1%83/", "text": "Унгария изтегли вчера от пазара яйчни продукти, заразени с опасния инсектицид фипронил, внесени от Германия от унгарска фирма. Това обяви унгарската агенция за безопасност на храните, предадоха  , позовавайки се на Франс прес. Така Унгария стана 17-тата европейска страна, засегната от кризата със заразените яйца. Унгарската фирма, внесла продуктите, снабдявала само ресторанти, уточни агенцията за безопасност на храните. Изтеглянето на заразените яйчни продукти било решено след като Германия по-рано уведомила европейската система за бързо предупреждение за безопасност на храните, че следи от фипронил били открити в продуктите, внесени от унгарската фирма. Този инсектицид беше открит в   в 17 европейски страни откакто кризата избухна в началото на август. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Унгария изтегля от пазара яйчни продукти, заразени с фипронил, внесени от Германия"}
{"url": "https://trud.bg/%d1%85%d0%be%d1%82%d0%b5%d0%bb%d0%b8%d0%b5%d1%80%d0%b8-%d0%be%d1%82-%d0%bf%d1%80%d0%b8%d0%bc%d0%be%d1%80%d1%81%d0%ba%d0%be-%d0%bd%d0%b5%d0%b4%d0%be%d0%b2%d0%be%d0%bb%d1%81%d1%82%d0%b2%d0%b0%d1%82/", "text": "Слънчев бряг не е единственият шумен курорт по нашето Черноморие. Вече 5 години хотелиери и туристи от Приморско са тормозени системно от висока музика на някои от култовите заведения в града, предаде  . Не веднъж хората са се жалвали в полицията, в Районната здравна инспекция и Общината, но досега проблемът не е решен. Хотелиерите споделят, че заради това всяка година губят клиенти и ако продължи те ще фалират. Затова се надяват на подкрепата на вицепремиерът Валери Симеонов, до когото вече са изпратили сигнал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Хотелиери от Приморско недоволстват от силния шум в града\t\t\t"}
{"url": "https://trud.bg/%d0%b0%d0%bb%d0%b1%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b5-%d0%b8/", "text": "Решението на проблема с Косово е просто: Сърбия трябва напълно да признае страната, но ако човек влезе в обувките на сръбския президент Александър Вучич, знае, че е по-лесно да се каже подобно нещо, отколкото да се изпълни. Това заяви министър-председателят на Албания Еди Рама, подчертавайки, че страната не цели обединение с Косово, пише вестник  . „Уважавам инициативата на сръбския президент Александър Вучич за започване на вътрешен диалог за Косово, въпреки че по този начин се сблъсква директно с миналото по нетрадиционен начин“, подчерта албанският премиер пред белградски медии. Рама сподели, че при новината за   на Вучич от миналата седмица, в което той призова сръбските граждани да започнат вътрешен диалог за Косово, е почувствал „истинската болка и впечатляващия ангажимент в същото време“. Албанският министър-председател отбеляза, че Вучич „продължава да разработва много смела визия за бъдещето на Сърбия и Косово“, като същевременно подчерта, че всички трябва да се ангажират изцяло и да работят упорито за намирането на устойчиво и нетрадиционно решение на този въпрос. „Всички трябва да сме наясно, че решението на косовския въпрос е в интерес на всички, а не само на албанците. Колкото по-рано, толкова по-добре“, изрази увереност Рама. Коментирайки   на сръбския външен министър Ивица Дачич, съгласно което разделянето е едно от възможните разрешения на проблема с Косово, албанският премиер определи идеята като „необичайно предложение“, като отбеляза, че това ще отвори пътя за разделяне на Сърбия и изрази учудване от това дали Белград признава в действителност подобна реалност. Попитан за изказването си, че Албания не изключва обединението с Косово, ако няма перспектива за европейска интеграция, Рама отговори, че това е „тривиално заключение“, а не план или заплаха. „Разбира се, ако видим, че хоризонтът на европейската интеграция е затворен за нашия регион… Това не е ракетна наука, предвиждаща съживяване на духовете от миналото“, коментира Рама. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Албанският министър-председател: Не искаме обединение с Косово"}
{"url": "https://trud.bg/%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0%d0%bd%d0%b5-%d0%bd%d0%b0-%d1%80%d0%b5%d0%ba%d0%b0-%d1%82%d1%83%d0%bd%d0%b4%d0%b6%d0%b0-%d0%bf/", "text": "Екип от експерти на РИОСВ – Стара Загора, Басейнова дирекция „Източнобеломорски район“ – Пловдив и Регионална лаборатория – Стара Загора провериха сигнал за умрели крави след водопой от река Тунджа в землището на село Кукорево, община Тунджа. Това съобщиха от пресцентъра на Министерството на околната среда и водите (МОСВ). Проверката по случая е стартирала на 15 август. При извършения оглед на мястото, описано в сигнала, не се е установило неприятна миризма или промяна на цвета на водата, както и наличие на мъртва риба. В землището на селото не е имало източници на отпадъчни води, които да заустват в реката.  За да се установи състоянието на водите, са взети две водни проби – първата от мястото на водопой на животните, а втората – на 1,5 км нагоре по течението на реката преди първата проба. Взетите водни проби ще бъдат анализирани в лабораторни условия по показатели, определени от басейновата дирекция в Пловдив, а резултатите своевременно ще бъдат оповестени.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.08.16", "title": " Сигнал за замърсяване на река Тунджа проверяват от МОСВ"}
