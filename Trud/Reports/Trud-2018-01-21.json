{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%bc%d0%be%d0%bc%d1%87%d0%b5%d1%82%d0%b0-%d1%81%d0%bf%d0%be%d1%80%d0%b5%d0%b4-%d0%bf%d0%be%d0%b2%d0%b5%d1%80%d0%b8%d0%b5%d1%82%d0%be-%d0%b2-%d0%b4%d0%b5/", "text": "С тържествена церемония бе отбелязан Деня на родилната помощ-Бабинден- в университетска болница „Дева Мария“ в Бургас. На събитието присъстваха заместник областният управител Севдалина Турманова,  заместник кметът по здравеопазването д-р Лорис Мануелян, директорът на дирекция “Социални дейности, здравеопазване и спорт” в Община Бургас  Мая Казанджиева, директорът на Районната здравна инспекция д-р Георги Паздеров, както и неговия заместник д-р Вергиния Цанова. Домакинът на тържеството- управителят на болница „Дева Мария“ д-р Даниела Георгиева поздрави акушерите и гинеколозите за силата да поемат отговорност за най-великото тайнство- тайнството на раждането.“Потомството е най-висшата ценност на човешкия род. Вие имате първия досег с тази най-висша ценност за всяко семейство и във Вашите ръце е тяхната надежда и радост. Благодаря ви за професионализма, човещината и сигурността, които вашите ръце дават на раждащите жени!“ каза д-р Георгиева. Тя не пропусна да благодари и на екипите на отделенията по неонатология и по анестезиология и интензивно лечение като важна част от родилния и следродилния процес. Според питката, която ритуално бе разчупена от началника на родилно отделение- д-р Валентин Ирмов, в следващата година ще се раждат повече момчета. По традиция неговите ръце бяха измити от родилата преди няколко месеца Станислава, която му благодари за грижите и професионализма. „Колкото пръски има, толкова деца да се раждат и както се плъзга сапуна, така лесно да се раждат бебетата“ нарече д-р Ирмов. На събитието присъства и първото бебе, родено в университетска болница „Дева Мария“ преди осем години- Марая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Повече момчета според поверието в „Дева Мария“"}
{"url": "https://trud.bg/%d0%b1%d0%be%d0%b3%d0%b8%d0%bd%d0%b8-%d0%be%d1%82-%d1%88%d0%be%d0%ba%d0%be%d0%bb%d0%b0%d0%b4-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d0%b2-%d1%81%d0%be%d1%84%d0%b8%d1%8f/", "text": "Шоколадова изложба бе открита в столицата тази седмица. В експозицията са представени копия на класически произведения на изкуството като статуи на Венера Милоска, Афродита, Хера, Ерос, древна римлянка, ангел и други – изцяло направени от шоколад. Сладките експонати не се ядат, но посетители могат да се наслаждават на изящните фигури и да направят снимки за спомен с тях. “Искахме да покажем класическото изкуство по един интересен начин и да видим дали то ще привлече интереса на хората”, каза пред “Труд” един от организаторите Галин Желязков. Изложбата е пътуваща, като преди това е била в Бургас и два пъти във Варна. По време на събитие Галин се запознава случайно с твореца на шоколадовите фигури шеф Ради Стамболов. Заедно решават да представят шоколадова изложба, която е първа стъпка от идеята да създадат първия интерактивен музей на шоколада в Европа. По думите на организатора именно класическите фигури, познати на целия свят, допринасят за интереса към тях и възможността изложбата да гостува и в чужбина. “По време на Свети Валентин ще бъдем във Велико Търново, а след това сме поканени в Румъния и Сърбия. Надяваме се изложбата да представи страната ни по хубав начин”, казва Галин. В различните периоди от проекта броят на хората, които участват в организацията, е различен според мащаба на събитието. В София е екип от 8 души. За направата на шоколадовите фигури се включват доброволци, предварително обучени от шеф Ради Стамболов. За изработката на фигурите шоколадът първо се темперира и обработва, след което се отлива, като в случая са използвани градински калъпи. “Шоколадът няма как да се моделира изцяло на ръка, затова търсихме варианти за готови калъпи, които да използваме, а много хора слагат в градините си древногръцки богове и други фигури”, разказа пред “Труд” шеф Ради Стамболов. Сладките експонати са направени от италиански шоколад с 54 процента какаово съдържание и слънчогледов лецитин, който не съдържа алергени. Тъй като на места фигурите са много тънки, в тях има вградени мраморни блокове, с които да се поддържа температурата на шоколада, за да не се разтопи. При пътуване фигурите се транспортират в огромни дунапрени и специални сандъци. Щом пристигнат, се нанася допълнителен слой шоколад, за да се придаде обичайният му аромат и в случай на нужда да се изгладят дефектите от транспортирането. Освен шоколадовите фигури, посетителите на изложбата се радват и на други изненади – рисуване с шоколадови калети за малките, шоколадови татуировки, демонстрации с 3D принтер, рисуване с шоколадови бои. Шоколадовият 3D принтер, отпечатващ 3D обемни форми от шоколад, е сред атракциите. Приложимостта е декоративна, може да се използва за определени емблеми, лога. “Много е ефектно, защото човек може да си направи шоколадов бюст на себе си по този начин”, казват организаторите на изложбата. Най-новата технология е интерактивен шоколад с апликация. Той представлява компактдиск, който тежи 70 грама и е направен от черен шоколад. Технологията работи чрез приложение, което изтегляте на мобилния си телефон, сканирате код, който пуска любимата ви песен, докато хапвате от любимия си шоколад. По думите на шеф Стамболов интересът на посетителите е голям и очакват още любители на сладкото изкушение да се включат в събитието, което продължава до 24 януари. “Това, което ни показва практиката, е, че колкото хора са ни харесали през фейсбук кампанията, обикновено идват до два-три пъти повече и се надяваме и сега да е така”, казва шоколатиерът.   Освен да опитат различни видове, гостите на изложбата имаха възможност да научат интерсни факти за шоколада от шеф Ради Стамболов, който ги запозна с историята на сладкото изкушение, как е пристигнало в Европа и се е изменяло във времето. Най-новите тенденции в шоколадовата индустрия са нестандартни комбинации – шоколад със спирулина, матча, джинджифил, както и с лиофилизирани (дехидратирани) космически плодове. Най-новият шоколад, популярен в Австралия, в момента се превръща в хит и в Еропа. Името му е “блонд” и се е случил погрешка. “Това е бял шоколад, който е загорял, разбъркали са го и се е карамелизирал отдолу, така се е получил карамеленият шоколад “блонд”, разказва шоколатиерът.", "date": "2018.01.21", "title": " Богини от шоколад показват в София\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%81%d0%b3%d0%b0%d0%b7%d0%b8-%d0%b0%d0%b2%d1%81%d1%82%d1%80%d0%b8%d0%b9%d1%86%d0%b8-%d1%81-30/", "text": "„", "date": "2018.01.21", "title": " „Левски“ сгази австрийци с 3:0"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d1%81%d0%be%d1%86%d0%b8%d0%b0%d0%bb%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8-%d0%b7%d0%b0%d0%bf%d0%be%d1%87%d0%b2%d0%b0/", "text": "Германската социалдемократическа партия /ГСДП/ даде зелена светлина за започването на официални коалиционни преговори с блока ХДС/ХСС на канцлера Ангела Меркел. На провеждащия се в Бон конгрес 362 от 642 делегати гласуваха за започването на консултациите с консерваторите. 279 делегати гласуваха против новата „голяма коалиция“, както в Германия наричат съвместното управление на двете най-големи политически сили ХДС/ХСС с ГСДП, информира  Има само 1 въздържал се при гласуването. Тъй като имаше малък проблем при преброяването, гласуването се осъществяваше с вдигане на ръка, членът на президиума на ГСДП Хайко Маас взе решение за повторно преброяване на гласовете. Най-вероятно още на 22 януари, понеделник, лидерите на трите големи партии – ХДС, ХСС и ГСДП – ще обсъдят организационните въпроси, свързани с провеждането на консултации. Всички разбират, че за съставянето на правителство вече е изразходвано прекалено много време, за това ръководствата на трите партии ще действат бързо. Ангела Меркел се надява преговорите да приключат до средата на февруари. Но дори и тогава, ако страните се договорят за коалиционно споразумение, последната дума отново ще имат социалдемократите. Над 440 хиляди члена на ГСДП трябва да заявят своето мнение относно споразумението. За организирането и провеждането на гласуване ще отидат най-малко още три седмици. Така че новото правителство най-вероятно ще стане факт през април или средата на март.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Германските социалдемократи гласуваха за преговори за коалиция с Меркел"}
{"url": "https://trud.bg/%d0%bf%d0%b0%d0%bc%d0%b5%d0%bb%d0%b0-%d0%b0%d0%bd%d0%b4%d0%b5%d1%80%d1%81%d1%8a%d0%bd-%d0%b0%d1%81%d0%b8%d1%81%d1%82%d0%b8%d1%80%d0%b0-%d0%bd%d0%b0-%d0%b8%d0%b7%d0%b2%d0%b5%d1%81%d1%82%d0%b5%d0%bd/", "text": "Световноизвестната холивудска звезда Памела Андерсън се включи в шоуто на известен илюзионист в Хамбург за втори път след дебюта си в същото представление през 2007 година. Тя е била толкова завладяваща в новата си роля, че на практика “откраднала” шоуто от Ханс Клок, известен като “Летящият холандец”. Актрисата от “Спасители на плажа” се появи на сцената в цял бански костюм и демонстрира завидна физика за своите 50 години, пише германският вестник “Билд”. Сексапилната холивудска знаменитост участва в някои от фокусите на Клок и накрая бе изпратена с аплодисменти и цветя от публиката. Дори “Летящият холандец” се впечатли от уменията на блондинката и я вдигна на ръце след едно от участията є в неговите илюзии. След шоуто Памела сподели дали се вижда за по-дълго време в новата си роля на асистентка на фокусник. Оказа се, че тя ще придружи трупата и ще участва в спектаклите по време на двумесечното турне из Германия.", "date": "2018.01.21", "title": " Памела Андерсън асистира на известен илюзионист"}
{"url": "https://trud.bg/%d0%be%d0%b3%d1%80%d0%be%d0%bc%d0%bd%d0%b8-%d1%88%d0%b8%d1%88%d1%87%d0%b5%d1%82%d0%b0-%d1%89%d0%b5-%d0%bf%d0%b5%d0%ba%d0%b0%d1%82-%d0%bd%d0%b0-%d0%b2%d1%80%d1%8a%d1%85-%d1%8f%d0%b2%d0%be%d1%80%d0%b5/", "text": "За 54-та поредна година десетки любители на планината ще се отправят към връх Яворец на 27 януари. Местни жители и гости на Лакатник покоряват 1393-метровия връх в Стара планина всяка година от 1964-та насам. Покрай Яворец минава и международният маршрут E-3, познат като отсечката “Ком-Емине”. Традиционно походът се прави в последната събота на януари. Тръгва се в 10 ч от площада в селото, като продължителността му е средно 2-3 часа в зависимост от метеорологичните условия. При ясно време от върха се вижда цяла София, както и позлатените кубета на “Александър Невски”. През годините походът обединява туристическите традиции на селото и гарата Лакатник, а в последно време в него се включват организирани групи от други села и градове, както и местни неправителствени организации, свързани с планината и планинските дейности и спортове. За тези, които се включат в изкачването и стигнат до края, Яворец предлага кулинарна награда – огромни шишчета, нанизани на откъснати клони от близките дърветата и изпечени на току-що спретнато огнище в снега. Някои от местните хора носят в туристическите си раници и домашно вино за сгряване. Традицията на похода започва от построяването на хижа “Тръстеная”, разказа пред “Труд” един от организаторите на събитието Мария Лазарова. В хижата има книга, в която всяка година се записват имената на покорилите върха. “Така се случи, че походът стана доста масов. В началото беше много интересно – ето поставяме рекорд, тази година сме 60 души, следващата 80, после – 100. Миналата година станахме 108”, обяснява тя. От ПСС обаче предупреждават, че изкачването не е съвсем безопасно. Имало е дни, в които върхът е бил непристъпен и групата, която е тръгвала от Лакатник, не е могла да го изкачи и се е връщала в хижата. Последният такъв случай е през 2012 година, спомня си Мария Лазарова. Една от причините за невъзможността да бъде изкачен върхът е не само лошото време, но и разнородната група – недобре екипирани, недобре запознати с условията през зимата в планината хора. “Не винаги този връх допуска хората до себе си. Затова за тази година си пожелаваме хубаво време и планината да ни допусне”, казва организаторката. През последните години водачите на групата са Мария Лазарова, Кирил Илиев, Виктор Петков, Емил Ангелов, Иван Георгиев и Лъчезар Вунчев. Тази година походът ще води Виктор Петков, председател на туристическо дружество “Репей”. “В планината се ходи организирано и има правила, които трябва да се спазват – да се следва водача, да се спазват неговите правила за поведение и безопасност. Съветите на ПСС за безопасност трябва да бъдат следвани и винаги хората да бъдат добре екипирани и да знаят предварително прогнозите за времето”, призовава Мария Лазарова.   За първи път на Яворец през зимата на 1964 г. се качили четирима души – Божил Ламбов, Петър Ламбов, Димитър Стоянов и Иван Киров. Покоряването на върха било трудно, сторило им се като интересно предизвикателство и така те решили да го изкачват всяка година. Привличали към себе си нови и нови хора, докато мероприятието се превърнало в традиция. “Бяхме много единни, като кажехме, тръгвахме”, разказа пред “Труд” Иван Киров. За тези 54 години се запазила не само традицията за покоряване на върха през януари, но и нанизаните на току що откъснати клонки шишчетата, каза още Иван Киров. По думите му Яворец е водата на Лакатник. Във всички падинки имало естествени кладенци. От десетина години той не се е качвал на върха. “Не че нямам сила, но си нямам другар”, споделя Киров. Всички починали. “Събирахме се, много весело прекарвахме”, спомня си той.", "date": "2018.01.21", "title": " Огромни шишчета ще пекат на връх Яворец\t\t\t"}
{"url": "https://trud.bg/%d0%ba%d0%b8%d0%bc-%d0%ba%d0%b0%d1%80%d0%b4%d0%b0%d1%88%d0%b8%d1%8f%d0%bd-%d0%bf%d0%b0%d0%ba-%d1%81%d0%b5-%d1%80%d0%b0%d0%b7%d0%b3%d0%be%d0%bb%d0%b8/", "text": "Провокативната риалити звезда Ким Кардашиян за пореден път скандализира социалните мрежи с разголена снимка. 37-годишната бизнес дама публикува в профила си в инстаграм фотос, на който се излежава с вдигнати ръце над главата, а завивките едва успяват да прикрият нейните интимните части, оставяйки гърдите й на показ. За да не бъда свалена снимката от социалните мрежи обаче сексапилната брюнетка е замъглила това, което е забранено да бъде показвано. Разголената снимка идва броени дни, след като Ким и съпругът й Кание Уест станаха родители за трети път. Двамата избраха новороденото им бебе, износено от сурогатна майка, да се казва Чикаго. Останалите им наследници – 4-годишната Норт и 2-годишният Сейнт вече са медийни сензации. За малкото си момченце Кардашиян обяви, че е “гений”, тъй като вече знае как да изписва и произнася изключително сложни думи.", "date": "2018.01.21", "title": " Ким Кардашиян пак се разголи"}
{"url": "https://trud.bg/%d1%80%d0%b0%d0%b4%d0%be%d1%81%d0%bb%d0%b0%d0%b2-%d1%8f%d0%bd%d0%ba%d0%be%d0%b2-%d0%be%d1%81%d1%82%d0%b0%d0%bd%d0%b0-%d0%bd%d0%b0-46-%d1%81%d1%82%d0%be%d1%82%d0%bd%d0%b8-%d0%be%d1%82-%d0%bf%d0%be/", "text": "Точно 19 дни преди старта на зимните олимпийски игри Пьонгчан 2018 Радослав Янков постигна най-големия си успех за сезона до момента. Най-добрият ни сноубордист завърши втори в паралелния гигантски слалом на световната купа в Рогла (Словения). Българинът кара перфектно във всички стартове и стигна до финала, където загуби прекия сблъсък от австриеца Бенямин Карл с 0,46 секунди. Трети на стълбичката се качи италианецът Роланд Фишналер. Следващият старт на „кервана“ е в Банско (25-27 януари), където родната публика ще види и Александра Жекова.", "date": "2018.01.21", "title": " Радослав Янков остана на 46 стотни от победата"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b2%d0%b8%d0%bd%d0%b0-%d0%b8-%d0%bc%d0%b5%d0%b4-%d1%81%d0%b0-%d1%85%d0%b8%d1%82-%d0%b2-%d0%b3%d0%b5%d1%80%d0%bc%d0%b0%d0%bd%d0%b8/", "text": "В Германия ядат български мед и пият родно вино. Това стана ясно по време на най-голямото изложение за храни и земеделски стоки “Зелена седмица”, което се провежда до 28-ми януари в германската столица Берлин. Близо 80% от българските пчелни продукти се изнасят за Европа, като най-търсени са именно в Германия, обясниха производители, които се представиха с щанд в българската палата. Страната ни е в центъра на вниманието на изложението, тъй като за първи път в 83-годишната история на панаира България е официалната страна партньор. Най-търсен в Германия е акациевият мед, като в последните години се засилва интересът към този от кориандър и уникалния за Странджа манов мед. Все по-познато на немския пазар е и българското вино, обясни Лъчезар Босев, който вече над 10 години изнася родни качествени гроздови напитки. Нашите вина се продават основно в специализирани магазини и се търсят от познавачи, като цените започват от 4 евро, а таван няма, обясни той. В ценовия сектор между 10-15 евро са основните вина, които се търсят от масовия потребител и в този сектор конкуренцията е жестока, затова е нужна повече реклама за качеството на българския продукт, показа изложението. Очакванията на германските търговци са, че родните продукти трябва да са евтини, затова трудно се налагат традиционни български храни, обясни Николай Генов, представител на фирма, участник на изложението. По време на самия панаир българските храни се търсят основно от германски туристи, които са почивали у нас и познават вкуса им, обясни той. Купува се овче сирене за шопска салата например, обясни Генов. Германия е една от страните, в които харесват качеството на хумуса, произведен у нас и той се продава по веригите в страната, заяви Минка Андреева, управител на фирма производител. Тя обяви, че качеството се цени навсякъде по света и допълни, че българското представяне на изложението я кара да се чувства горда с произхода си. Освен за реклама и подобряване на имиджа ни като страна производител, изложението “Зелена седмица”, макар и да е насочено основно към крайни клиенти, позволява на българските фирми и да намират партньори – вносители, обясни мениджърът на компания за производство на розово масло Ангел Токмакчиев. Той заяви, че благодарение на участието си с щанд на изложението е сключил договори с 4 компании от Германия, които в момента купуват розово масло за производство на козметика и парфюми. Част от компаниите – партньори на български фирми, предпочитат да доставят суровини от България вместо готови продукти, тъй като етикирани с местна марка те са по-лесно продаваеми за масовия клиент. Например в Германия се изнася сушена арония, но компания не може да пробие да продава биосертифицирани на няколко пазара вина и сокове, въпреки високото им качество, стана ясно от думите на управителя на компанията Пламен Калинов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Българските вина и мед са хит в Германия\t\t\t"}
{"url": "https://trud.bg/%d0%b5%d1%80%d0%b3%d0%be%d0%b4%d0%b0%d0%bd-%d0%b7%d0%b0%d1%8f%d0%b2%d0%b8-%d1%87%d0%b5-%d0%be%d0%bf%d0%b5%d1%80%d0%b0%d1%86%d0%b8%d1%8f%d1%82%d0%b0-%d0%b2-%d0%b0%d1%84%d1%80%d0%b8%d0%bd-%d1%89%d0%b5/", "text": "Президентът на Турция Реджеп Ердоган заяви, че провежданата операция „Маслинена клонка“ в сирийския район Африн ще бъде завършена в „много кратки срокове“, предава  В изказване пред огромно множество, събрало се в западния турски град Бурса преди началото на конгреса на женската организация на управляващата в Турция „Партия на справедливостта и развитието“, Ердоган заяви, че се надява, че турските ВС „ще завършат операцията в най-кратки срокове“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Ергодан заяви, че операцията в Африн ще бъде завършена в много кратки срокове"}
{"url": "https://trud.bg/%d1%82%d0%be%d0%bd%d0%b3%d0%be%d0%b0%d0%bd%d0%b5%d1%86-%d1%81-%d0%b4%d0%b5%d0%b1%d1%8e%d1%82-%d0%b2-%d1%81%d0%ba%d0%b8%d1%82%d0%b5-%d0%bd%d0%b0-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b0/", "text": "Тонгоанецът Пита Тауфатофуа стана първият спортист на страната си, който след изява на летни игри, сега ще стартира и на зимна олимпиада. В Рио 2016 той в турнира по таекуондо, но отпадна още на старта. Вниманието на медиите и феновете островитянинът привлече с появата си на церемонията по откриването. Тогава той излезе с разголени гърди, демонстрирайки релефно тяло в традиционната тонгоанска поличка. Сега Пита продължава да пише история на страната си, като вече е и първият скиор, класирал за „бяла“ олимпиада в Пьонгчан. „След Рио ми трябваше ново предизвикателство и затова избрах най-сложният спорт“, разкрива тонгоанецът.  През декември 2016-а той започва да се занимава със ски, въпреки че никога преди това не е практикувал. А подготовката му включва тренировки на плажа и каране на ролкови кънки по улиците на Бризбейн (Австралия).  И само 24 часа преди крайния срок, африканецът мина успешно последната квалификация в Исландия, като сътвори истинско геройство. Пристигането му в град Исафьордюр бе забавено с няколко часа заради силната виелица, но навреме, за да покрие нормата. „Хвърлих огромно предизвикателство към моя организъм –каза 34-годишният Тауфатофуа . – А най-важното е показах на хората, че щом аз мога значи и те могат.“", "date": "2018.01.21", "title": " Тонгоанец с дебют в ските на олимпиада"}
{"url": "https://trud.bg/%d1%81%d0%b0%d1%89-%d0%bf%d1%80%d0%b8%d0%b7%d0%be%d0%b2%d0%b0%d1%85%d0%b0-%d1%82%d1%83%d1%80%d1%86%d0%b8%d1%8f-%d0%b4%d0%b0-%d0%bf%d1%80%d0%be%d1%8f%d0%b2%d0%b8-%d0%b2%d1%8a%d0%b7%d0%b4%d1%8a%d1%80/", "text": "САЩ призоваха Турция да покаже „въздържаност“ и да избягва причиняването на цивилни жертви по време на операцията си срещу сирийските кюрдски сили, предава AFP. „Призоваваме Турция да покаже въздържаност и да направи така, че операциите да бъдат в ограничен мащаб и времетраене, за да се избегнат цивилни жертви“, заяви говорителят на Държавния департамент на САЩ Хедър Науърт чрез съобщение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " САЩ призоваха Турция да прояви въздържаност в Сирия"}
{"url": "https://trud.bg/%d0%b3%d0%b5%d1%80%d0%b1-%d1%83%d0%bb%d0%b8%d1%87%d0%b8%d1%85%d0%b0-%d0%b2-%d0%bb%d1%8a%d0%b6%d0%b0-%d0%b1%d1%81%d0%bf-%d0%bf%d1%80%d0%b5%d0%b4%d0%b8-%d0%b2%d0%be%d1%82%d0%b0-%d0%be%d0%b1%d0%b7%d0%be/", "text": "Ден преди предстоящия вот на недоверие срещу правителството, внесен от социалистите, от ГЕРБ уличиха в лъжа БСП за твърденията, че “системата на митниците е пробита”. Работата на Българската акцизна централизирана информационна система (БАЦИС) на Агенция “Митници”, която контролира всички акцизни стоки, е била подложена на тотална ревизия още през 2016 година, става ясно от доклад на финасовия министър Владислав Горанов до премиера Бойко Борисов, който бе разпространен от управляващите. А проблемите в системата са отстранени след 9 констатации, сред които проверка на системата от експерти на Майкрософт, въвеждане на още по-модерен софтуер, ограничаване на достъпа до интернет на служителите и др. А до края на април 2018-а ще приключи въвеждането на единна централизирана система. Припомняме, че още в петък Горанов заяви, че в резултат на мерките по сигурността за 3 години са отчетени 6,5 млрд. повече приходи в българския бюджет. От БСП отново повториха на пресконференция в централата на партията, че “данните на ДАНС и прокуратурата за БАЦИС не кореспондират с казаното от Министерство на финансите”. “Некоректно е от страна на БСП да се твърди, че няма предприети мерки. Напротив, всички препоръчани от ДАНС мерки са изпълнени”, отговориха светкавично от ГЕРБ. Заради предстоящия вот на недоверие от БСП внасят в прокуратурата и 5 сигнала за корупция срещу членове на ГЕРБ.", "date": "2018.01.21", "title": " ГЕРБ уличиха в лъжа БСП преди вота (обзор)\t\t\t"}
{"url": "https://trud.bg/%d1%81%d0%bd%d1%8f%d0%b3-%d1%81%d1%82%d1%83%d0%b4-%d0%b8-%d0%bb%d0%b5%d0%b4-%d0%be%d0%bf%d0%b0%d1%81%d0%bd%d0%be-%d0%b2%d1%80%d0%b5%d0%bc%d0%b5-%d0%b2-19-%d0%be%d0%b1%d0%bb%d0%b0%d1%81%d1%82%d0%b8/", "text": "Сняг, студ, ледове и минусови температури ще обхващат страната през цялата седмица. За утре е обявен оранжев код за опасно време в 19 области в страната заради силен вятър и снеговалежи. “Предстои ни зимна седмица, която започва бурно със снеговалежи в почти цялата страна. По-обилни ще бъдат те в Северна България и в планините, като в Дунавската равнина има условия за виелици и навявания. Заради лошото време ще има затруднения по пътищата, така че шофьорите трябва да внимават. Температурите утре ще бъдат от -1 до +3-4 градуса”, заяви пред “Труд” синоптикът Симеон Матев. По думите му застудяването ще продължи и във вторник, но вятърът ще отслабне и снеговалежи вече няма да има. Въпреки това ще остане студено, с максимални температури от минус 3 до плюс 2 градуса. “В сряда ще бъде предимно слънчево, временни заоблачавания ще има над Западна България. Минималните температури сутринта ще бъдат от -10 до -5 градуса, а през деня, както във вторник”, каза още Матев. Синоптикът уточни, че в четвъртък утрото ще бъде най-студено за цялата седмица. Минималните температури се очакват да бъдат от -8 до -12 градуса, до -15 в котловините. “В петък също ще остане слънчево, но температурите ще бъдат малко по-високи от четвъртък – сутринта между -5 и -10 градуса, а следобед максимални между 3 и 8”, допълни Симеон Матев.   Слънцето в сряда, четвъртък и петък никак няма да топли, дори обратното, ще стане още по-студено. Причината за това е ясното време, тъй като наличието на облаци спира процеса на понижаване на температурите през нощта. Това обясни пред “Труд” синоптикът Симеон Матев относно ниските температури, достигащи до -15 градуса в Дунавската равнина в четвъртък, които ни очакват от началото на тази седмица до края на работните дни. “През уикенда ще настъпи затопляне, но въпреки това през нощта температурите ще бъдат под нулата – между -8 и -3 градуса, а през деня очакваме между плюс 4 и плюс 9. Ще има разкъсана облачност без валежи, така че каквото вали, ще вали единствено днес”, допълни синоптикът относно прогнозата през уикенда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Сняг, студ и лед – опасно време в 19 области"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%82%d0%bc%d1%8a%d1%81%d1%82%d0%b8-%d0%b8-%d0%bd%d0%b0-%d0%ba%d0%b8%d1%80%d0%b8%d0%be%d1%81/", "text": "на. Триумфът със 7:6 (3), 7:6 (4), 4:6, 7:6 (4) класира българина на четвъртфиналите на Аустрелиън оупън за втора поредна година.  Димитров не допусна мачът да се превърне в повторение на полуфинала в Бризбейн преди 2 седмици. Тогава той водеше със сет и пробив, но Кириос възприе провокативна тактика, която наруши концентрацията и увереността на българина и успя да стигне до обрат. А по-късно и да го наследи като шампион на турнира. Първите 2 сета се решиха от нервите – в тайбрек, в които Димитров диктуваше играта и знаеше точно къде да търси шансовете си между мощните удари, които летяха от ракетата на съперника.  Кириос обаче също показа изненадваща устойчивост. Дори пасив от два сета не отчая скандалджията, който сякаш беше оставил мръсните трикове в съблекалнята и играеше на върха на възможностите си. Един пробив му беше достатъчен, за да спечели сета, тъй като сервисът му не спираше да работи – Ник завърши двубоя с цели 36 аса, а Григор „едва“ с 16. Четвъртата част се оказа най-драматичната. В началните геймове двамата изпуснаха точки за пробив, но в 8-ия българинът стигна до аванс след брутална грешка на Кириос, сбъркал елементарен смач в близост до мрежата. Димитров обаче не успя да затвори мача от първи опит – съперникът върна пробива под бурните овации на публиката, която напълно беше забравила противоречивите моменти от предишните срещи. Скандалджията напомни за себе си и започна да подхвърля реплики към българина през мрежата. Григор издържа и на това, този път провокациите на Кириос останаха без резултат. Българинът отново доминира в тайбрека и си осигури 3 мачбола. При първия Кириос заби последния си ас, но вторият бе реализиран с майсторски минаващ удар и след 3:26 часа на корта Димитров взе третата си победа от 4 мача с „лошото момче“. Двамата обаче запазват приятелството си на корта. Веднага след последната точка Кириос прегърна Григор и му каза: „Вярвай!“ Следващата задача на българина изглежда значително по-лесна. За да изравни миналогодишния си полуфинал третият в света трябва да мине през британеца Кайл Едмънд, който победи с 6:7 (4), 7:5, 6:2, 6:3 италианския ветеран Андреас Сепи. Този път Димитров няма да търси реванш, тъй като има две победи в двата мача помежду им. И двете обаче са в 3 сета, като втората бе в Бризбейн в началото на месеца. „Но споменът за тези срещи ми дава самочувствие, защото играх добре – заяви британецът. – Той, разбира се, също. Има какви поуки да извлека от загубите, има и какво да направя по-добре. Мога да изиграя доста по-силен мач срещу него.“", "date": "2018.01.21", "title": " Григор отмъсти и на Кириос (обзор)"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bf%d0%be%d0%b7%d0%b4%d1%80%d0%b0%d0%b2%d1%8f%d0%b2%d0%b0-%d0%b2%d1%81%d0%b8%d1%87%d0%ba%d0%b8-%d1%88%d0%b5%d1%84%d0%be%d0%b2%d0%b5/", "text": "Председателите на Комисиите по европейски въпроси на парламентите на Съюза заседават утре в София. Форумът започва в НДК и е в рамките на парламентарното измерение на българското председателство на Съвета на ЕС. А основен говорител по първата сесия на форума – “Приоритети на Българското председателство на Съвета на ЕС” ще бъде министърът за Българското председателство на Съвета на ЕС Лиляна Павлова. Председателят на парламента Цвета Караянчева ще приветства участниците в Срещата на председателите на комисиите по европейски въпроси на парламентите на ЕС (КОСАК). След което с встъпителни думи към тях ще се обърне председателят на Комисията по европейски въпроси и контрол на европейските фондове Кристиан Вигенин. Вицепрезидентът на Република България Илияна Йотова, първият заместник-председател на Европейската комисия Франс Тимерманс и председателят на Комисията по регионално развитие в Европейския парламент Искра Михайлова ще бъдат ключови говорители по втората сесия “Бъдещето на Европейския съюз – сила в единството”, съобщават от администрацията на народното събрание. В срещата ще участват ипосланика за региона на Балтийско море на Министерството на външните работи на Естония и председател на Националната координационна група на Стратегията на ЕС за региона на Балтийско море Раул Малк. Срещата ще се излъчва в реално време в Интернет – страницата на Парламентарното измерение на Българското председателство –  .", "date": "2018.01.21", "title": " Караянчева поздравява всички шефове на европейски комисии\t\t\t"}
{"url": "https://trud.bg/%d1%80%d0%be%d0%b4%d0%b8%d0%bb%d0%bd%d0%be%d1%82%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%bf/", "text": "„Днес, изразяваме своята признателност и уважение към усилията, които полагате ежедневно за раждането на нов живот. Поздравявам Ви за високия професионализъм, който доказвате ежедневно! Вярвам, че ще продължавате да упражнявате тази високохуманна професия неуморно и всеотдайно. Пожелавам Ви сила! Продължавайте да следвате своето призвание! Бъдете здрави и удовлетворени! Нека се раждат повече деца!.“ Директорът на болницата д-р Митев благодари за дарението, за усилията от страна на кмета Камбитов и изрази увереност в доброто сътрудничество и занапред. Заместник-кметът по икономика и финанси Иво Николов бе посрещнат с питка и мед. Той пожела много поводи за радост, здраве, благополучие, енергия и увереност! По време на тържеството в Деня на родилната помощ в АГО беше извършено и ритуално поливане и миене ръцете на акушерите. Феталният монитор, подарен от кмета на Благоевград, е от огромна важност за бъдещите майки, като е предназначен за проследяване пулса и развитието на плода. Чрез него може да следи и интервала на контракции. Уредът е мобилен и притежава мултиезичен софтуер, звукова индикация на сърдечната честота на плода и запис на PC и много други функции и удобства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Родилното отделение в Благоевград с подарък от името на кмета д-р Камбитов"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%b2-%d0%b4%d1%8a%d1%80%d0%b2%d0%be-%d0%ba%d0%be%d0%bb%d0%b0%d1%82%d0%b0/", "text": "17-годишен се отърва без наранявания след катастрофа, при която управляваната от него кола с газова уредба е изгоряла като факла. Инцидентът е станал до мандрата в разградското село Голям извор, съобщиха от полицията. Към 15,30 часа в събота непълнолетният Х.Х. от село Богданци управлявал нерегистриран „Опел Корса”. Момчето загубило контрол над автомобила, който се ударил в дърво. Колата лумнала. За щастие момчето успяло да се измъкне. Автомобилът е напълно унищожен, уточняват от полицията в Разград. При друг пътен инцидент, 31-годишен пиян мъж загубил контрол над колата си „Фолксваген Голф”, която се ударила в крайпътен стълб. Това е станало в разградското село Осенец към 1 часа в събота. При проверката на място на С.Н. били отчетени 1,89 промила алкохол. Табелите на колата пък били за друг автомобил. И този водач се отървал без наранявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " 17-годишен катастрофира в дърво, колата му изгоря"}
{"url": "https://trud.bg/%d0%b4%d0%bf%d1%81-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b5%d0%bd-%d0%ba%d0%b0%d0%b1%d0%b8%d0%bd%d0%b5%d1%82-%d0%b8-%d0%bf%d1%80%d0%be%d0%b3/", "text": "Доста хора не са разбрали посланието на нашия почетен председател Ахмед Доган. Разбираме желанието на правителството да му бъде осигурен един вътрешнополитически комфорт, за да се концентрира върху Европредседателството, но ние от ДПС нямаме как да му го осигурим. Това каза депутатът и заместник-председател на ДПС Ахмед Ахмедов по  . „Ние сме убедени, че както нашите избиратели, така и всички български граждани, искат точно обратното. Управляващите много грешат като тълкуват нашата институционална продкрепа като подкрепа за стабилността на ГЕРБ. Не е! Това е една подкрепа за стабилността на нашата държава, като осигуряването на комфорт на определението с националистите няма как да си го позволим“, посочи той. Никой няма да ни прости, ако не поставим важните за всички български граждани проблеми – липсата на сериозни реформи, които да подобрят работата на всички обществени системи: здравеопазването знаете последните проблеми, които имахме там; образованието, сигурността, корупцията; корупцията влошава бизнес-средата и административните услуги; лошата ефективност, най-вече при разходване на публичните средства. Докато не се справим с това и докато не се справим именно с бедността, демографския срив и най-вече да увеличим и доходите на нашите гласоподаватели и на всички жители на България, ние няма да спрем, коментира още Ахмед Ахмедов. България се нуждае от програма за ускорено развитие, за да навакса изоставането си спрямо останалите европейски страни, категоричен е Ахмедов. В нея проблемите трябва да бъдат дефинирани, а реформите на обществените системи- дълбоки. Такава програма обаче не може да бъде изградена с търсене само на „аритметическо мнозинство“ в НС. „Ние сме за съставяне на една програма, в която да се обединят доста политически партии, за да можем да направим това ускорено развитие, понеже много изоставаме по отношение на останалите европейски държави. Затова имаме и решение на нашия ръководен орган – Централния съвет, да се демонтира тази власт. Този демонтаж не означава непременно участие или задължително влизане на ДПС в управлението“, каза Ахмедов. Според Ахмедов, ГЕРБ и Обединените патриоти не могат да реализират сами предложената ускорена програма. „Това нещо може да се постигне или чрез избори, или сега с един демонтаж на това управление. Като го демонтираме, или отиваме на избори, или правим ново програмно правителство с тази програма, за която говорим – за ускорено развитие. Тази програма може да се постигне като в нея се набележат реформите и всички политически партии подкрепяме Парламента при изпълнение на тези реформи, защото тези реформи ще изискват много ново законодателство, и оттам нататък правителството да ги изпълнява“, каза Агмедов. Депутатът не спести на БСП критиката си по отношение на вота на недоверие, срещу кабинета, който ще бъде гласуван във вторник: „Имаше неща, които да внасяме заедно. В един момент казаха: „Сами“. Надделява явно популизмът някъде. Трябва и от това да се отървем, но ще му дойде времето на всичко.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " ДПС предлага програмен кабинет и програма за ускорено развитие"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%b8%d0%bb%d1%8f%d0%b4%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d0%b2-%d1%81%d0%be%d0%bb%d1%83%d0%bd-%d0%bc%d0%b0%d0%ba%d0%b5/", "text": "Исторически многохиляден митинг се провежда днес в Солун. Неправителствени организации и сдружения на гръцки македонци протестират срещу употребата на името „Македония“ като конституционно име на съседната държава. Гърци от цялата страна, от островите и дори от чужбина пристигнаха в Солун за участие в проявата, съобщи   Над 50 хиляди души вече са в центъра на града пред паметника на Александър Македонски. С национални знамена и плакати „Македония означава Гърция“ демонстрантите изразяват мнението на много от гърците, че в промяната на името на съседната държава не трябва да се включва „Македония“. Последно социологическо проучване сочи, че 77% от анкетираните са на това мнение. В митинга участват представители на кметствата от цяла северна Гърция, както и депутати от партията „Независими гърци“, която е част от правителството. Църквата също взе страна в спора, но призова да не се организират протести. Солунският митрополит Антимос на литургия днес обаче покани вярващите за масово участие в митинга. Медиите коментират днес, че митингът в Солун е „израз на национализъм“. Правителството продължава преговорите със Скопие. Все още няма споразумение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Десетки хиляди на протест в Солун: Македония означава Гърция"}
{"url": "https://trud.bg/%d1%82%d0%b0%d0%bb%d0%b8%d0%b1%d0%b0%d0%bd%d0%b8%d1%82%d0%b5-%d0%bf%d0%be%d0%b5%d1%85%d0%b0-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82-%d0%b7%d0%b0-%d0%b0%d1%82%d0%b0%d0%ba/", "text": "Талибаните поеха отговорност за   „Интерконтинентал“ в Кабул, при което загинаха най-малко шестима души по време на продължила 12 часа обсада, предава AFP. „При нападението над хотел „Интерконтинентал“ в Кабул загинаха десетки чуждестранни нападатели и техни марионетки“, съобщи говорителят на талибаните Забиула Муджахид. Официалните власти на Афганистан съобщават за шестима загинали, сред които само един чужденец. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Талибаните поеха отговорност за атаката в Кабул"}
{"url": "https://trud.bg/%d0%bd%d0%b0%d0%b4-40-%d1%84%d0%b8%d1%80%d0%bc%d0%b8-%d0%bf%d0%be%d0%b6%d0%b5%d0%bb%d0%b0%d1%85%d0%b0-%d0%b4%d0%b0-%d1%81%d0%b5-%d0%b2%d0%ba%d0%bb%d1%8e%d1%87%d0%b0%d1%82-%d0%b2-%d0%b7%d0%b0%d0%b4/", "text": "Над 40 фирми от цялата страна са пожелали да се включат ва новоучредената Задруга за чиста храна. На заседание в събота във великотърновското село Арбанаси основателите на организацията избраха Управителен съвет. „В сдружението влизат представители на всички сектори от хранително-вкусовата промишленост.  Идеята е те да си сътрудничат, за да бъде върнато доверието към българските вкусове и храни. Сред тях са както представители на големи предприятия с износ в целия свят, така и еднолични търговци с малки производства“, съобщи председателят на Задругата, диетолог и собственик на заведения Филип Хайвазиан от Русе. Стоичко Миличин, който представлява фирма „Фиоликон-97“ от Пловдив допълни, че след като приключат юридическите процедури участниците в задругата ще регистрират собствена търговска марка и лого.  „Възнамеряваме да определим критериите за сертифициране на продуктите, които ще бъдат съобразени със специалисти по здравословно хранене от различни университети.Като следваща стъпка възнамеряваме да разкрием щандове на своите продукти в магазинната мрежа. След това ще създадем и собствена верига магазини“, уточни Сотир Ненов, собственик на голямото предприятие за захарни изделия „Си Комерсиал 7“ от Самоков , което изнася продукция за 39 държави. Той информира още, че другата цел на сдружението е да излезе с дефиниция какво е чиста храна. Ненов е категоричен, че от това с какво се храни човек зависи какво „гориво“ дава на организма си.  „От качеството на храната, зависи и качеството на живот на всеки от нас“, убеден е Сотир Ненов. Билкарят и лечител Емил Елмазов пък, който също е член на УС на сдружението изтъкна, че всички производители, които членуват в задругата ще подпишат харта, с която ще гарантират, че суровините им са от чисти български производства. „Ниската себестойност на продуктите може да се осигури от добре организираното производство, от прякото договаряне, без посредници, и от доверието между партньорите, които се членове на сдружението“, уверява зърнопроизводителят Георги Славейков. Членовете на задругата ще разработят съвместни проекти с Центъра за обществено здраве и анализи към Министерството на здравеопазването, които ще насърчават здравословната храна сред децата. Всеки от производителите ще представи свой продукт – еталон. Собственичката на сладкарска фирма Ани Кашева представи първия съвместен продукт, от суровини, предоставени от членовете на сдружението.  „В сладкиша няма захар, консерванти и трансмазнини, брашното е от лимец, шоколадът е от какао и стевия, а пълнежът от конфитюр с над 60 процента плод, също без захар“, изреди Кашева. Членовете на задругата подчертаха, че нямат претенции да носят марката“био“, но ще се стремят да утвърждават качеството на чистата храна. Организацията е отворена за още български производители.", "date": "2018.01.21", "title": " Над 40 фирми пожелаха да се включат в Задруга за чиста храна\t\t\t"}
{"url": "https://trud.bg/%d0%b7%d0%b5%d0%bc%d0%bd%d0%b0%d1%82%d0%b0-%d1%8f%d0%b1%d1%8a%d0%bb%d0%ba%d0%b0-%d0%b7%d0%b0%d1%89%d0%b8%d1%82%d0%b0%d0%b2%d0%b0-%d0%b8%d0%bc%d1%83%d0%bd%d0%b8%d1%82%d0%b5%d1%82%d0%b0/", "text": "Земната ябълка, или гулията (Helianthus tuberosus), както още я наричаме у нас, стои скромно на пазарната сергия и често е подминавана напълно неоснователно. В Европа е популярна с названието ерусалимски артишок. аксономично гулията е член на огромното растително семейство Сложноцветни (Asteraceae). Родствено е близо до добре познатия ни слънчоглед. Родината й е далечната Северна Америка, а историческите данни сочат, че е била пренесена и се култивира на Стария континент през XVII век. „Култивира” не е точен израз, защото растението не изисква почти никакви грижи. Веднъж започне ли неговото разпространение, трудно ще се отървете от него и то може да стане постоянен обитател на двора, като не изисква никакви грижи. Агрономи съобщават за случаи, в които над 40 години гулията вирее на определено място, продължавайки да дава плод. Разбира се, вкусните грудки вече били с намалени размери. Специалистите изтъкват и още важни предимства – тя е изключително чист продукт, подминат от бедите на индустриалното отглеждане на храни. Не е обект на генна модификация, не се наторява с химически препарати и не изисква опасна за човешкото здраве обработка, за да се съхрани чак до ранната пролет. Разбира се, земната ябълка е преди всичко много богата на ценни за човешкото здраве и профилактиката му съставки. Полезните й качества надвишават тези на картофите и цвеклото. За лечение на голям спектър болести се ползват сокът, стъблата, листата и корените от растението. Според проучвания на водещи европейски университетски лаборатории ерусалимският артишок съдържа: антиоксиданти – поради наличието в него на кехлибарена, малинова, ябълчена и фумарова киселина; силиций – приблизително 8%, достатъчни да отговорят изцяло на дневната потребност на човешкия организъм; калий, желязо, фосфор, магнезий, калций, цинк; голямо количество витамини B и C – повече отколкото в цвеклото, морковите, картофите; пектин – с пречистващо действие върху тялото и подчертан положителен ефект върху функцията на червата и предотвратяващ натрупването на холестерол в съдовете. Земната ябълка може да подобри функционирането на ендокринната, имунната, храносмилателната и кръвоносната система. Може да е от полза за: засилване на имунитета;  стабилизиране нивата на кръвната захар;  премахване на болки в ставите;  подобряване на кръвообращението;  намаляване на стомашната киселинност. Официалната и народната медицина са на общо мнение, че гулията се препоръчвам за превенция и лечение на захарен диабет тип I и II. При пациенти с диабет от първи тип терапевтичен ефект има приемът на грудки в суров вид заради наличието на инулин в растението. Той заменя глюкозата в процеса на метаболизма и дава на клетките потребната енергия. Той помага за регулиране на глюкозата, като намалява концентрацията на захар в кръвта. Стабилизирането на нивата на кръвната захар може да бъде катализаторът, който ще “напомни” на панкреаса да произвежда собствен инсулин. Инулинът е сред изключително качествените пребиотици /несмилаеми фибри, преминаващи без промяна през стомашно-чревния тракт/, стимулиращи растежа на добрата микрофлора. Най-честата препоръка на медиците с наблюдения върху ефекта на земната ябълка върху диабета е да се консумира по една сурова грудка 3 пъти на ден 15 минути преди основно хранене. Редовната консумация на ерусалимски артишок подпомага облекчаването на сковаността в ставите и намаляване на болките при ревматични заболявания. Ефектът се постига от високото количество силиций, участващ в растежа и делението на клетките на синовиалната мембрана. За целта е необходимо да се приемат 50-100 г сурова гулия на ден. С нея се подобрява обмяната на веществата и се гарантира повишен приток на кръв, способстващ премахване на възпалителния процес. Добър избор е също да се ядат по 150 г дневно сурова земна ябълка заедно с коричката, като се измие добре предварително. Гулията е отлична за менюто на бъдещите майки и кърмачките заради богатството от витамини, микроелементи и ензими. Консумирана сурова, спомага за избягване на упорит запек по време на бременността. Има свое доказано място при избавянето от излишни килограми и за извайване на фигурата заради високото съдържание на фибри. Те извеждат токсините от организма, ускоряват метаболитните процеси и горят мазнините. В гулията има само 61 ккал на 100 г растение. И това й гарантира челно място в здравословните програми за отслабване. Важно е да се отбележи, че при хора, несвикнали с храна, богата на диетични фибри и инулин, може да се появи метеоризъм и стомашен дискомфорт. В тези случаи гулията трябва да се приема, обработена на пара. Кулинарните рецепти със земна ябълка са разнообразни. Дори в австрийския императорски двор я приготвяли задушена с краве масло и обилно поръсена с пудра захар. Моята препоръка е да се консумира предимно сурова, както и да се добавя в зеленолистното смути.  100 г гулия, по около 30 г праз, кромид лук, морков, малък картоф, половин скилидка чесън се варят във вода /да ги покрие/. Като поизстине, се прибавят 50 мл ядково мляко /от бадеми/, 1 с. л. кокосово масло, по 1 щипка куркума, риган, морска или хималайска сол, 1-2 листенца босилек и се пасира.    (4 порции)  Продукти:  200 г моркови,  200 г гулия,  100 г червено цвекло,  2-3 стръка селъри,  5-6 бр. репички,  1 бр. узряло авокадо,  30 г сусам,  5-6 стръка копър,  1 с. л. хранителна мая,  самардала и ябълков оцет на вкус.  Настъргваме морковите, гулията и цвеклото. Наситняваме селърито, репичките и копъра. Намачкваме авокадото заедно хранителната мая и самардалата. Запичаме леко на тиган сусама, докато добие приятен аромат. Объркваме всичко много добре в дълбока купа и поливаме на капки с желаното количество оцет.", "date": "2018.01.21", "title": " Земната ябълка защитава имунитета\t\t\t"}
{"url": "https://trud.bg/%d1%85%d1%80%d0%b8%d1%81%d1%82%d0%b8%d1%8f%d0%bd-%d0%b3%d1%83%d1%89%d0%b5%d1%80%d0%be%d0%b2-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0%d1%80%d0%b0%d0%b4%d0%b8-%d1%81%d0%b1/", "text": "Полицията в София изяснява случай, свързан с побой снощи в столичния квартал Бояна. Заради инцидента в 6-то РПУ е отведен синът на бизнесмена Добромир Гущеров – Християн. Изяснява се, дали той е участвал в побоя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Християн Гущеров е задържан заради сбиване в заведение"}
{"url": "https://trud.bg/%d0%bf%d1%81%d0%b8%d1%85%d0%be%d0%bb%d0%be%d0%b7%d0%b8-%d0%b8-%d1%81%d0%be%d1%86%d0%b8%d0%b0%d0%bb%d0%bd%d0%b8-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%b2%d0%bb%d1%8f%d0%b7%d0%be/", "text": "Служители от Агенцията по социално подпомагане и психолози влязоха в къщата на ужасите в Свищов. След дълги увещания 65-годишната Пенка Стефанова и двете и дъщери Анжела и Стефка са допуснали експертите в дома си.  „Не ни притеснявайте! Не искаме никакво съдействие, нито помощ! Не се нуждаем от нищо. Така ни е добре“, казвали първоначално трите обитателки на жилището, което се оказа потънало в невероятна мизерия. Преди броени дни гръмна шокиращата новина, че двете сестри са образовани, но не са излизали от дома си от години. В къщата влязоха полиция и общински власти и установиха, че майката и дъщерите и се нуждаят от спешна психологична помощ. Прокуратурата пък образува досъдебно производство. Вече трети ден продължава работата с майката и двете и дъщери, които едва в петък пуснали социалните работници и психолозите. Специалистите водят разговори с жените, за да установят в какво здравословно състояние са и от каква помощ се нуждаят. Тепърва ще им бъдат изготвени психиатрични експертизи и ще минат на ТЕЛК. „Правим всичко възможно да им се отпуснат социални осигуровки. Предприехме тези действия от хуманни съображения, за да им помогнем да се социализират и да се адаптират към обществения живот, от който дълго време са били откъснати“, коментира пред „Труд“ кметът на Свищов Генчо Генчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Психолози и социални работници влязоха в къщата на ужасите в Свищов\t\t\t"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%b2%d0%b8%d0%b3%d0%b5%d0%bd%d0%b8%d0%bd-%d0%bc%d0%b5%d1%80%d0%ba%d0%b5%d0%bb-%d0%ba%d0%b0%d0%b7%d0%b0-%d1%82%d0%be%d0%b2%d0%b0-%d0%ba%d0%be%d0%b5/", "text": "„Германският канцлер Ангела Меркел каза вчера в София това, което искахме да чуем. Не бива да преувеличаваме ролята на това посещение”. Това обяви в предаването „Тази неделя” депутатът от БСП Кристиан Вигенин по Според него посещението на Меркел е свързано с днешните решителни преговори за сформиране на правителство в Германия. Вигенин е един от назначените от председателя на Европейската комисия Жан-Клод Юнкер шестима съветници в работна група за бъдещето на ЕС. Групата трябва да изготви до средата на годината препоръки по една от предложените от Юнкер възможности за бъдещето на ЕС. Тя ще бъде ръководена от зам.-председателя на ЕК Франс Тимерманс. Участието в групата не се заплаща. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Кристиан Вигенин: Меркел каза това, което искахме да чуем"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d1%81-%d0%b2%d0%bb%d1%8f%d0%b7%d0%bb%d0%b0-%d0%b2-%d1%81%d0%b8%d0%bb%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%ba%d1%8a%d0%bc-%d0%bc%d0%b2/", "text": "Не се укривам, във Валенсия съм. Това обяви  , в писмо до   във връзка с информацията, че властите у нас издирват няколко стотин бегълци с присъди, издадени в български съдилища. „Да, аз съм един от тези близо 600 човека с влязла в сила присъда – ефективно лишаване от свобода, които се издирват от МВР и международните институции. Не се укривам, а се намирам в град Валенсия, Испания и чрез вас искам да предизвикам институциите в България да си свършат работата, т. е. да ме установят точно къде се намирам, да бъда арестуван от местния отдел на Европол, за да се премине към процес по моето екстрадиране, за да излежа присъдата си в България“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Издирван с влязла в сила присъда към МВР: В Испания съм, хванете ме!"}
{"url": "https://trud.bg/%d0%b8%d1%80%d0%b0%d0%ba-%d0%be%d1%81%d1%8a%d0%b4%d0%b8-%d0%bd%d0%b0-%d1%81%d0%bc%d1%8a%d1%80%d1%82-%d0%b3%d0%b5%d1%80%d0%bc%d0%b0%d0%bd%d0%ba%d0%b0-%d1%87%d0%bb%d0%b5%d0%bd%d1%83%d0%b2%d0%b0%d0%bb/", "text": "Иракски съд осъди на смърт чрез обесване германка от марокански произход, след като я призна за виновна, че е членувала в „Ислямска държава“, предава AFP. „Тя е осъдена, че е предоставяла логистична подкрепа и е помагала на терористичната организация да провежда престъпленията си“, съобщи Абдел Сетар Байрактар – говорител на съда. През септември 2017 г. съдът в Ирак осъди на смърт чрез обеснаве руски гражданин, след като го призна за виновен, че се е бил на страната на „Ислямска държава“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Ирак осъди на смърт германка, членувала в „Ислямска държава“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%ba%d0%b0%d0%bc%d0%b8%d0%be%d0%bd-%d0%b5-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb-%d0%b2-%d1%83%d0%bd/", "text": "Лек автомобил и камион с българска регистрация са се сблъскали на главен път 55 в унгарския южен комитат Бач-Кишкун, предава Del Magyarorszag. Шофьорът на автомобила е тежко ранен и е откаран в болницата на град Бая. При сблъсъка автомобилът се е преобърнал на покрив. На място са пристигнали полицейски и пожарни коли. Засегнатият участък на пътя е временно затворен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Български камион е катастрофирал в Унгария"}
{"url": "https://trud.bg/%d1%82%d1%80%d0%b8%d0%be-%d0%b7%d0%b0%d1%82%d0%b2%d0%be%d1%80%d0%bd%d0%b8%d1%86%d0%b8-%d0%bf%d1%83%d1%81%d0%bd%d0%b0%d1%82%d0%b8-%d0%bf%d1%80%d0%b5%d0%b4%d0%b8-%d0%bc%d0%b5%d1%81%d0%b5%d1%86-%d1%81/", "text": "Трима мъже, пуснати преди месец от затвора, са авторите на четирите взлома на магазини в Разградско, от които бяха откраднати над 110 стека цигари и нанесени щети за над 7 000 лв. Това съобщиха от полицията в Разград след задържането на братята И.Р. (46 г.) и З.Р. (42 г.). Третият им съучастникът Х.Р. (47 г.) се издирва, след като успял да избяга. Групата била базирана в тутраканско село и от там извършвала набези на територията на Разградско. Имало данни, че тримата са извършвали престъпления и на територията на община Тутракан. Всички деяния са в рамките на по-малко от месец след излизането на тримата от затвора, където вероятно са сформирали групичката си. Както „Труд” съобщи, в Разградско през януари, те извършиха взломни кражби на магазини в селата Конево, Лудогорци, Малко Йонково и Здравец. От магазините прибираха само стекове цигари и наличните пари, обикновено дребни монети. При последния взлом през миналата седмица взеха и телевизор. Не са се изкушавали от хранителни стоки и алкохол от щандовете на магазините. От полицията уточняват, че задържаните братя са от Павликени, а съучастникът им, който се издирва, е от варненското село Бенковски. Изяснява се евентуалното авторство на триото и при други взломове в региона на Североизтока. При разкриването и задържането са участвали и полицаите от дирекцията в Силистра, на чиято територия са се укривали извършителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Трио затворници, пуснати преди месец, са извършителите на взломовете в Разградско"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d1%80%d0%b0%d0%b6%d0%b4%d0%b0%d0%bd%d0%b8%d1%8f%d1%82%d0%b0-%d1%89%d0%b5-%d0%be%d0%b1%d1%8a%d1%80%d0%bd%d0%b0%d1%82-%d0%b4%d0%b5%d0%bc%d0%be%d0%b3%d1%80/", "text": "„Бих искал цялото общество да засвидетелства нужното уважение към Вашата важна и отговорна професия, която често остава подценявана“ Това каза на лекарите и акушерките от държавната болница в Бургас вицепремиерът Валери Симеонов. На празника Бабинден в здравното заведение присъстваха още зам.-председателят на Комисията по здравеопазване в Народното събрание Георги Колев, депутати, зам. кметът Лорис Мануелян и др. Родилното отделение на УМБАЛ Бургас продължава да бъде най-предпочитано от бъдещите майки. Градът ни се откроява от общата тенденция на демографски срив, броят на ражданията е относително стабилен и вярвам, че скоро ще я обърнем, коментира д-р Антонио Душепеев, началник „Родилно отделение“ в УМБАЛ Бургас. Много млади майки бяха дошли, за да засвидетелстват своето уважение към лекарите и акушерките. Старшата акушерка на Родилно отделение Руска Ганчева изми ръцете на „бабата“ – д-р Антонио Душепеев, с пожеланието както леко се хлъзга сапунът, така лесно да се раждат бебетата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " В Бургас ражданията ще обърнат демографския срив\t\t\t"}
{"url": "https://trud.bg/%d1%82%d0%b8%d1%80-%d0%bf%d0%b0%d1%80%d0%bd%d0%b0-%d0%be%d1%82-%d0%bc%d0%be%d1%81%d1%82-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d0%bc%d0%b0%d1%80%d0%b8%d1%86%d0%b0/", "text": "ТИР е излязъл от   и е паднал от мост, съобщи БТВ. Движението в участъка за кратко е било затворено. Шофьорът е в болница. Към момента не е ясна причината за инцидента с турския камион.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " ТИР парна от мост на магистрала „Марица“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-19-%d0%b3%d0%be%d0%b4%d0%b8%d1%88%d0%b5%d0%bd-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%bf%d0%be%d0%b4%d0%ba%d1%83%d0%bf%d0%b8/", "text": "Банкнота от 50 лв. опитал да пробута пътен нарушител на полицаи от Исперих, но скоростно се озовал в ареста, съобщават от дирекцията на МВР в Разград. Опитът за подкуп е станал около 20 часа в петък, когато в Исперих бил спрян автомобил „Ауди А4”. 19-годишният водач М.М. от Силистра трябвало да получи акт за нарушение. За да се отърве от санкцията, той пъхнал 50 лв. в документите си, но вместо да го пуснат без издаване на наказание, полицаите го задържали. Срещу младежа е започнато бързо производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Задържаха 19-годишен, опитал да подкупи полицаи с 50 лв."}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%be%d1%88%d0%bb%d1%83%d0%ba%d0%be%d0%b2-%d0%b1%d0%bd%d1%82-%d0%bd%d0%b5-%d0%b5-%d0%bd%d0%b0-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82/", "text": "  Понеже гледам, че някои хора силно се вълнуват от обществена телевизия, нейните цели и задачи: 1. Обществената телевизия е именно това, телевизия на обществото. Не е на ръководството, нито на водещите, нито на служителите. Още по-малко на една партия. Тя защитава обществения интерес. 2. Нейните задачи, цели и функции са описани ясно в закона, особено в чл. 6. Ако някой смята, че може да ги определи по-добре, да влезе в парламента, да напише нов закон и да го приеме. Засега действа този. 3. За да изпълни своята мисия, обществената телевизия трябва да е отново именно това, телевизия. Ако те гледат една шепа хора, как точно изпълняваш ролята си? 4. Обществените телевизии имат висок рейтинг в цяла Европа. Достатъчно е да видите френската, италианската, британската, сръбската и т. н. Просто когато имаш добри предавания, имаш и зрители. 5. БНТ има добри предавания, качествени журналисти и производство, постига и добри резултати. Не винаги, но постига. Нашата цел е да станат още по-добри. 6. Обсъжданията на продукциите, тяхната промяна и подобрение, структурно, съдържателно и програмно, е наша задача. Ние го правим в телевизията, всекидневно. Анализираме данните, следим конкуренцията, проучваме опита на другите по света. 7. Оценката ни я дават отново зрителите, не партийните централи, нито медиите на олигарси. Ние сме обществена телевизия, не сме длъжни да се съобразяваме с политически и други интереси, единствено с обществения. 8. Ако някой смята, че свободата на словото е застрашена, или е нарушен закона по някакъв начин, моля да покаже веднага кога, къде и как е станало това. Незабавно ще сезирам СЕМ лично аз, в качеството си на директор. 9. БНТ е длъжна да осигурява плурализъм на мненията, както и на гледните точки. Именно затова е важно хората да знаят кой какъв е, когато говори от ефира на БНТ. Не е редно да поканиш Лукарски, да речем, като адвокат по темата за Истанбулската конвенция и да не кажеш на зрителя, че той е висш партиен кадър. Добре дошъл е, но той не е просто адвокат, а партиен лидер, неговата позиция не трябва да се крие. 10. Ако имаме проблеми в БНТ, аз вярвам, че трябва да ги решаваме, не да се оправдаваме, че не можем. Нито пък смятам, че дължим обяснение на издания от един, или друг кръг на медийни босове. 11. Твърдо убеден съм, че продукциите на БНТ1 могат да станат още по-популярни и обичани от много хора. Това е моя цел и задача. 12. Знам, че карам някои хора да работят повече, отколкото са свикнали. Именно затова аз самият работя и в предаване, не съм само началник. Добрият ръководител точно така ръководи, с пример, а не с философстване. За да искам повече от колегите, аз лично трябва да давам повече. 13. Видях призива на едни политици, които зоват да си върнат БНТ. Не знаех, че е била тяхна. Но знам, че вече няма да е на нито една партийна централа, колкото и да не им се вярва. БНТ ще бъде обществена телевизия. 14. Надявам се и да бъде гледаема и качествена, каквато тя е била почти винаги. Ще се опитваме да я направим още по-добра, с помощта на нашите зрители.", "date": "2018.01.21", "title": " БНТ не е на ръководството, нито на водещите. Още по-малко на една партия"}
{"url": "https://trud.bg/%d0%b3%d1%80%d0%b8%d1%88%d0%be-%d0%bf%d1%80%d0%b5%d0%bc%d0%b8%d0%bd%d0%b0-%d1%83%d0%b2%d0%b5%d1%80%d0%b5%d0%bd%d0%be-%d0%bf%d1%80%d0%b5%d0%b7-%d0%ba%d0%b8%d1%80%d1%8c%d0%be%d1%81-%d0%b8-%d0%b5-%d0%bd/", "text": "Григор Димитров надделя над Ник Кирьос с 7:6(3), 7:6(4), 4:6, 7:6(4) и се класира за четвъртфинал на Аустрейлиън оупън. Гришо затвърди тенденцията да играе все по-добре във всеки следващ мач на първия за сезона турнир от Големия шлем и надделя уверено над австралиеца от кипърски произход, 17-и в световната ранглиста. Димитров допусна първа загуба от Кирьос на предишния турнир – в Бризбейн. Първият сет премина без пробиви, но в тайбрека Григор направи два ранни минипробива и затвори лесно частта. Във втория сет Димитров постигна пробив в седмия гейм, но допусна изравняване в десетия. В тайбрека Кирьос изпрати две топки в аут в решителния момент, с което загуби и втората част. Григор изгуби третия сет след пробив в петия гейм, който не успя да върне. В петия сет българинът имаше възможност да приключи мача след пробив за 5:3, но допусна рибрейк и отново се стигна до тайбрек, в който за трети път надделя без проблем на 4. Следващият съперник на Григор Димитров е британецът Кайл Едмънд, 49-и в света. При победа Гришо ще защити точките си от миналогодишния полуфинал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Гришо премина уверено през Кирьос и е на четвъртфинал на Аустрейлиън оупън (ВИДЕО)"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8%d1%82%d0%b5-%d0%ba%d1%8e%d1%80%d0%b4%d0%b8-%d0%bd%d1%8f%d0%bc%d0%b0-%d1%82%d1%83%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d0%b2/", "text": "Кюрдските въоръжени формирования, както и базираната в Лондон Сирийска обсерватория за правата на човека отричат данните, че турски войници са навлезли в кюрдския анклав Африн в Северна Сирия Според „Обсерваторията“ кюрдските милиции и турските въоръжени сили са имали сблъсъци по северните и западните краища на Африн, но турските сили не са успели да напреднат, съобщи ABC News. Според Мустафа Бали, прессекретар на подкрепяните от САЩ „Сирийски демократически сили“, които са доминирани от кюрдите, опитите да се влезе в Африн са били отблъснати. Той допълни, че турската авиация продължава да нанася удари в областта. Турската армия съобщава, че офанзивата й цели да прочисти региона от „Отрядите за народна самоотбрана“ (YPG), смятани за сирийско разклонение на ПКК. Бали допълни, че „Сирийските демократически сили“ ще подкрепят YPG с жива сила, за да отбраняват Африн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Сирийските кюрди: Няма турски военни в Африн"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%81%d0%ba%d0%b8-%d1%81%d0%b5%d0%b7%d0%be%d0%bd%d0%b0-%d0%bf%d0%be%d0%b4-%d0%b2%d1%80%d1%8a%d1%85-%d0%ba%d0%be%d0%bc/", "text": "Зимата вече натрупа добра снежна покривка и в Северозападния Балкан и към края на януари любителите на белите спортове се спуснаха по пистата под връх Ком. В събота и неделя по планинския склон над Берковица полетяха първите за този сезон скиори, сред които имаше и деца. „В събота снегът стигна 35-40 см и дойдоха около 30 скиори, а в неделя натрупа над 50 см и посетителите се увеличиха. Двете хижи „Ком„ – старата и новата, бяха пълни. Надяваме се условията да са добри и занапред и да направим хубав сезон!”, заяви представителят на собствениците на съоръженията Матю Матев. Пистата под връх Ком е с дължина 1,2 км и е строена още по времето на социализма. От години местната управа разработва планове за удължаване на пистата и строеж на нов влек. Подготвен е и мащабен проект за изграждането на съвременен ски комплекс „Ком” с 5 писти с дължина 13 км и хижи и хотели за 5000 души. За реализирането на проекта обаче са необходими около 80 млн. евро. През миналата 2017 г. в Берковица са регистрирани 11 698 нощувки на туристи, а от туристически данък в местната хазна са влезли 5 660 лева, отчетоха от общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Откриха ски сезона под връх Ком"}
{"url": "https://trud.bg/%d0%b2%d1%82%d0%be%d1%80%d0%b8-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b2/", "text": "С плакати „Добрич е в беда, искаме вода“, „Не на общите водомери“ и „Оставка“ десетки добричлии излязоха за втора поредна неделя на протест срещу планираното поскъпване на водата. Според представения от местното ВиК-дружество бизнесплан крайната цена на услугата за тази година трябва да се увеличи от 2,96 лв. до 3,28 лв. на кубик, а до 2021 г. да достигне 4,11 лв. за кубик. Цената и сега е сред най-високите в страната, тъй като голяма част от питейната течност се добива чрез гравитачни помпи, които харчат ток. Заради остарялата мрежа загубите на вода са рекордни и достигат 85%. Добричлии се гневят, че те покриват разходите за огромните течове и често им се налага да стоят на сухо заради аварии. Организаторите на протестите, обединени в инициативна група, обявиха, че изготвят интерактивна карта на ВиК-авариите, след които водното дружество не е възстановило коректно разкопаните участъци. Идеята хрумнала на добричлия, след като спукал гума в подобен изкоп и споделил това във фейсбук. За броени часове негови съграждани посочили подобни опасни места по 80 от улиците на Добрич. Картата ще бъде предоставена на „ВиК“-Добрич и на други отговорни институции, поясниха протестиращите. Те отново настояха за оставката на шефа на дружеството инж. Тодор Гикински и на целия борд на директорите и призоваха КЕВР да направи публично обсъждане в Добрич на бизнес плана, предвиждащ поскъпването на водата. КЕВР е насрочила разглеждане на плана на 7 февруари в София. Като абонати и платци имаме право по закон да участваме в обсъждането, категорични са добричлии. Втори протест срещу поскъпването на водата.", "date": "2018.01.21", "title": " Втори протест срещу поскъпването на водата\t\t\t"}
{"url": "https://trud.bg/%d0%bf%d0%be%d0%b2%d0%b8%d1%88%d0%b5%d0%bd-%d0%b8%d0%bd%d1%82%d0%b5%d1%80%d0%b5%d1%81-%d0%ba%d1%8a%d0%bc-%d0%b4%d0%be%d1%81%d1%82%d1%8a%d0%bf%d0%b0-%d0%b4%d0%be-%d0%b8%d0%bd%d1%84%d0%be%d1%80%d0%bc/", "text": "На 71 са скочили заявленията за достъп до обществена информация в Община Търговище през миналата година, докато през предходната са била 53. Това показва отчетът на администрацията. Най-активни отново са били гражданите, които са направили 61 запитвания по закона. Почти 2/3 от исканията за достъп са от един гражданин. Неправителственият сектор се е отчел със 7 питания, а 3 са били от фирми. От Общината уточняват, че няма отказан достъп до информация и всички питания са били обработени в срок. Частичен достъп е даден до 3, а по останалите искания е бил пълен. Най-голям интерес е имало към договори, сключени от администрацията през годините. Имало е питания за преписки и заповеди. 16 искания е имало за предоставяне на официална информация като протоколи от сесии. Гражданите са се интересували от упражняването на права, вземането на решения и отчетността. От Общината допълват, че годишният отчет за достъп до обществена информация е публикуван на сайта й. Ръководството й изказва благодарност на питащите, защото така се подпомагала работата на администрацията и се заостряли въпроси от публичен интерес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Повишен интерес към достъпа до информация отчита Община Търговище"}
{"url": "https://trud.bg/%d0%bd%d0%be%d0%b2-%d0%b0%d0%b2%d1%82%d0%be%d0%b1%d1%83%d1%81-%d0%b4%d0%be-%d0%b0%d1%82%d0%b8%d1%8f-%d0%b7%d0%b0-%d0%b4%d0%b0-%d1%81%d0%b5-%d0%b8%d0%b7%d0%b1%d0%b5%d0%b3%d0%bd%d0%b5-%d0%be%d1%82/", "text": "Камерата, която регулира трафика и възпира шофьорите да натискат безумно газта край Атия вече работи. На зловещата отсечка по пътя Бургас- Созопол има много катастрофи, отнели човешки живот, последният случай бе в края на миналата година, когато джип помете 16-годишния Костадин Джардов и го уби. Момчето пресичало по пешеходната пътека от селото към спирката за Бургас, която е на отсрещната страна на оживения път. Напролет там ще има построена пасарелка, обеща регионалният министър Николай Нанков още на 23 декември, когато лично посети мястото на инцидента. Докато това стане обаче, местните ще разчитат на камерата. Освен нея, взети са и други мерки да не пресичат опасния път. От градския превозвач „Бургасбус“ съобщиха пред Труд, че пускат извънреден автобус от морския град до Атия, за да може хората да са по- спокойни и да имат повече възможности за транспорт до Бургас.", "date": "2018.01.21", "title": " Нов автобус до Атия, за да се избегне „отсечката на смъртта“"}
{"url": "https://trud.bg/%d0%ba%d0%b0%d1%80%d0%bd%d0%b0%d0%b2%d0%b0%d0%bb%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d0%b7%d0%b0-%d0%b1%d0%b0%d0%b1%d0%b8%d0%bd%d0%b4%d0%b5%d0%bd-%d0%b2-%d0%b1%d1%80%d0%b5%d1%81/", "text": "Бабинден в пловдивското село Брестник всяка година събира гости и почитатели на празника. Карнавално шествие с маскирани баби минава през център на селото и накрая участничките правят даруване на местната акушерка. Тържеството продължава с голямо женско хоро, което се извива на селския мегдан. Ако мъж се хване на хорото сред жените, го набеждават, че е крал и лъгал през изминалата година. Така жените си запазват традицията да отбележат бабуването само по женски, както по женски интимен и без мъже е помагането на родилката при истинското раждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Карнавално шествие за Бабинден в Брестник"}
{"url": "https://trud.bg/%d0%bc%d0%bb%d0%b0%d0%b4-%d0%b2%d0%b5%d1%82%d0%b5%d1%80%d0%b8%d0%bd%d0%b0%d1%80-%d0%b2%d1%8a%d0%b7%d1%80%d0%b0%d0%b6%d0%b4%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5/", "text": "Александър (Александр) Полибза тъче платове и черги на собствен стан, който е сглобявал дълги години, преде вълна на вретено. Неговата страст са стари български вещи и носии. Попитахме го защо в него се е зародил този интерес към българските занаяти, а той споделя: “ не знам, душата ми говори, че така трябва да правя. Аз не искам да забравям, днешните хора нищо не знаят, а старите няма на кой да разказват”. 23-годишният Александър живее и работи в Болград, градът на българските заселници в Украйна от 1821 г. Висшето си образование получава в Държавния аграрен университет в Одеса, специалност ветеринар. Днес работи във ветеринарна лаборатория. Разказва пред “Труд”, че неговият род живее в Бесарабия от дълги години. Майка му е рускиня, а баща му украинец с български корени, заради неговата майка (баба на Александър), която е българка. От цялото семейство само Сашко и баба му Мария знаят родния език. “Преди 30 години тук са говорили български всички, а днес много малко хора, предимно възрастните. Езикът ни умира в Болград. По селата все още има повече хора, които го говорят”, разказва той. Дори неговият 12-годишен брат не го разбира. Александър е израснал с лелята на неговата баба, родена през 1924 г., която го е учила на езика до 6-ти клас. “Тя ми говореше на български, а аз й отвръщах на руски. Научих го по слух”. Споделя, че винаги е проявявал интерес към българския език и как да го говори правилно. Когато започва да учи в университета, се запознава с момче от Нови Трояни, село между Украйна и Молдова, което му разказва, че по неговия край хората ходят облечени все още със стари български дрехи и не си купуват от магазина, а си ги шият сами. Александър посещава селото, където попада на възрастна жена, която го учи на тъкачество и на чепкане на вълна, докато пее български песни. Младото момче решава да започне да обикаля селата, за да събира стари вещи и уреди, автентични дрехи. Често го викат по фестивали и български празници, за да облече момичетата в народните носии, които има. Александър разказва, че много по-трудно намира дрехи за момчета, за това започва да ги майстори сам. Прави обиколки по български центрове и музеи в Украйна. Казва, че му е много интересно, но няма от къде да научи повече за миналото и традициите и затова винаги се допитва до възрастните хора. “Когато бях в Киев, там не знаят, че в Болград има бесарабски българи”, казва с разочарование той. Споделя, че се запознава с хора, които работят в етнографски музей и го съветват да разказва за събраните неща и научените истории на хората, за да знаят те повече за Бесарабия. Така Александър създава през миналото лято фейсбук страницата “Бесарабия Буджак”, която има над 500 члена. Днес е събрал три сандъка с дрехи, кърпи, тъкани, килими, пояси, елечета, кошници, цървули, чумбери, ентерия (на който сам пришива гайтани) и продължава да създава нови. Мечтае да открие някой ден музей с историческите вещи, които е събрал. Разказва пред “Труд”, че никога не е бил в България, но страшно много иска да я посети, когато у нас се отбелязват големи празници.   Александър разказва, че по време на Съветска власт старите български празници са били забранени в Бесарабия, но от няколко години отново се възраждат. Преди седмица са отпразнували Нова година (по старому) с баница с късмети. Казва, че я празнуват за втори път, след като я отбелязват и на 31 декември. В Болград не пропускат и Трифон Зарезан, но Сашко вино не обича да пие “Една комшийка ми вика – ти си хъш с българска душа”, смее се той. Вече е започнал да прави мартеници за 1 март, които мъжете кичат на дясната ръка, а жените предимно на гърдите или лявата ръка. Любимият му празник е Великден, когато с баба му ходят на църка, а тиквеникът и гозбата с пиле са му най-вкусни.", "date": "2018.01.21", "title": " Млад ветеринар възражда българските занаяти\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d1%81-%d1%82%d0%b8%d1%80-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf/", "text": "Катастрофа блокира движението по първокласния път между Враца и Оряхово. Иницентът е станал към 2 ч. през нощта. По неясни засега причини тир, натоварен с плодове и зеленчуци от Гърция за Румъния, излиза от шосето и се забива в крайпътното дере. 36-годишният шофьор е невредим. Той е тестван за алкохол, но пробата е отрицателна. Пред   мъжът обясни, че участъкът е бил много хлъзгав. По думите му едва след катастрофата снегорини започнали да опесъчават шосето. Днес по обяд започна изтеглянето на авариралия камион със специализирана техника, при което и към момента целия път е затворен за движение. Трафикът се отклонява през село Оходен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Катастрофа с ТИР блокира движението по пътя между Враца и Оряхово"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d0%b8%d1%80%d0%b0%d1%82-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8-%d0%bd%d0%be%d0%b5%d0%b2-%d0%ba%d0%be%d0%b2%d1%87%d0%b5%d0%b3-%d0%b8-%d0%bb/", "text": "Летище за ракети и космическа колония, която досущ като Ноевия ковчег може да спаси човечеството при глобална катастрофа, са новите български проекти, които ще се представят на два конкурса на НАСА тази година. Разработват ги ученици и студенти под ръководството на доц. Веселка Радева от ВВМУ „Н. Вапцаров“. Трима младежи от инженерния факултет на висшето училище са авторите на идеята за летище за космолети. То е оформено като гнездо на лястовица, от които летателните апарати могат да излитат както хоризонтално, така и вертикално, обясни пред „Труд“ доц. Радева. Проектът ще се конкурира с 80 иновативни младежки идеи в конкурса „Студентски аерокосмически предизвикателства“. След селекцията до представяне на конференция ще бъдат допуснати от 5 до 7 проекта. „България участва в тази надпревара за първи път. Идеята на младежите е много интересна, защото обезпечава една от индустриите на бъдещето – космическият туризъм. Вече има хора, готови да платят стотици хиляди долари, само за да се качат в орбита и броят им непрекъснато расте. Затова частни агенции са разработили малки космически кораби за 2 до 5 пътници. Именно за такива космолети е летището на нашите студенти“, разказа доц. Радева. НАСАСпоред нея на ученическия конкурс на НАСА за космически колонии, в който почти всяка година печелим призови места, екипи от гимназисти ще представят 2 проекта. Първият е „Дийп спейс“ – колония извън Слънчевата система, чиито жители ще работят за усвояване на нови пространства от Космоса. Вторият – „Юни спейс“, е подобие на Ноевия ковчег, тъй като на първи етап може да приюти 1 млрд. души в близост до Земята. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Проектират космически Ноев ковчег и летище за ракети\t\t\t"}
{"url": "https://trud.bg/%d1%85%d0%be%d1%80%d0%be-%d1%82%d0%be-%d0%bd%d0%b0-%d0%b0%d0%bd%d1%82%d0%be%d0%bd-%d1%81%d1%82%d1%80%d0%b0%d1%88%d0%b8%d0%bc%d0%b8%d1%80%d0%be%d0%b2/", "text": "Използвам в заглавието името на знаменателната творба на Ант. Страшимиров (1872-1937 г.), не за да я поставя над всичко негово или да я превърна в емблема. А за да назова живота му – стремителен, забързан, издържан в неравноделен такт за ухото на всяка власт, идеология и вразумителност. Пътят на бунтаря в младостта обикновено води до помъдряване в зрялостта. Така и Страшимиров, следвайки дръзновената си съпротива срещу несправедливост и насилие, стига след 1923-25 г. до сякаш непримиримата едновременна позиция и на ярък изобличител, и на неуспял, отритнат от властта помирител. След едно тежко детство бяга от дома си на 13 години. И до 18 е ратай и слуга на село или словослагател, книговезец и бояджия в града. Тук-там опитва училището, но така и не завършва гимназия. На 18 г. става учител и по същото време публикува първи стихотворения. Но същинското му творчество е в неритмуваното слово, където няма пропуснат жанр: прозата му включва разкази, повести и романи; пише публицистика, литературна критика, народоведски и исторически студии и книги, драми и комедии. Богатство от жанрове, заглавия и постижения, което още не е оценено по достойнство. По време на 10-годишното му учителство, прекъснато от двугодишно слушане на лекции по литература и география в Швейцария, той е и народен просветител, и радетел за организирано учителство. И вероятно би продължил, ако след физически сблъсък с кмета на Казанлък не е бил наказан със забрана да учителства във всички български училища. Тогава А. Страшимиров решава да стане вторият след Вазов самоиздържащ се наш професионален писател. По негови думи: „Отдал съм се на писателство, на лекторство и на географски и етнографски проучвания.” Ще сподели и, че основните му приходи идват от публичните сказки. Гледайки от позициите на запазеното достойнство, ще изрече: „Ето тъй се простих завинаги със службогонството.” Което са си позволили малцина в литературата, като изберат пътя на независимостта от власт и конюктура и на свободното изразяване на естетически, граждански и морални позиции.  Но интелектуалните и писателските му занимания неведнъж са били съпътствани и от друг род общественополезна дейност. И като тях тя е трескава, поривиста, но винаги свързана с важните мигове от живота на нацията. Още в 1900 г. се включва активно в националосвободителните борби за Македония. Като освен редактор на вестник „Реформи” и на списанията „Звезда” и „Културно единство” става и участник в четата на Яне Сандански. През Балканската война е доброволец. На три пъти, макар и за кратко, е избиран за народен представител. Опитва да лидерства в литературния и в културния живот, като създава списанията „Наш живот” и „Наши дни” и вестник „Ведрина”. От цялата тази кипяща и не винаги безпогрешна дейност и от многообразното писателско наследство тоталитаризмът беше избрал да налага поведението му след 1923 г. и романа „Хоро” като следствие и доказателство за позицията му. Не че останалото е било инкриминирано и забранявано, но то беше поставяно в дълбоката сянка на наистина великолепния роман. С известно благоволение се ползваха и част от ранните му разкази, най-вече отличаващите се със социално противопоставяне като „Кочаловската крамола” или с романтично-легендов сюжет като „Рамаданбегови сараи” и „Сура бир”. Другите белетристични текстове бяха пренебрегвани. Най-лоша участ имаха народоведските и историческите текстове, особено фундаменталната народопсихологична книга „Нашият народ” и историко-психологическите портрети на Ст. Стамболов и П. Каравелов „Диктаторът” и „Реформатор”. С „Нашият народ” А. Страшимиров сложи респектиращо начало на целенасоченото национално самопознание. Мъдър и обективен, преодолял младежкото си противопоставяне на Стефан Стамболов, писателят съумява да създаде не само убедителни портрети, но и да осмисли и изведе приноса на тези личности на базата не на пристрастията, а на реалните им положителни исторически резултати. Без да премълчава слабостите им. Днес имаме свободата да разкрием, оценим и да се ползваме от стойностното, актуалното и надживялото времето си творчество на А. Страшимиров. Което никак не е малко. Можем да сочим като висок пример и поведението на писателя във времето на ожесточеното вътрешнонационално противопоставяне в периода 1923-25 г., пък и след това. Как се ползваме от всичко това? Е, не е трудно да посочим книгите на А. Страшимиров, върху които не е паднал прахът на времето – „Нашият народ”, „Диктаторът”, „Реформатор”, романа „Роби” и още някои народоведски и белетристични тестове, пък и една-две драми. В препъникамък се превръща отново романът „Хоро”. Не заради качествата му, безполезна глупост е да ги отричаш. Проблемът е с тълкуванието. И ето какви премъдрости роди новият прочит в опит да заобиколи действителното послание: „Смисълът на романа е в неказаното и неразказаното, в намека, в нюанса, в акцента.” Да се чудиш колко бързо след периода на униформеното мислене, както приемаме тоталитаразма, българската литературоведска мисъл стигна и надмина световната. Без да цитирам точно, ще спомена и друго откритие – в романа си А. Страшимиров изследвал насилието от двете страни, разбирай властта и противопоставящото й се ляво (тогава комунисти, анархисти и земеделци). Но хайде да припомним сюжета, колкото и той да изглежда (и да ни внушават, че изгрежда) призрачен и второстепенен. Щото всичко е в неразказаното и в намека. Околийският началник Сотир Иванов се жени за богатата наследница, сирачето Мичето Карабельова. Против нейната воля; той я е насилил и излъгал, че брат й Сашко, работнически трибун, е още жив. По време на сватбеното угощение умира бабата на Мичето. Открива я приставът Миндилев, който й открадва скритите семейни бижута. Той излиза на двора да ги закопае, за да прикрие мародерството. И се сблъсква с дошлите да отвлекат/спасят младоженката нелегални Иско и Васил. Удрят го с пистолет по главата и той умира. А те изчезват с Мичето. Побеснелият Сотир Иванов, след като е пребъркал мъртвата старица, открива трупа на пристава и прибира бижутата. Започва уж разследване за смъртта на Миндилев, при което правят списък от 17 души, невинни по случая и въобще. Военни, под командата на полковник Гнойнишки (колко изразително име му е дал писателят) ги разстрелват. Но не само това. Разбеснелият се полковник кара жените от градчето да оплюват смъртниците. Те отказват и следва още по-налудничаво разпореждане – музиканти да свирят хоро, а жените да играят. Откликва Капанката, чиито мъж и син са сред разстреляните, като нейният танц е ясна, крайна и безподобна съпротива срещу злодея и злодействата. Сега в помощ на „новия прочит” ще цитирам А. Страшимиров от разпит при конфискация на романа в 1926 г.: „Аз съм този, който ви открих психологията на народа си. И аз ви казвам: кастов дух в България не можете насади! Време е умът на ръководните слоеве да не стига само до върха на сабята.” Но и без тази помощ от автора, стига да не се хващаме на измислено нелитературно хоро, можем да определим смисъла на романа: „Хоро” е творба за насилието на властта над народа си. Но това насилие не се проявява само във върховен политически момент и не е предизвикано от друга сила. В романа то започва с алчността и жаждата за притежание, минава през мародерството на пристава и на околийския началник и през кървавата разправа с невинни заради дързостта им да спрат обсебването на хора и богатства. И свършва с хорото – върховния дивашки опит да се прекърши народа. Но последната дума все пак имат тези, които не желаят чуждия им кастов дух. Какви ти намеци и акценти! През 1926 г. властта разкрива какво за нея е романът „Хоро”: „… неговият автор А. Страшимиров е имал изключителното намерение да насажда омраза по един много дързък начин в …, както и да подбужда към общеопасни престъпления, които могат да поставят в опасност вътрешното и външното положение на страната…” Следва изземване на тиража, тормоз на писателя и т. н. И крах на илюзиите, че ще постигне помирение. То кога ли сме се вслушвали в трезвите и мъдри гласове. Щото помирението все пак значи и признаване на стореното като първа крачка. Но А. Страшимиров продължава да ни вълнува. Бялата нощ жълтееше: страшно жълти, с раззинати уста, се издаваха простреляните черепи из грамадата трупове.  И кървите миришеха.  Жените, подкарани от предния двор, прииждаха по уличката, изпущаха отсечени писъци и скубеха коси пред кордона войници.  Сбиха ги в куп, оградиха ги каскети и заиграха камшици пак.  – Ще онемеете!  И онемяха.  Тогава началникът на гарнизона, кметът, прокурорът и всички пристъпиха към грамадата.  Изтегли полковникът сабята си и разля стоманен глас:  – Проклятие и храчки върху родоотстъпниците за вечни времена! Плюйте! Който не плюе, ще го съсека на място!  …Плюеха.  Камшици подкараха и жените.  Още малко – ще почнат и те.  Но зафуча над всички глави – полудя може би! – висока, чорлава, окървавена Капанката: зафуча под камшиците.  – У-у-у-у, мари хе-е-ей! Която плювне, жа я удуша-а!  Пристъпи, дигна крак високо към грамадата напластени трупове и впи ръце в корема си. Гласът й беше прегракнал, но изрева отчаяно:  – Не жа ги плюем ние, г-н офице-е-ер, че хай така сме ги късали от себе си!  Камшиците замряха над потръгналите жени. Сопнаха се главите с каскети. Онемя всичко. И се разрасна грамадата от трупове – възцари се в бялата нощ. Страшно, до полуда страшно!  Полковник Гнойнишки се стъписа и се облегна о земята с върха на сабята си, която заигра като пружина. Трепереха и нозете му. Мърмореше нещо. Обмисляше може би тактично отстъпление.  – Добре… И ти имаш право… Така да е: няма да плюете… Добре…  После потресе глава и разля тънък глас:  – Музиката! Да дойде веднага! Не-медле-но!  Жените се свиха, блъскани от стеклите се музиканти.  Гнойнишки пъхтеше. И заповяда:  – Хоро! Пайдушката! Веднага!  Настръхна и самото небе: музиката засвири. И мъничкият полковник, бесен в лице, разигра сабята си.  – Кмете, повеждай! Хоро искам! Хващайте се всички! Хоррро, ви казвам, или с труповете ви Марица ще задръстя!  Но Капанката – разкрачена, снажна, чорлава – залюля се като пияна. И изпищя:  – Убий, куче! Убийй!  Дребничкият полковник трепна пак. Съвзе се обаче и грабна камшик от стражар.  – На хорото, твоята…  Капанката се преви, попипа с ръка окървавената си наново шия, поколеба се… Но изръмжа като тигрица и се впи в ръката на полковника:  – Хайде, г-н офицееер! Скачаай!  Капанката скачаше – полковникът я ритна и се откъсна, – но тя скачаше: играе…  Хоро.  Чупи ръце, блъска нозе и крещи:  Иху-у, мари, земьо черна! Иха-а, мари, земьо сладка! Иху-у! Иха-а! Препукай се мари – иху-у! Препукай се, курво земьо, та ни погълни мари – иху-у, иха-ха – хи-и-и… По цвета на коси и очи шопите предимно са сиви: снажни хора с некрасиви скулести лица и с мъгливи и скритни погледи. Дават се престорено за прости: изглеждат като добичета със скършени вратове, сякаш са готови да се примирят с всичко, а всъщност те едничко вред и винаги са се непоколебимо опирали на мащехата народна съдба.  Шопът има особена слабост към женската си половина и вечно воюва с нея, за него като че ли няма нищо по-омразно от жената. На вола си ли ще се разсърди, детето си ли ще смъмри или кучето си ще изхока, шопът вика: “ах, ти жено!”. А около Враца ще добави: “ах, ти жено врачанска!”.  Мълчалив, нехаен и бавен, шопът обикновено се сочи кротък като овца. Но софийските евреи го познават добре: пази се от шопа, казват те, когато вирне врат като бивол и загледа накриво към земята… Но от това не бива да се съди, че шопът е съумял да се опре и на евреите. Синовете на Израиля са му научили езика, настанили са се в селата му и хубаво са се впили в неговата кесия. Разбира се, ако не е евреинът, ще дойдат цинцаринът, арменецът или боткаджията-колибар от Габровско, или пък прилепските чираци от Македония: шопът в търговията рядко отива по-далеч от кръчмар.  Познават шопа добре българските офицери; общо е мнението, че той е роден за войник: понослив, покорен и суров като вълк.  …Селянин из Софийско заборчнял и останал без педя земя. Да аргатува в своя край той не приел, да иде на гурбет във Влашко, към Одеса или в Австрия – не знаял, та се озовал селски пъдар някъде в Севлиевско, зад Балкана. Мизийците гс загледали в дебелия му врат, в орангутанските му ръце, в престорено кротките му очи и почнали да го подиграват: всеки си мерел дланта на врата му. Шопът се усмихвал, червял се и търпял: на чуждо място бил човекът! И чакал да превали лятото, че да се запилее в своя край, за да си отдъхне. Но навръх Илинден селските първенци се запили в кметската кръчма и пъдарят с кехаята-циганин трябвало да прислужват. Циганинът, като по-пъргав, се въртял около трапезата, а шопът, като тежък и бавен, предял стълбите на избата да точи с оканицата вино. Колкото повече се запивали първенците, толкова повече биели шега с шопа – нали за това бил той там, мълчалив като мечка… А циганинът-кехая, като гледал как шопът не обелва зъб да се защити, скършил език също да го гаври. Тук вече пъдарят се наежил. Пияните първенци това и чакали: взели те страната на циганина, за да видят на какво е способен шопът. И не чакали дълго: налели се с кръв очите на нашия човек, кръшнал той врат, загледал накриво към земята и по едно време страшната му шепа се увила о лъскавия врат на циганина. Не се усетили как е станало: нозете на егюпеца запърпали във въздуха, шопът го свил на топка в ръцете си и го цамбурнал в избата…..Онемели всички: настръхналият шоп заогледвал първенците като стръвница мечка, сякаш питал от кого да почне сега… Но скоро махнал ръка.  – Вие всички сте поганци! – казал и си излязъл.  Дълго разпитвали селяните за своя мълчалив и честен пъдар, дълго го търсили, за да му издължат поне прослужените вече четири месеца. Но липсал човекът – плюл им той на парите…  Такъв е шопът, когато се прекали с неговото дълго търпение. Впрочем, такива са и всички българи.", "date": "2018.01.21", "title": " „Хоро”-то на Антон Страшимиров\t\t\t"}
{"url": "https://trud.bg/%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%b7%d0%b0%d1%8f%d0%b2%d0%b8-%d1%87%d0%b5-%d0%be%d0%bf%d0%b5%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%82%d1%83%d1%80%d1%86/", "text": "Президентът на Сирия Башар Асад заяви, че   е част от подкрепата на Анкара за екстремистките групировки, предава AFP. „Бруталната турска агресия в сирийския град Африн не може да бъде отделена от политиката на турския режим, провеждана от първите дни на сирийската криза. Тя е основана на подкрепа за тероризма и терористичните организации, независимо от техните имена“, заяви Асад. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Башар Асад заяви, че операцията на Турция в град Африн е подкрепа за екстремистки групировки"}
{"url": "https://trud.bg/%d0%bf%d0%be%d0%b4%d1%81%d0%bb%d0%be%d0%bd%d0%b8%d1%85%d0%b0-%d0%b2%d1%8a%d0%b2-%d1%84%d1%83%d1%80%d0%b3%d0%be%d0%bd-%d0%b1%d0%b5%d0%b7%d0%b4%d0%be%d0%bc%d0%bd%d0%b8%d0%ba-%d1%81%d0%bb%d0%b5%d0%b4/", "text": "Бездомникът Митко Каковски от Килифарево, който в продължение на 15 години е живял без покрив над главата си от два дни има осигурен фургон, където е на топло. Да отърват несретникът от тежката орисия се заели кметството в Килифарево и дирекция „Социално подпомагане“ във Велико Търново. До дни Митко ще получи и социална помощ, с която да плати здравните си осигуровки, за да може да се яви пред комисия за ТЕЛК и да може да получава пенсия, тъй няма право да работи заради епилепсията.  Съдбата на 38-годишния гаврош е изключително печална. До осми клас учил в родното Килифарево, след което се захванал да работи. С майка си живели тогава във ведомствен апартамент, който й дали от някогашния електромонтажен завод „Трифон Саралиев“. Имал и сестра и брат, но днес не поддържа никаква връзка с тях. Митко дълго живял с майка си, но след като тя се пенсионирала, освободила жилището и се преместила на квартира във Велико Търново. Митко останал на улицата и от години живял по обори, стопански постройки и порутени къщи. Той разказва, че тъй като не го наемат трайно на работа, а го викат почасово да припечели някой лев, никога не успява да скъта по-голяма сума, за да наеме квартира. Когато преди време му открили и епилепсия, отказвали да го вземат на работа за постоянно, защото получавал припадъци. „Припадам особено през лятото по жегите. Преди три години се бях хванал на работа при един бизнесмен, изпрати ме за гъби в гората над село Горни Еньовец.Там съм припаднал и ме намерили туристи, които ме носили на гръб 4 километра. След това ме закарали в болницата, където три дни съм бил в кома и после са ме закрепили и пак се върнах тук“, разказва изстрадалият мъж. До преди дни той се подслонявал в стара тухлена стопанска постройка без прозорци и течащ покрив в покрайнините на Килифарево. Под покрива, директно върху пръстта, несретникът бил пригодил от кашони и стари дюшеци легло и плоскости за маса. Бездомникът палел огън и да се грее край него.„Спя върху един стол, паля огън, за да не замръзна. Там няма прозорци. Лягам да спя, а на сутринта една педя сняг върху мене“ сподели несретникът. Няколко дни преди Коледа, мъжът отчаян от скотския си живот, се запътил да се хвърля от моста над близката река. „Реших, че за мен няма живот под слънцето, стига съм се мъчил само“, призна с въздишка Митко.  В същия момент по моста преминал автомобил и пътниците в него видели, че нещастникът се опитва да скача от парапета. Жената, която излязла от колата, взела да го увещава, обадила се на телефон 112. Скоро дошла и линейката на Спешна помощ, в която се оказало пътувал лекар, на когото Митко бил стар познайник заради епилептичните припадъци. „Поставиха ми инжекция, свестиха ме, и ме откараха обратно в къщи“, споделя препатилият мъж.  След това той се прибрал обратно в обора, докато добри хора не решили да му помогнат.  Кметът на Килифарево Димитър Събев обясни, че по коледните му изпратили топли дрехи, одеяла, храна и лекарства. Имало и такива, които пристигнали на място до обора, в който живеел мъжът доскоро без ток и вода, и му донесли дърва. „Осигурена е социална помощ на Митко, с която ще бъдат платени здравните му осигуровки и ще преактуализираме през ТЕЛК“, обясни Димитър Събев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Подслониха във фургон бездомник след опит да се самоубие\t\t\t"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%b8%d0%bd%d1%8c%d0%be-%d0%bc%d0%b0%d0%b3%d1%8c%d0%be%d1%81%d0%bd%d0%b8%d0%ba%d1%8a%d1%82/", "text": "„Вижте какво прави това момче, боже мой, вижте го какво прави!“, крещи в естаз коментаторът на тв канала „О Глобо“, когато Роналдиньо показва на широката публика един от марковите си трикове в мача Бразилия – Венецуела (7:0) на Копа Америка. Зъбатото момче с къса тогава коса с лекота прехвърля топката над защитник, заобикаля го и стреля в мрежата. Това е един от първите мачове в националния отбор на 19-годишния младок, който влиза резерва и конкурира мощния нападателен дует Роналдо – Ривалдо. „Селесао“ печели турнира и тийнейджърът слага във витрината си първи голям трофей само сезон след дебюта си в професионалния футбол с екипа на „Гремио“. Веселбата винаги е била в кръвта и в играта на Роналдиньо. Той е роден на 21 март 1980 в южния бразилски град Порту Алегри, чието име в ознава „весело пристанище“. Още от малък хлапакът започва да се весели с топката, дриблирайки и жонглирайки между кучетата на улицата. По паспорт името му е Роналдо де Азис Морейра. Самият той започва да се нарича с умалителното Роналдиньо. Хората му добавят и типичното за южните бразилски райони обръщение Гаучо, за да го отличават от по-големия му адаш Роналдо (Феномена). Едва 17-годишен Роналдиньо Гаучо се появява в професионалния футбол в тимовия лист на „Гремио“ – местния отбор, в който е играл неговият дядо. Автентичният му талант избухва с огромна сила през 1999 г. на Копа Америка и „Арсенал“ веднага го набелязва за трансфер. Липсата на достатъчно мачове за Бразилия в този момент затруднява издаването на работна виза за Великобритания, каквато е нужна по онова време. Така изгряващата звезда пада на добре известния ни стадион „Парк де Пренс“, след като „Пари Сен Жермен“ го купува за 5 млн. евро през 2001 г. Бразилецът прекарва в Париж два сезона, печелейки само една купа в турнира „Интертото“ и в чести разправии с треньора Луис Фернандес по повод вечните закъснения след ваканции в родината и слабостта му към нощния живот. Роналдиньо обаче иска да е в силен отбор и се озовава в „Барселона“. Каталунският клуб вади повече пари за него от „Манчестър Юнайтед“ и го привлича срещу 30 млн. евро. Той е „извинението“ към феновете от президента Жоан Лапорта, който им бе обещал преминалия в „Реал“ (Мадрид) английски капитан Дейвид Бекъм. Екипът и играта на „Барса“ са точно по мярка на бразилския магьосник. На „Камп Ноу“ той се развихря като ураган. Вкарва с левия, с десния крак, с глава, с ножици. Става два пъти шампион и печели Шампионската лига, коронясан е за най-добър футболист в света за 2004 и 2005 г. Много хора започват да гледат „Барселона“, за да видят неговите фокуси. Феновете се шегуват, че може да накара топката да пее, да говори, само не да плаче. Много уникални изпълнения на Роналдиньо остават в златния фонд на футбола, някои ще се помнят вечно. Като фамозния гол от 40 метра в мача Бразилия – Англия (1:0) на световното през 2002 г., когато става шампион. Или като попадението през 2005 г. в двубоя „Челси“ – „Барселона“ (4:2) в Шампионската лига, когато получи топката пред наказателното поле, разклати задните си части като на самба и от място с големия пръст забоде топката в мрежата. Футболните естети не могат да останат равнодушни при подобни трикове. Това е и причината през 2005 г. феновете на „Реал“ да аплодират Роналдиньо, който в Мадрид им напълни не само мрежата с два гола за победата на „Барселона“ с 3:0, но и сърцата с майсторските си отигравания. Роналдиньо можеше да спечели много повече купи, ако бе мотивиран като Кристиано Роналдо да бъде най-добрият или като Лионел Меси да бъде по-добър от Роналдо. Магията на бразилеца не е в успехите, а в играта да забавлява себе си и публиката. Той излизаше на терена повече да се весели, отколкото да побеждава или да печели пари и отличия. И ако сънародникът му Роналдо промени представата за нападател тип „деветка“, Роналдиньо промени представата какво може да прави с топката един футболист на най-високо ниво. Той пренесе уменията и триковете си от улицата в най-напечените мачове, показвайки есенцията на красивия бразилския футбол. Това, което може да прави с топката, се описва само с една дума – изкуство.   Днешната суперзвезда Лионел Меси вкарва първия си гол за „Барселона“ в испанското първенство на 17-годишна възраст след виртуозно подаване тип „копване“ на топката от Роналдиньо. След попадението бразилецът се радва не по-малко от голмайстора и го качва „на конче“ на гърба си. Той е предсказал, че аржентинският тийнейджър ще стане най-добрия футболист в света го представя с тези думи на приятеля си Кобе Брайънт от баскетболния отбор на „ЛА Лейкърс“. В едно интервю Роналдиньо разказва, че се възхищава на Салвадор Дали: „Каква фантазия трябва да имаш, за да създадеш такива произведения? Аз създавам с моята фантазия футбол…“   Да гледам играта на Роналдиньо винаги ми е доставяло огромно удоволствие. Той е супер – и като футболист, и като човек. Обичам го! Истински маестро.   Играта на Роналдиньо кара всички хора да се усмихват. Надявам се, че той ще продължи да дриблира майсторски в живота и след края на футболната си кариера.   Винаги съм казвал, че съм научил много от Роналдиньо. Вечно ще му бъда благодарен за помощта, която ми оказа при влизането в първия отбор на „Барселона“. Благодарение на него всичко беше лесно за мен. Той вършеше цялата работа. Феноменален с топката и страхотен човек.   За мен беше чест да споделяме едно име, един национален отбор и толкова много исторически моменти. Роналдиньо увековечи изкуството и радостта от футбола.   Отдавна чакам Роналдиньо да се присъедини към моя отбор на пенсионерите. Беше удоволствие да играя с него и срещу него, и изобщо да гледам как се усмихва, докато прави невъзможни неща.   Кристиано Роналдо и Лионел Меси постигнаха успехите си с много труд, а при Роналдиньо всичко се случваше естествено и с лекота. Той е много по-талантлив от тях и можеше да спечели повече купи.", "date": "2018.01.21", "title": " Роналдиньо – Магьосникът"}
{"url": "https://trud.bg/%d0%b2%d0%bc%d1%80%d0%be-%d0%b3%d1%8a%d1%80%d1%86%d0%b8-%d0%bd%d0%b5-%d1%81%d1%82%d0%b5-%d1%81%d1%8a%d0%b2%d1%81%d0%b5%d0%bc-%d0%bf%d1%80%d0%b0%d0%b2%d0%b8-%d0%b7%d0%b0-%d0%bc%d0%b0%d0%ba%d0%b5/", "text": "ВМРО – Българско национално движение публикува декларация по случай днешните протести в Гърция относно името „Македония“: Не сте съвсем прави гърци, които днес протестирате в Солун. Ние, българите, по естествен път заставаме зад братята си в Македония в спора за името. И искаме решаването на този спор. Но без издевателства. Никой не може съвсем да лишава хората на Македония да ползват името, което ползваха нашите общи деди. Да, потърсете компромис, но не извивайте ръце! Няма защо думата Македония съвсем да бъде изключена от името на младата държава. Разбираме аргумента, че Македония не е само на Скопие, но не разбираме защо някой иска самата дума Македония съвсем да не присъства. Дори и в сложно съчетание. Да, ние в България също можем да проявяваме претенции към тези имена и места. Но не го правим, защото смятаме, че пътят днес е другарство и великодушие, а не спънки. Ние с нашите еднокръвни братя в Македония показваме правилния подход. Да, македонска нация назад в историята не е имало. Да, Македония е географско име, днес разделено между три държави, дори четири. Да, Скопие не може да има претенции към околните държави. За всичко това е прав Ципрас. Но защо тогава Атина има претенции да монополизира това име? Не умираха ли с това име на уста хиляди хора, които днес вие обичате да наричате „славяногласни елини“? Нямат ли право техните наследници да наричат родното си място с името, с което го наричаха дедите им? Днешна Гърция иска окончателно да си присвои името Македония. И това не може да бъде толерирано. Ние от ВМРО – БНД сме категорични за това! Сега е моментът да напомним: приятели, гърци, на нашия герб има три лъва – Мизия, Тракия и Македония. Не забравяйте, че когато издевателствате върху Македония, издевателствате и върху нас. А ние не се плашим от това. Защото помним историята си. А по повод гръцките претенции, с усмивка ще припомним и онзи простичък отговор на Вазов: „Македония е наша!“", "date": "2018.01.21", "title": " ВМРО: Гърци, не сте съвсем прави за Македония!"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d0%bd%d0%b0-%d1%80%d1%83%d1%81%d0%ba%d0%b8-%d1%82%d0%b8%d1%80-%d1%83%d0%b4%d0%b0%d1%80%d0%b8%d0%bb-%d0%bf%d0%be%d0%bb%d0%b8%d1%86%d0%b0/", "text": "Пиян шофьор на руски тир е вилнял в неделя след обяд по пътя през Хаинбоаз. При опит да бъде задържан, руснакът е грабнал щанга от товарното возило, развъртял я и с все сила ударил с желязото единият от полицаите по главата. Пострадалият МВР служител И.И. на 42 г е откаран в областната болница във Велико Търново в безсъзнание и с комоцио. Екшънът се разиграл около 14 часа на 21 януари. В район на Гурково местни жители забелязали, че водачът на тира е пиян и дори си купува още алкохол. С бутилките питиета той се качил в камиона и потеглил на път, а бдителните граждани подали сигнал на телефон 112. По пътя неадекватният шофьор криволичил и се удрял в мантинелите като причинявал щети. След подадения сигнал обаче в Прохода на Републиката била изпратена патрулка от Велико Търново, която да причака и да спре тираджията беглец. Когато руснакът бил стопиран повторно на влизане в болярския град, той захванал да буйства срещу блюстителите на реда и оказал съпротива при задържането. Разяреният руснак, който дръзнал да посегне на полицай, но бил окован с белезници и отведен в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Пиян шофьор на руски тир ударил полицай с щанга по главата\t\t\t"}
{"url": "https://trud.bg/%d0%b1%d1%81%d0%bf-%d0%b2%d0%bd%d0%b0%d1%81%d1%8f-%d1%81%d0%b8%d0%b3%d0%bd%d0%b0%d0%bb%d0%b8-%d0%b2-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%81%d1%80%d0%b5/", "text": "От БСП се заканиха следващата седмица да внесат 5 сигнала до прокуратурата срещу от кметове на ГЕРБ, както и за нарушения в Министерството на отбраната и срещу Цветан Цветанов. Социалистите очакват също отговори защо не са взети мерки за защита на системата на агенция „Митници”. Според доклад на ДАНС и постановление на прокуратурата, които БСП показаха, са установени слабости в системата, които позволяват източване на ДДС и нанасяне на сериозни щети на държавните приходи. Прокуратурата е отказала да образува досъдебно производство, а от БСП настояват да се разсекрети и доклад на приходната агенция по въпроса. „От доклада на ДАНС е видно, че ако имам паролата за достъп до тази система, сега тук с чрез телефона си мога да изтрия три тира с цигари и ще изляза от тази зала милионер, без да има последствия за мен. Това се случва към днешна дата и не е противодействано срещу него”, отбеляза депутатът от БСП Иван Иванов. От ГЕРБ отрекоха – всички препоръки на ДАНС били изпълнени. От доклад на финансовия министър Владислав Горанов става ясно, че до края на април тази година ще бъде изградена и система за защита от зловреден код и пробиви в инфраструктурата на агенция „Митници”. Утре Горанов ще бъде изслушан от две комисии в парламента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " БСП внася сигнали в прокуратурата срещу кметове от ГЕРБ и Цветан Цветанов\t\t\t"}
{"url": "https://trud.bg/%d0%b4%d0%b5%d0%b9%d0%b2%d0%b8%d0%b4-%d0%b4%d0%b6%d0%b5%d0%b9%d0%bc%d1%81-%d0%b5%d0%ba%d1%81%d0%ba%d0%bb%d1%83%d0%b7%d0%b8%d0%b2%d0%bd%d0%be-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": " – Мисля, че два пъти. Би трябвало да го зная… Англия игра световна квалификация срещу България през 2009 година. И миналото лято бях част от благотворителния мач между фондациите на Димитър Бербатов и Луиш Фиго.  – Димитър е невероятно талантлив играч. Един великолепен нападател, който го доказа с многото сезони и голове във Висшата лига. За мен беше голяма чест да бъдат част от неговия двубой в София. Бербатов е наистина голям човек.  – Да. Помня със сигурност един гол. „Тотнъм“ победи „Портсмут“ с 1:0 и попадението беше негово срещу мен. Вкара го с левия крак от дясната страна на вратата.  – Прекрасен нападател. Бербатов не е само нападател. Той играе и като полузащитник, който може да разпределя играта на отбора си. На него не му е необходимо да вкарва много мощ в действията си. Притежава елегантност и нестандартност, която може да е фатална за съперника.  – Имам един голям приятел – Тоди. С Тодоров бяхме в „Уест Хем“. Тоди е моят човек! Бих казал много добри приятели. Често сме в контакт, виждаме се понякога.  – Да, така беше повече от 20 години. Най-важното нещо са здравата работа и увереността в собствените качества. Освен това винаги съм имал много добри треньори. Аврам Грант например беше мой мениджър и се зарадвах да го видя на мача на Бербатов.  – Това не е само върху вратарите, а върху отбора. След световното първенство през 1966 година не сме спечелили голям турнир. Всички в Англия трябва да повярваме, че е дошло времето, в което националният отбор отново ще е на върха.  – Моят голям фаворит е Джиджи Буфон. Той е легенда. Помня го от малко момче, когато играеше в „Парма“, до проследния финал в Шампионската лига. Разбира се, по света има и много други вратари от екстра класа. Такъв е например Мануел Нойер.  – Много интересно и рисковано. Мисля, че и вие в България имахте такъв вратар през 80-те години или се лъжа? Гледал съм видео на един, който редовно излизаше до централната линия. И аз съм опитвал, но не бих го правил. Нойер поема много рискове в определени моменти. Уго Лорис от „Тотнъм“ също е вратар, който може да играе по такъв начин.  – Така е. Когато гледаме репортаж от даден мач, изпуснатите положения обикновено са много. Но сбърка ли вратарят, само него коментират.  – Никога не съм правил такава.  – Не мога да я опиша. На стадиона на едни и същи места има хора, които са били на мач и през 70-те, и през 80-те години. Когато ме видят, винаги ми казват: „Хей, Джеймс, „Ливърпул“!“ Едно от най-великите чувства е да играеш за този клуб. Феновете на „Ливърпул“ не само пеят песента „Никога няма да сте сами“. Те те карат да се чувстваш по такъв начин. Ето, аз например, имам отлично отношения с някои фенове, въпреки че отдавна не играя за „Ливърпул“.  – Неописуемо е. За първи път ми се случи да настръхна от тази песен на „Уембли“. Над 40 000 души пееха в един глас. Песента е много популярна. Дори когато играх в индийския „Керала“, също толкова хора я изпълняват като един. Представете си – хиляди индийци пеят „Никога няма да сте сами“. Магическо е. Това е ефектът, който „Ливърпул“ има върху феновете по света.  – Учудващо е и за мен. За „Ливърпул“ титлата в Англия сега е като светия граал. Успяхме да спечелим Шампионската лига, но не и Висшата лига. Мисля, че с Юрген Клоп отборът има своя шанс. В момента английското първенство е изключително оспорвано с много равностойни отбори. Може би следващата година Юрген ще може да се бори за титлата.  – Нямам фаворити. Вижте – аз обичам футбола. Обичам и „Ливърпул“, и „Астън Вила“, и „Уест Хем“, и „Манчестър Сити“, и „Портсмут“, и „Борнемут“, и „Керала Бластърс“. Да, и националния отбор на Англия, естествено. Наслаждавам се на играта. Досега говорихме за „Ливърпул“. Феновете на отбора гледат на мен все едно вчера съм си тръгнал, а не преди десет години. Ако се срещна с фенове на „Портсмут“, говорим все едно предната вечер сме били заедно. Това е красотата на футбола. Наслаждавам се на страстта на феновете към играта. Не искам да казвам кой клуб обичам повече. Бил съм в десет различни. Обичам ги всички.  – Първото от тях. И ще ви обясня защо. С него започва всичко. Освен това беше първият пряко предаван мач в историята на Висшата лига. Играх за „Ливърпул“ срещу „Нотингам“.  – Е, не както трябва. „Нотингам“ ни победи с 1:0. Днес гледате почти всеки ден мачове от Висшата лига. Но с този започна всичко.  – Как да се ядосам на едно момче, което е печелило Висшата лига, Шампионската лига, печелило е всичко. Петер е феноменален вратар. Ако трябваше да избера кой да подобри моя рекорд, то бих избрал точно него.  – Никога не бях излизал в чужбина. По това време играех за „Борнемут“ в трета лига. Един приятел ми се обади и ме попита дали бих отишъл за шест месеца в Исландия, където предложи също да съм му и асистент. И слушайте – с „Вестманея“ играхме в квалификациите на Лига Европа срещу „Цървена звезда“. На техния стадион в Белград имаше 35 000 души. А цяла Исландия е малко повече от 300 000 жители. И в края на мача хиляди пламенни сръбски фенове ни аплодираха заради представянето ни. Чувствах се горд, както и всичките ми съотборници. Такова невероятно нещо е футболът. Тези шест месеца в Исландия бяха страхотен опит. Разбрах, че и в тази страна футболът е цар.  – Дълго е за обяснение, но ще се опитам да го направя по кратния начин. Всички исландци еднакво обичат футбола. Колкото мъжки отбори има, толкова са и женските. 12-годишни момичета играят, 12-годишни момчета – също. Всеки е в играта. Повечето добри футболисти отиват в Швеция, в Норвегия, въобще в чужбина. За исландците като цяло спортът е начин на живот. Те са малка държава, те са викинги. И малцина имат бойния дух на исландските футболисти. Борбата е в кръвта им. Така беше и на европейското първенство. И там точно в мача срещу Англия те направиха най-голямата изненада.  – Вижте – аз съм фен на Англия. Но едва малка част от мен продължава да обича Исландия. В този ден по-добрият победи. Така е във футбола. Ако английският отбор бе играл по-добре, сигурно щеше да спечели.  – Купата на Англия.  – Не, защото беше третият ми финал в турнира. През 1996-а година загубих с „Ливърпул“, после и с „Астън Вила“. А успях с „Портсмут“. На четвъртфинала бихме дори „Манчестър Юнайтед“. Купата на лигата с „Ливърпул“ беше странна. За този клуб трофеят не е голям.  – Най-вече това, че съперниците са прекалено добри. Вижте например Франция. Продължавам с Германия, Испания, Бразилия. Всички те са много класни.  – Най-атрактивно първенство не означава, че там играят най-добрите отбори. Вижте как Португалия спечели Евро 2016. Много от мачовете на тима завършиха наравно. Гърция спечели Евро 2004 с минимални победи с по 1:0. Успехът не идва задължително с атракцията. Това са турнири, където трябва да побеждаваш. Но ето че миналата година Англия стана световен шампион при юношите. Младежите също се представят добре. Въпросът е тези момчета да започнат да играят редовно. И в следващите 5-6 години бихме могли да бъдем най-добри в света и да останем такива десетилетия напред.  – Английските клубове искат да съберат най-добрите футболисти от целия свят. А същото се отнася и за треньорите. Пари има достатъчно и това позволява да се привлича наистина най-високата класа. Много от чуждите треньори предпочитат да си водят чужденци. Обратен пример е аржентинецът Маурисио Почетино залага в „Тотнъм“ на немалко англичани. Целта оправдава средствата, а тя е да си възможно най-високо в класирането.  – Не искам да назовавам един човек и един стил. Наскоро се срещнах с Почетино и ще ви кажа, че той е много добър човек и специалист. Юрген Клоп също е такъв. Аз обичам да говоря за личностите, за хората. Когато си добър човек, то и отборът ти играе добър футбол.  – Това е въпрос на еволюция. Вижте колко е велик „Ливърпул“ от 70-те и от 80-те години. А сега, вече близо 30 сезона, отборът не може да стане шампион. „Манчестър Юнайтед“ пък дълго доминираше във Висшата лига, но… Винаги времето ти изтича и някой друг поема вълната.  – Защото испанците са твърде добри. Ние имаме най-доброто първенство, но не и най-добрите отбори. Вижте само какво прави Кристиано Роналдо в „Реал“ (Мадрид). Той е наистина феноменален вече толкова години.  – Може би по-трудна е сегашната ми работа. Когато си на терена, взимаш решенията за миг. А сега трябва да анализираш защо някой е сбъркал или защо е направил спасяването на годината. Как се е стигнало до него? Кой преди това е сгрешил? Но не можеш нищо да промениш. Трябва да го изкоментираш така, че да е интересно за аудиторията.  – Не, защото не говоря лошо за хората. Освен това аз съм дипломиран треньор и знам какво е. Аз съм повече анализатор, отколкото коментатор. Не ми е в стила да оплювам някого.  – Започнах в Индия с „Керала Бластърс“ като играещ мениджър. Там сезонът е само четири месеца. Искам да бъда треньор или спортен директор. Искам обаче и да си запазя контакта с телевизиите. Ще остана завинаги във футбола. Моята цел е да развивам футболисти и въобще да съм част от играта.", "date": "2018.01.21", "title": " Дейвид Джеймс ексклузивно пред „Труд“: Берба е елегантен и нестандартен"}
{"url": "https://trud.bg/%d0%b0%d0%bd%d1%82%d0%be%d0%bd-%d0%bd%d0%b5%d0%b4%d1%8f%d0%bb%d0%ba%d0%be%d0%b2-%d0%b1%d1%8f%d1%85-%d0%bf%d1%80%d0%b5%d0%b4-%d0%ba%d1%80%d0%b0%d0%b9-%d0%bd%d0%b0-%d0%ba%d0%b0%d1%80%d0%b8%d0%b5%d1%80/", "text": "Малко изневиделица за мен се получи този трансфер, но въпреки това съм готов за предизвикателството. Винаги съм искал да изляза в чужбина и да се докажа. Посоката е малко изненадваща, защото обикновено в Америка се отива на финала на кариерата. Но аз имам шанса да опитам нещо ново. Сменям схемата, да. Нали казват, че не е важно откъде си тръгнал, а къде си стигнал. Разпитах и ми казаха, че градът не е много шумен. Местните ги определят като „готини хора“. Дано е така. Градът на каубоите се слави с най-хубавото телешко месо и стекът е първото, което ще опитам от храната там. Отборът не е от най-класните, но постоянно се бори да спечели нещо, както някои от средните отбори тук в България. Старши треньор е Оскар Пареха, бивш колумбийски национал с 8 сезона в „Далас“. Приятел с Христо Стоичков. За футболистите нищо не знам. Мисля, че наскоро са взели бивш швейцарски национал. Прехвърлил е 30-те, но е играл в „Тотнъм“ и „Ювентус“. Казва се Рето Циглер. Взимат повече играчи от Мексико и по-малко от Европа. Играят за доста купи, както и в шампионската лига на Зона КОНКАКАФ. Мениджърът Стефан Бакалски се свърза с мен и ми каза, че има интерес от „Далас“. Отговорих му да се обади на г-н Гриша Ганчев, защото аз не мога да направя нищо. Дори и да искам да отида веднага, решението е на собственика на ЦСКА. Мисля, че два или три пъти са ме гледали на живо и след всеки от тях са вдигали офертата. Близо два месеца трансферът беше отворен и в крайна сметка се реши да отида. Всеки професионален футболист иска да отиде да играе в елитен клуб в Европа. Там е всичко, там се развива футболът, там играят големите звезди, там са и многото пари. Аз не съм се отказал от тази си мечта. Просто искам да стигна до нея по друг път, различен от традиционния. Почитател съм на испанското първенство. Футболът там не е толкова твърд, залага се най-вече на техниката. Ако имам възможност да играя в Примера дивисион някой ден, с радост бих отишъл. На „Българска армия“ направихме доста добър отбор и колектив. Мисля, че с тези футболисти ЦСКА може да направи дубъл – да спечели шампионската титла и купата на България. Ако тимът триумфира със златните медали, един по право ще бъде за мен и се надявам, ако не ме забравят, да ми го запазят. Но от сега казвам – при всички положения аз ще си го търся като наследство. Детството ми не беше лесно, защото майка ми и баща ми не са от заможно семейство, което разполага с големи средства. Случвало се е някои деца, които нямат достатъчно качества, бащите им да ги побутват със странични средства. Винаги съм се справял сам и не съм искал помощ. Благодарен съм, защото доста треньори от школата ми помогнаха. Аз съм от Ловеч и от дете мечтаех да играя в „Литекс“. Случи се, а като екстра в мъжкия футбол треньори ми бяха Христо Стоичков и Любослав Пенев, които най-много направиха за мен. За тях мога да кажа, че са много добри хора, много добри професионалисти и искат да дадат на футболистите максималното от работата си, за да могат те да вървят нагоре. Най-голямото нещо в ЦСКА е публиката. После идват традициите и успехите, които те задължават във всеки един момент да даваш максимума от себе си. Страхотно се чувствах в отбора и бях на седмото небе, когато ме определиха за играч №1 на сезон 2016/2017-а. Разбира се, веднага почерпих и благодарих на всички в съблекалнята за признанието, защото футболът е колективна игра. Никога не го забравям! След летящия старт в елитния футбол ме застигнаха няколко тежки контузии. В един момент и проблеми в лични живот повлияха отрицателно на моите изяви. Преди две години баща ми почина и го преживях много тежко. Но благодарение на отбора бързо стъпих на крака. На два пъти от терена попадах на операционната маса заради спукан бял дроб. Положението беше критично, особено при втория случай. Тогава Стоичков извика линейка, а г-н Ганчев „на пожар“ се обади в София. Там по спешност ме оперира проф. Дани Петров в „Света София“. Беше много сложна ситуацията, предричаха ми край с футбола. Но след 100 дни мъчително възстановяване се върнах на терена. В някои ситуации наистина има корупция и побутване на други отбори. Съдиите ги подпират и понякога свирят не това, което виждат. Не вярвам на теорията за елементарните грешки. Прекалено много са за да вярвам в това. Знам само, че от тенденциозното съдийство накрая печели един, а губи българският футбол като цяло. Всички от футболистите до публиката. Въпросът кога ще се класираме на европейско или световно не би трябвало да е към мен, а към селекционера Петър Хубчев. След неговото идване начело се заговори за положителни неща. Той вкара дисциплината, която казват, че преди не е имало и че всеки си е правил, каквото си иска. Сега не е така и вярвам, че добрите резултати ще дойдат. Не обичам да ходя по дискотеки, но понякога се случва и да купонясвам. Винаги след тренировка обичам да се прибера вкъщи – да вечерям, да си почивам, да гледам телевизия. Фен съм на киното, харесвам разходките, спокойствието извън терена, защото понякога ми е нужно. Доста пъти са ми казвали, че изобщо не приличам на футболист. Но това, че съм такъв, не означава, че трябва да съм по дискотеките, да пуша и да пия. Това е професията ми и аз я изпълнявам, както другите хора. Те ходят от 8 до 17 часа на работа и спазват правилата. Така гледам да правя и аз. Другото е съдба.", "date": "2018.01.21", "title": " Антон Недялков: Бях пред край на кариерата"}
{"url": "https://trud.bg/%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d1%81%d0%b5-%d0%b5-%d0%bf%d0%be%d1%81%d1%82%d0%b0%d0%b2%d0%b8%d0%bb-%d0%bd%d0%b0%d0%b4-%d0%b7%d0%b0%d0%ba%d0%be%d0%bd%d0%b0-%d0%ba%d0%b0/", "text": "Председателят на Върховния касационен съд Лозан Панов е нарушил Закона за публичност на имуществото на лица, заемащи висши държавни длъжности, като не е подал имуществена декларация за 2016 г. пред Сметната палата. Това потвърждава главният съдебен инспектор Теодора Точкова в интервю за сайта “Правен свят”. Нарушението на Панов стана известно още през юни 2017 г., когато от публичния регистър на Сметната палата се разбра, че съдия № 1 е единственият представител на 25-членния състав на Висшия съдебен съвет, който е отказал да обяви имуществото си пред институцията, а е пратил декларация единствено пред Инспектората към ВСС. “Не знам защо председателят на ВКС не е подал декларация и пред Сметната палата”, казва главният съдебен инспектор. Точкова припомня, че към 2017 г. “тримата големи” в съдебната система – председателите на ВКС, ВАС и главният прокурор, са били длъжни да подадат декларации както пред ИВСС, така и пред Сметната палата. След като стана известен фактът, че съдия № 1 нарушава закона, председателят на Сметната палата Цветан Цветков призова Панов да изпълни закона и да подаде декларацията си, макар и след изтичане на срока. Председателят на ВКС отказа. Това стана причина и за сезирането на Националната агенция за приходите и на Държавната агенция “Национална сигурност”. “За резултатите от проверката на НАП на имущественото състояние на съдия Панов следва да бъде уведомен председателят на Сметната палата, който от своя страна трябва да ги публикува на страницата на Сметната палата в интернет в 7-дневен срок от получаването им”, посочва Точкова. Проверка на “Труд” в сайта на Сметната палата установи, че към момента липсва информация ревизията на имуществото и финансите на фамилията на Панов да е приключила. Не е известно и дали Лозан Панов е бил глобен и колко, тъй като за неподаване на декларация законът предвижда санкция между 1000 и 1500 лв. В интервюто Точкова обяснява още, че от тази година членовете на ВСС ще трябва да подават имуществени декларации пред новата Антикорупционна комисия, законът за чието създаване бе публикуван в Държавен вестник миналия петък. “За „тримата големи” законодателят е предвидил дуалистично решение – да подават декларации на две места, пред два органа”, казва Точкова. Остава да разберем дали и сега Лозан Панов ще реши наруши закона, този път Антикорупционния.  Отказът на Лозан Панов да подаде декларация пред Сметната палата съвпадна с разкритията, че заедно с втората си съпруга Елисавета Панова, двамата притежават имоти за милиони в луксозни райони на столицата. По същото време се разбра, че на тайна сбирка на олигархичното задкулисие през 2016 г., в присъствието на олигарха Иво Прокопиев, провалени политици, собственици и служители на поръчкови “медии”-бухалки и професионални протестъри, провалилият се като министър на правосъдието и като партиен лидер Христо Иванов препоръчва името на Лозан Панов да не се дискутира като кандидат за президент. Като причина за това Иванов посочва съпругата на председателя на ВКС, която нарича с прозвището “Черен лебед”.", "date": "2018.01.21", "title": " Лозан Панов се е поставил над закона, като не е подал имуществена декларация пред Сметната палата"}
{"url": "https://trud.bg/%d0%b1%d0%b0%d0%b1%d0%b8%d0%bd%d0%b4%d0%b5%d0%bd-%d0%b1%d0%b5-%d0%be%d1%82%d0%b1%d0%b5%d0%bb%d1%8f%d0%b7%d0%b0%d0%bd-%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%b0-%d0%b2-%d0%bd%d0%b5%d1%81/", "text": "Бабинден е един от празниците, който се отбелязва с особена почит в Несебър. Тази година той се състоя на площад „Жулиета Шишманова“ в новата част на града, като зареди с много положителни емоции присъстващите. Колоритно, с много усмивки и весело настроение, Фолклорна формация „Българка“ към НЧ „Яна Лъскова – 1905“ и Тракийски клуб – Несебър  пресъздадоха обичая „Бабуване“ .„Колкото лесно се хлъзга този сапун, толкова лесно да се раждат децата.“ – това каза „Бабата“, след като по традиция ръцете й бяха измити с вода и сапун. „Бабата” пожела на тези, които нямат още деца, да имат, на тези, които имат – още едно, на тези, които не са станали баба и дядо – да станат. „Бабата“ ориса през тази година да има още по-голяма раждаемост от 2017 година, когато на територията на Община Несебър са се родили 293 бебета, от които 6 двойки близнаци. Пресъздаването на обичая бе преплетено с емоционални изпълнения на народни песни и танци, поднесени от    ФФ”Българка” и ФФ”Македонка” при НЧ”Яна Лъскова-1905”, Танцово студио „Месамбрия”, народната певица Нели Танева и оркестър при ООШИ – Несебър. Подкрепяйки прояви, свързани с народната памет и традиции, Община Несебър се стреми да  съхрани  старите, изконно български обичаи, за да ги предаде на бъдещото поколение и те да бъдат запазени в съзнанието на наследниците. Бабинден днес бе отбелязан със съдействието на Община Несебър,  НЧ „Яна Лъскова”, Тракийски клуб Несебър и ООШИ- Несебър.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Бабинден бе отбелязан на площада в Несебър"}
{"url": "https://trud.bg/%d0%ba%d0%bc%d0%b5%d1%82%d0%be%d0%b2%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b8%d1%85%d0%b0-%d0%bc%d0%b5%d1%82%d0%be%d0%b4%d0%b8%d0%ba%d0%b0-%d0%b7%d0%b0-%d1%84%d0%b8%d0%bd%d0%b0%d0%bd/", "text": "Въвеждат до края на януари методиката за субсидиране на общинските болници, за да бъде обезпечена тяхната дейност, включително и на здравните заведения отдалечени и рискови райони. Това бе договорено на среща, която кметът на Велико Търново и председател на Националното сдружение на общините Даниел Панов и негови колеги от Управителния съвет на неправителствената организация проведоха със заместник-министъра на здравеопазването Жени Начева. Пред кметовете зам.-министър Начева сподели, че екипът на министерството е в готовност да обсъди всички идеи на общините относно общинското здравеопазване. Обсъдени бяха теми, свързани с изискванията в медицинските стандарти, заплащането на надлимитните дейности, на заплатите на лекари и здравни специалисти, остойностяването на клиничните пътеки, осигуряване на средства от държавата за лечение на хората без здравни осигуровки. По време на срещата стана ясно, че до края на януари се очаква да бъде изработена националната здравна карта, да бъде приета новата нормативна уредба, след което да бъде подписан националният рамков договор. Заместник-министърът увери представителите на НСОРБ, че целта на здравното министерство е в най-близко време да се нормализират финансовите плащания към общинските болници, за да могат последните да прогнозират обективно своите разходи. Друга от темите на разговора обхвана необходимостта от актуализация на финансовите стандарти за издръжка в детските ясли. След отправени от кметовете въпроси заместник-министър Начева увери, че Министерство на здравеопазването ще работи за подобряване на комуникацията с МОН и МТСП, за да може още в първия етап на бюджетната прогноза да се търси подобряване на стандартите в училищното и детското здравеопазване. На срещата бе обсъдена и бъдещата реализация на проекта за модернизацията на системата за спешна медицинска помощ в цяла България, финансиран по оперативна програма „Региони в растеж“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Кметове договориха методика за финансиране на общинските болници"}
{"url": "https://trud.bg/%d0%bd%d0%b5-%d0%b2%d1%8a%d1%80%d1%88%d0%b8%d0%bc-%d0%bd%d0%b8%d1%89%d0%be-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d1%82%d0%b2%d1%8a%d1%80%d0%b4%d1%8f%d1%82-%d1%81%d1%8a%d0%b7%d0%b4/", "text": "Не се занимаваме с незаконна дейност в България и в други държави. Оказваме съдействие на властите, за да могат да свършат работата си и истината да излезе наяве. Това заявиха от компанията “Уан Нетуърк Сървисес” ЕООД – създател и разпространител на криптовалутата OneCoin. В петък , че са участвали в международна акция срещу измами с търговска цел и пране на пари чрез разпространение на виртуалната валута. Спецагентите ни са действали по съдебна поръчка за правна помощ от прокуратурата в германския град Билефелд. “Това, което наблюдаваме ни кара да вярваме, че става въпрос за показна акция срещу “Уан Нетуърк Сървисес” ЕООД, виртуалната валута OneCoin и нейния създател д-р Ружа Игнатова”, казаха още от дружеството. “Ружа Игнатова е обвиняема като член на организирана престъпна за финансови измами в Германия, но у нас търговията с криптовалута не е инкриминирана”, каза в петък шефът на спецпрокуратурата Иван Гешев. В съобщението на дружеството се твърди и че заради акцията компанията търпи сериозни финансови загуби.", "date": "2018.01.21", "title": " Не вършим нищо незаконно, твърдят създатели на криптовалута"}
{"url": "https://trud.bg/%d1%81%d0%b5%d0%b4%d0%bc%d0%b8%d1%8f%d1%82-%d1%80%d0%be%d0%b6%d0%b4%d0%b5%d0%bd-%d0%b4%d0%b5%d0%bd-%d0%bd%d0%b0-%d0%b4%d0%b5%d0%bd%d1%81-%d0%ba%d0%bb%d1%83%d0%b1-un-beso-%d0%b2-%d1%82%d1%8a%d0%b0/", "text": "Седмият рожден ден отпразнува танцовата школа „ UN BESO ART & DANCE „ във Велико Търново.Пищното парти събра стотици танцьори от 15 от най-големите школи по латино танци в цялата страна. Празникът започна с концерт на децата, които танцуват в школата. В събота през деня инструктурките Дарина Георгиева, Ваня Гьошева и Иглика Иванова подариха на своите гости и ученици безплатни уроци по танци, а вечерта и шоу спектакъл със специално подготвени хореографии. На сцената излязоха танцьори – приятели на рождениците от школите Salsa con Miguel от София, Latino friend от Враца, Мата и Венци Джореви, които нажежиха атмосферата със своето танго, Полина, Радина, Вероника, Мария и Никол, които също са започнали да танцуват в търновската школа и малчуганите на UN BESO, които обраха овациите на всички присъстващи и се превърнаха в кулминацията на вечерта. Стъклени пантофки и бижутата от затопено стъкло получиха като подарък за празника си Ваня Гьошева, Дарина и Иглика от своите ученици. Статуетките и колиетата са изработени от Велина Сталева, която е докторант във Факултета по изобразително изкуство във ВТУ „Св. св. Кирил и Методий”. Денсклубът UN BESO е създаден от трите грации през 2011 г. За изминалите седем години трите успяха да утвърдят школата си като най-големия салса клуб във Велико Търново, място за забавление и социални контакти. Хиляди търновци посежават уроците им салса, бачата, меренге, кизомба, ча-ча-ча, български народни танци и зумба. От 2014 г. в клуба има и занимания по балет за деца. UN BESO станаха част от историята на Велико Търново и с първия танц във въздуха върху фасадата на общината. Те са организатори и на пъстрия латино фестивал UN BESO fiesta, който стартира през 2013 г. За седем години през школата са преминали над 1000 души, които са заразени с любовта към латино музиката, активния живот и хармонията между духа и тялото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Седмият рожден ден на денс клуб UN BESO в Тъарново  събра салса танцьори от цялата страна"}
{"url": "https://trud.bg/%d0%b2%d0%b8%d0%b4%d0%b8%d0%bc%d0%be%d1%81%d1%82%d1%82%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba%d0%b8%d1%8f-%d0%b5-%d0%bd%d0%b0/", "text": "От Агенция „Пътна инфраструктура“ призовават шофьорите да се движат внимателно по магистрала „Тракия“. „Шофьорите да се движат с повишено внимание от км 37 до км 42 на АМ „Тракия“. Поради мъгла е намалена видимостта до 100 м, предупреждават от пътната агенция.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Видимостта на магистрала „Тракия“ е намалена поради мъгла\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%ba%d0%b0%d1%80%d1%82%d0%b0-%d0%bd%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd/", "text": "Невробиолози от Калифорнийския университет в Бъркли създадоха подробна визуална карта на движението на мисълта през зони на главния мозък у човека, съобщи Лайф. Както се очаквало, за многозадачността и активното участие в процеса на формиране на мисли отговаря префронталният кортекс. Тази зона на главния мозък остава активна през целия процес на формиране на мисли. Тя е своеобразен център за обработване на данни, който синхронизира невронната активност на други мозъчни зони. При това учените отбелязват, че формирането на прости и сложни мисли в човешкия мозък отнема различно време и предизвиква различни по своята интензивност взаимодействия между невроните. Било установено, че в зависимост от типа задачи, изпълнени от участниците в изследването, в различна степен били задействани темпоралният лоб, който отговаря за слуха и обонянието, тилният лоб, който отговаря за зрението, теменният и фронталният лоб. Направената електроенцефалография показала, че колкото по-сложна е мисълта, толкова по-голяма зона от главния мозък се заема с формирането й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Учени създадоха карта на движението на мисълта в мозъка"}
{"url": "https://trud.bg/%d0%bd%d1%81%d0%be-%d0%b8-%d1%85%d0%b0%d0%ba%d0%b5%d1%80%d0%b8%d1%82%d0%b5/", "text": "Хакери атакували фейсбука на президента с препратка към турски сайт. Не е за сефте, дето се казва. Преди три месеца компютърните пирати фалшифицираха профила на държавния глава така, че от rumenradev.com да се отваря сайта на Кремъл направо. Очен харашо. Машалла! Службите са уведомени и проверяват, съобщи президенският секретариат. Кои служби, че не разбрахме? И НСО ли – полицейската армия на властта – тая  армия без аналог в ЕС и САЩ, която по нов устройствен закон от две години насам се командва от бригадни генерали, генерал- майори и генерал-лейтенанти, мобилизирани под егидата на върховния главнокомандващ? Да, за държавните гардове от бившето УБО се отнасяло – за тия, дето в тоталитарните времена знаеха даже температурата на боба, дето го яде Тато с другарите, а пък сега пазаруват на госпожите и господата, разхождат пуделите им и доносничат на по-главните от тях за чутото и  видяното. Завалиите! Простено да им е за хакерите – да бяха бесни кучета, да ги погнат и да ги хванат, ама те са дигитализация – приоритетната за европредседателството. Нея еврокомисарката Мария Габриел я знае само – човек ли е, гявол ли е, подслушва ли се или се крадне.", "date": "2018.01.21", "title": " НСО и хакерите\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-103/", "text": "Слаб улов тормози хората по Черноморието. В цял свят траленето не е забранено, от бранша искат по-точен превод на европейските регламенти.       Подсъдим за отвличане котленец свалил златните пръстените от ръцете на жертвата си, за да се разплати на таксито за транспорта по време на престъплението.         Канят 34-годишния Максим Димитров за лектор на форуми с над 400 представители на световната индустрия           Заплатите са над 1000 лв. само в София и Стара Загора. Инфлацията ще се ускори през настоящата година – анализ на финансиста Димитър Чобанов.       Шенгенска връзка в отношението на американците към България – коментар на Емил Радев, евродепутат от ГЕРБ/ЕНП.           Меглена Кунева спъна проекта ни за изнесено обучение в Европа, казва проф. Иван Митов, декан на Медицинския факултет при Медицинския университет-София, в интервю за „Труд“.           Либералната демокрация се развива по схемите на военния комунизъм, троцкизма и маоизма, произволът на брюкселските бюрократи неизбежно води до диктатура и тоталитаризъм – анализ на д-р Илия Илиев.       Лидерът на „Да, България“ изумява с мисъл и стил, подвизавал се с майчината си фамилия – Бойкикев.           Силует на първата жена премиер на Румъния Виорика Дънчила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Вижте акцентите в броя на вестник „Труд“ в понеделник, 22 януари 2018"}
{"url": "https://trud.bg/%d0%b1%d1%8f%d0%bb%d0%b0-%d0%bc%d0%b8%d0%b4%d0%b0-%d0%b8-%d1%80%d0%b0%d0%bf%d0%b0%d0%bd-%d1%81%d0%bf%d0%b0%d1%81%d1%8f%d0%b2%d0%b0%d1%82-%d1%80%d0%b8%d0%b1%d0%be%d0%bb%d0%be%d0%b2%d0%bd%d0%b8%d1%8f/", "text": "Рибата изчезна, отиде покрай други брегове. Изминалата 2017 година бе много лоша за риболова. За сметка на това имаше добър улов на бяла мида и рапани. Рибарите не останаха без хляб. Това коментира за “Труд” д-р Йордан Господинов, изпълнителен директор и представляващ Асоциацията на производителите на рибни продукти “БГ Фиш”, която обединява 2/3 от риболова и от преработващите фабрики. След слабия есенен улов пасажи от цаца и по-дребен лефер са се появили през първите 10-15 дни на новата година, казаха варненските рибари. Акула ловиха край Украйна, чакат улова на калкан, но ИАРА трябва да разпредели нашата квота, която за тази година е увеличена на 57 тона, а миналата беше 43.2 т., припомни шефът на “БГ Фиш”. Развилнялата се зима и вълнение до 3-4 бала изкараха дори и големите риболовни кораби на брега. Едва в петък времето се затопли и морето беше като тава. Десетина дни сух период не е драма, ще има цаца, а като има цаца, ще има и сафрид, успокояват се варненските рибари. На голямата рибна борса в града замразената норвежка скумрия истински царува тези дни. Няма търсене и цената й е заковала на 6 лв/кг. Има малко прясна писия по 10 лв/кг, но свършва като топъл хляб, замразена балтийска трицона, толстолоб и пастърва. Такова нямане не е имало, оплакват се търговците. На този фон пазарът на бялата мида е европейски – на Иберийския полуостров, Апенините, Гърция. Италианците я изкупуват за паста, испанците – за паеля. Килограмът е близо 10 евро, но в цената влиза пречистване, преработка. Живата мида се изнася със самолет, а замразената с камиони. Асоциация “БГ Фиш” държи трите лицензирани фабрики и обединява близо 400 лодки за улова на бялата мида. Тя стана все по-доходоносен бизнес за морските мъже и рибарите я наричат дънното злато на Черно море. От асоциацията искат отдавна регламент за улова, защото непрофесионален превод на европейските правила по време на приемането ни в ЕС през 2007 г. е сътворил значително по-рестриктивно национално законодателство, което затруднява бранша. “Като са преписвали европейския регламент, са включили само главните точки, а не са посочили уредите за добиване на пясъчната мида – с теглене на ръка или с малка лодка, с какви размери, конска сила и др. Пише само, че са забранени драгиращите средства. Нека министерствата да си размърдат експертите, да конкретизират превода, да се унифицират няколко уреда – олекотени и ръчни драги. В цял свят траленето не е забранено, а с такова законодателство като врата в полето само се създава излишно напрежение, а не правила”, каза за “Труд” Господинов. От асоциацията са правили експеримент и дори филм за използване на селективни уреди за добив на бялата мида, която се изземва от горния слой, без да се обръща дъното. След сортиране малката мида трябва да се върне обратно в морето, а не като бракониерите, които събират всичко и изнасят така и генетичния ресурс. Пълнят бели миди в чували за захар, знаем номерата на микробусите, които товарят на 2-3 пристанища, дали сме ги в ИАРА и в Агенцията за храните, хайде да ги хванат, призова д-р Йордан Господинов. За асоциацията е важно да има правила за този важен вече поминък, който храни поне 1000 семейства у нас – на рибарите с малките лодки, на хората в предприятията, които чистят, преработват, сортират и опаковат продукцията с официалните етикети за износ. Както “Труд” вече писа, рибарите от Бургаско смятат, че уловът на бяла мида трябва да се разреши срещу лиценз. Те предлагат бракониерите да станат легални, защото с никакви санкции не могат да бъдат спрени да ловят и изнасят. Пазарът на рапаните е също експортно ориентиран, но много по-евтин. 8 фабрики изнасят в Азия – Китай, Южна Корея, Сингапур и Япония. Според запознати цената на морските охлюви е около 1.20 лв за килограм високо качество, аз останалите между 50-80 ст. Суровина се изкупува у нас и от Румъния, където има само една фабрика, посочи д-р Господинов. Няколко са основните зони за улов на рапани, разрешени от ИАРА – пред Балчишкия залив, във Варненския и пред Бяла, пред нос Емине, Маслен нос и Ахтопол.   За света и Европа рибарството става все по-важен отрасъл. ЕС ще го финансира и след 2020 г. Консултативният съвет за Черно море, генерален секретар на който е д-р Йордан Господинов, трябва до 5 февруари да направи предложение до Брюксел кои направления трябва да се финансират. “Ще акцентираме на местообитанията, зоните за размножаване на калкана и за подпомагане на дребните рибари”, посочи той. Очакванията на бранша по отношение на европредседателството на България са големи. Според календара на събитията има само една среща в Бургас на 21 юни – неформално заседание на генералните директори по рибарство и на аташета по рибарство. На същата тема има две срещи на 29 януари и 19 февруари, но те са в Брюксел. “  Европредседателството е етикет, врата, витрина – имаме поне 10 морски вида, които се търсят много – лефер, калкан, чернокоп, сафрид, барбуна, рапани, бяла мида, а започваме да разработваме и черната мида във фермите. За сравнение преди 20 години предлагахме само скумрия и цаца”, припомня експертът. Приоритет според него е дребно мащабният риболов, за да се стабилизира, а рибарите да имат хубави лодки и да изкарват по една хубава заплата, че и повече.   МАРИЯ КЕХАЙОВА  ТРУД, Бургас “Бурята при нас беше поносима, не беше стихия както във вътрешността на страната. Край морето не беше толкова страшно, виждали сме и по- големи. Няма нито една счупена лодка или инцидент. Не влизаме обаче в морето, защото е студено. Топлим се край печките и зимата сме станали от морски вълци на морски котараци.” Това разказват бургаските рибари, които за всеки случай вързали лодките си с дебели въжета за кея, щом чули прогнозата за очакваната буря в страната преди няколко дни. “Рибата къща няма търси си държава”, казват рибарите. И понеже много от тях се кълнат, че политиката е пряко свързана с риболова, надяват се, че през следващите 5-6 месеца, ще им потръгне, защото ще сме най-важната държава в Европа. Със сигурност смятат, че и рибата ще дойде. Освен това ЕК разреши риболовците любители да не водят корабни дневници. Морските с малките лодки мигом си отдъхнаха, че няма да писателстват, а ще си влизат с мрежите като бели хора, без да “плюнчат” моливи и химикалки. Само корабите за стопански риболов, продаващи риба, ще предават статистическа справка кога, колко, къде и каква риба са наловили. Миналата есен не беше рибна. Риба нямаше и сега любителите са се свили в хижите си и чакат “и тези дни да отминат”. Бедната година, според тях, се дължи на теченията. Някой път минават край нашите брегове и носят рибата, друг път – не. Божа работа, казват морските. И не пропускат да отбележат голямата популация на делфини, които редовно атакуват мрежите им, разкъсват ги и изяждат улова. “На рибата не може да се разчита. Затова всеки рибар си има страничен бизнес. Я дава стаи под наем, я има семейно хотелче. С една дума, ние сме и рибари, и хазяи”, обясняват морските от Царево. “Много духа и в момента никой не влиза за риба. Ако все пак някой се реши за цаца, то не е рентабилно. Хваща се по тон, тон и половина, а като го изчислиш по 46 стотинки килото, както го изкупуват в цеховете, не си струва да се трепеш с кораба и екипажа”, разсъждават по-едрите риболовци. “Събираме се по гости, по семейному. Готвим си манджички, купуваме от магазина пържолки, кебапчета, руска салата…Като няма риба, така е с малките ни пенсийки”, говорят в рибарското селище Ченгене скеле край Бургас. После посочват тигана и въздъхват артистично: “Тиган, ама да е с калкан”… Тази година квотите за калкана са с 32 % повече, което означава, че ще се лови повече от деликатеса. Сезонът му вече започна. Той се лови от януари до април после е забранен, заради размножаването и отново разрешен наесен. “Но това е привилегия само на рибарите с риболовни кораби. В Ченгенето сме “дребни рибари”, уловът на калкан за нас е мираж”, шегуват се те. Техни колеги пък обясняват, че миналия сезон е имало отровни риби – скорпид и дракон. Трудно се чистят, защото бодат и “раняват” риболовците. Иначе месото им е бяло, като на калкан и се изкупува от местните кръчми по 10-12 лева килото.   Лоша година за риболова беше 2017-а, казват рибари по Северното Черноморие, които смятат да  дадат част от лодките си скрап. Имам 7 , две от тях ще бракувам, каза Инан Реджеб от рибарското селище “Кария”.  До Нова година рибарите имали срок да заявят в ИАРА кои лодки дават за скрап, а тези, които са сключили договори, ще получат известно обезщетение за старите гемии. До 24 януари трябва да има оглед от “Вторични суровини”. Разделяме се с лодките, не защото не стават, някои са 10-15-годишни, но при този слаб улов не си струва да ги държим, обясни Инан. Според него годината била трудна и корабите за промишлен риболов. Връщат се без улов или с малко риба, колкото да покрият разходите за гориво, мрежи и екипаж. Да търсят слука по други морета, смятат ветераните от Шабла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Бяла мида и рапан спасяват риболовния сезон\t\t\t"}
{"url": "https://trud.bg/%d0%bf%d1%83%d0%b1%d0%bb%d0%b8%d0%ba%d0%b0%d1%86%d0%b8%d1%8f-%d0%bd%d0%b0-%d1%82%d1%83%d1%80%d1%81%d0%ba%d0%b8-%d0%b5%d0%b7%d0%b8%d0%ba-%d0%b2-%d0%bf%d1%80%d0%be%d1%84%d0%b8%d0%bb%d0%b0-%d0%bd%d0%b0/", "text": "Извършена е нерегламентирана публикация в профила на президента в социалната мрежа фейсбук. За случая са информирани компетентните служби и се извършва проверка, съобщиха вчера от Прессекретариата на държавния глава.  Публикацията е била на турски език с препратка към турски сайт за бързи кредити в южната ни съседка. Потребители реагираха с коментари, че вероятно профилът е хакнат. Други препоръчваха да не се отваря линкът заради вируси. Експерти обясниха, че това не е хакване в класическия смисъл, а “нерагламентирано влизане” в профила на президента, което  е преустановено, а публикацията изтрита. В деня след вота Румен Радев също стана жертва на атака в нета. Неизвестни създадоха фалшив сайт на генерала. При отваряне сайтът на Радев директно водеше към този на Кремъл. Оказа се, че това е фалшив сайт на новия президент.  Тогава опонентите на генерала го обвиняваха, че е русофил. Той заяви категорично, че ще бъде балансьор. “Аз съм агент на България”, бе отговорът на Радев. През февруари 2016 г. пък бе хакнат сайтът на МОН. За броени часове на заглавната страница се появиха няколко провокативни колажа на премиера, Меглена Кунева, която танцува кючеци на стол, Радан Кънев, Красимир Каракачанов, Валери Симеонов, президента на Турция, а на главите на повечето от тях бяха изобразени фесове. През декември 2015 г. хакери обявиха, че ДБГ се оттегля от правителството, като в редакции на медии бе получен фалшив мейл от името на партията. През май 2017г. 22-годишен хакер проби системата на агенция “Митници”, но бе разкрит.", "date": "2018.01.21", "title": " Публикация на турски език в профила на Радев (обзор)\t\t\t"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d0%be%d0%b6%d0%b0%d1%80%d0%b0-%d0%b2-%d0%bf%d1%80%d0%b0%d0%b3%d0%b0-%d0%bd%d0%b0%d1%80/", "text": "Четири са вече жертвите на  предаде Асошиейтед прес, цитирана от  Двама души са загинали на място – германец и южнокорейка, а други двама – в болница. След деветте ранени са граждани на Холандия, Турция и Франция. Засега не са известни причините за пожара, обхванал два етажа от сградата. Предполага се, че огънят е тръгнал от климатичната инсталация на хотела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Броят на жертвите на пожара в Прага нарасна на 4"}
{"url": "https://trud.bg/%d0%b0%d1%80%d1%85-%d0%b7%d0%b4%d1%80%d0%b0%d0%b2%d0%ba%d0%be-%d0%b7%d0%b4%d1%80%d0%b0%d0%b2%d0%ba%d0%be%d0%b2-%d0%b7%d0%b0%d0%ba%d0%be%d0%bd%d1%8a%d1%82-%d0%b7%d0%b0-%d1%81%d0%be%d1%84%d0%b8%d1%8f/", "text": "Очаквам сериозно противоборство, дебат между първо и второ четене, тъй като инвеститорите вече са закупили имоти с очаквания да построят доста високи сгради. Ние ще се защитаваме законопроекта в посоката, в която сме го внесли – да се търсят ясни правила за бизнеса и гражданите. Това заяви главният архитект на София Здравко Здравков по   във връзка с приетите на първо четене в НС промени в Закона за устройство и застрояване на София, които определят конкретни места за строежа на т. нар. „небостъргачи“. Той обясни, че според проекта, най-високите сгради ще бъдат в източния и западния край на града. Целта на Закона, освен дефинирането на зоните за високо застрояване, беше да затвори някои нормативни вратички, които позволяваха претоварването на определени терени чрез едно формално „нарязване“. „Това, което внесохме в парламента като нормативна уредба, цели да създаде ясни регламенти по отношение начина на застрояване. Създадохме правила, които са задължителни – към Витоша, в клина заключен между булевардите „Цар Борис“, „Драган Цанков“ и „Околовръстен път“ височината да е не повече от 75 метра. Това касае зоните, които досега нямаха ограничение във височина. В останалата част от града даваме възможност да се ползват до 125 метра като много високите сгради и ги изтегляме в двата края – в Изток около „Цариградско шосе“ и в западно направление – където се очаква метрото да продължи до Околовръстното – от метростанция „Люлин“ до мястото на пресичане на околовръстния път с „Царица Йоана“. Целта ни е , в крайна сметка, да има ясни правила и да затворим всички вратички, които в момента се ползваха – чрез формалното отделяне на имоти, чрез използването на чл. 27 ал. 3, така че да има ясни правила за бизнеса и за гражданите във всеки един имот конкретно какво може да бъде застрояването“, заяви Здравко Здравков. Здравков обжалва решението на Върховния администативен съд, с което беше глобен с 13 000 лева заради това, че не е задвижил процедурата за строежа на небостъргач на булевардите „България“ и „Иван Гешов“. Жителите на квартал „Стрелбище“ протестираха многократно срещу възможността на кръстовището да се появи 44-етажна сграда. „В момента освен, че обжалваме глобата, постъпи искане от страна на Прокуратурата по преразглеждане на сделката, която се е случила 2006-та година. В същото време, ние търсим възможностите, отново чрез съдебен контрол, да се опитаме това решение да бъде прекратено, защото в крайна сметка аз не мога да издам и да разпиша един празен билет. Освен правилата, които ми е разпоредил съдът, трябва да спазвам и другите законови норми“, каза главният архитект на София. Готвят се и законови промени, които да разредят рекмалите по жилищните блокове, витрините и др, сподели Здравков. Той отчете, че откакто е главен архитект са били премахнати около 500 незаконни рекламни елемента. „Визуалният шум е изключително дразнещ“, отчете той. Затова в новата наредба ще бъде увеличено разстоянието между различните рекламни елементи. Ще бъде намалено и брандирането на сградите, а сроковете ще бъдат следени по-стриктно. Наредбата би трябвало да бъде внесена за обсъждане от общинските съветници до края на януари. Eксперти ще определят в какъв цвят ще бъдат всички елементи на градския външен вид – стълбове, светофари, табели и друго градско обзавеждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Арх. Здравко Здравков: Законът за София ще даде ясни регламенти по отношение на застрояването\t\t\t"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%bf%d0%b0%d0%ba-%d1%85%d0%b2%d0%b0%d0%bb%d0%b8-%d1%82%d1%80%d1%8a%d0%bc%d0%bf-%d0%b7%d0%b0%d1%81%d0%bb%d1%83%d0%b6%d0%b0/", "text": "Британският външен министър Борис Джонсън заяви, че американският президент Доналд Тръмп трябва да бъде приветстван във Великобритания и че неговата администрация заслужава „респект и признание, а не инфантилно очерняне“. Борис Джонсън даде висока оценка на екипа на Доналд Тръмп, за това че устоява на трудностите, предаде  . Освен това той отправи нападки към лидера на лейбъристите Джеръми Корбин, който критикува Доналд Тръмп. Борис Джонсън даде особено висока оценка на Тръмп за верността му към НАТО. „Американците остават ангажирани за сигурността от агресия от страни, които по време на моя живот бяха заложници на съветския комунизъм“, каза Джонсън. Британският външен министър похвали Тръмп, че е помогнал за прекратяване на трагедията в Сирия и е унищожил голяма част от сирийските военновъздушни сили. „Преди светът отказваше да отговори на употребата на химически оръжия от режима на Асад, докато Белият дом сега показа, че не избягва проблема“, изтъкна Борис Джонсън. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Борис Джонсън пак хвали Тръмп: Заслужава респект и признание"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b2%d0%be%d1%82%d1%8a%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d1%80%d0%b0%d0%b7%d0%ba/", "text": "„Вотът на недоверие разкрива слабите места в управлението. Това е инструмент на парламентаризма. А ролята на опозицията е да пресира управляващите, за да си вършат работата. Това каза лидерът на БСП – София Калоян Паргов при участието си в предаването „Офанзива“ по „Канал 3“. „Опозицията трябва да бъде конструктивна и да прави предложения за решаването на различни проблеми в държавата, обясни още той. – По темата за корупцията се говори много. Всички казват, че я има, усещаме я, но какво правим? Ето, има вот на недоверие, нека да видим как народните представители от различните политически сили ще реагират на това. Ние, като опозиция, разполагаме с инструментариум за действие, който включва и протести“. Според Калоян Паргов, констатациите на Ахмед Доган в словото му по Коледа са стимулиращи и позитивни. „И веднага обяснявам защо – на Градската конференция, която се проведе преди заседанието на Конгреса на БСП през есента, в моя доклад имаше същата констатация, заяви той. – Тогава казах, че трябва да започнем да се готвим за предсрочни избори и че към този момент има още много път да извървим, за да можем да ги спечелим. Затова трябва да стартираме подготовката незабавно. В нашата партия има една особеност – когато се появи препятствие или непосредствена опасност, БСП се мобилизира. Целта ни е да мобилизираме БСП, да я стимулираме да работи по-активно. Защото вероятността да има предсрочни избори през есента не е малка. А всичко това, което се случва сега, действа стимулиращо на партията ни“. Лидерът на столичните социалисти смята, че БСП има поне с една степен по-висока мотивация за вота на недоверие в сравнение с ДПС. Затова и го внася сама. „Призоваваме всички да гласуват по съвест. Ние сме готови да разговаряме с онези, които заявят желание да участват и да подкрепят вота на недоверие. А дали Волен Сидеров и неговата партия ще подкрепят вота, предстои да видим. Моята прогноза е, че по-скоро това няма да се случи. Във вторник може би ще има завой при коалиционните разговори“, коментира Калоян Паргов. Според него, ако Патриотите се надяват да им се случи нещо по-различно в сравнение с Реформаторите, значи са големи оптимисти. „Очевидно е, че вътре в управляващата коалиция нещата на вървят гладко, коментира Калоян Паргов. – При това не само между Патриотите и ГЕРБ, но и между самите Патриоти. Поведението на Волен Сидеров показва липса на диалог в последните седмици“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.21", "title": " Калоян Паргов: Вотът на недоверие разкрива слабите места в управлението и мобилизира БСП"}
