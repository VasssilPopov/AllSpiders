{"url": "https://trud.bg/10-%d0%bc%d0%bb%d0%b0%d0%b4%d0%b8-%d0%b4%d0%b8%d0%b7%d0%b0%d0%b9%d0%bd%d0%b5%d1%80%d0%b8-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d1%81%d0%bc%d0%b5%d0%bb%d0%b8-%d0%bc%d0%be%d0%b4%d0%b5%d0%bb/", "text": "Бъдещето на българския моден дизайн е в сигурни ръце – млади дизайнери – дипломанти в специалност „Мода“, Национална художествена академия представиха своя проект ЕВРОПА – sui generis.В „Европа – sui generis” взимат участие десет млади дизайнери – Александра Янакиева, Александрина Дерменджийска, Велиана Лобошка, Любомира Пецанова, Петя Стоянова, Радко Стайков, Теодора Лазарова. Християна Димитрова, Цветелина Абаджиева и Мария Далчев. Те разработват своите модни колекции, като използват смели авторски решения, премесени с нетрадиционен похват в създаването на облекла, които притежават всички качества, необходими за изграждането на един съвременен образ.Реализирането на проекта е под ръководството на ст. преп. Катерина Цанева и подкрепата на преподавателите от катедра МОДА.Европа е дом на мечтатели и реалисти, които понякога си подават ръка, а друг път си обръщат гръб, но винаги и чрез всяко свое действие и избор те създават общото пространство на европейската мисъл и идентичност. Така, както, вярваме, го правят нашите студенти от випуск 2016/2017:„В дипломните разработки поглеждаме към изкуството в лицето на гениалния Ван Гог, преминаваме през Ренесанса, Просвещението, Хуманизма, движим се в ритъма на танца на неповторимата Пина Бауш. Отчитаме съзидателната сила на духа след опустошението на Втората световна война, разглеждаме и актуалната тема за миграцията, като заставаме на страната на толерантността. Студентите ни представят своята активна позиция по отношение на екологията и мястото на България в Европа със своето национално наследство. До нас достигат музиката на Орфей, красотата на тракийските съкровища, ритъма на самодивското хоро.“Ръководител на проекта ст. преп. Катерина Цанева, а в него участват преподавателите проф. Майа Богданова, проф. Греди Асса, проф. д.н. Любомир Стойков, доц. Анна Аврамова, доц. д-р Яна Костадинова, доц. д-р Мариела Гемишева, ас. Невена Йорданова, инж. Петя Джукелова, д-р Милка Александрова, д-р Александър Гергинов, д-р Лилия Павлова, д-р Александър Нишков.Моделите ще бъдат представени на 13 юни в галерията на Националната художествена академия.", "date": "2017.06.10", "title": " 10 млади дизайнери показват смели модели\t\t\t"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-305/", "text": "Александър Андреев, писател, преводач, журналист, 61 г.Георги Юнаков, треньор по бокс, 75 г.Проф. Ивона Даскалова, началник на Клиниката по ендокринология във ВМА, председател на Българската диабетна асоциация.Николай Мелемов, кмет на Смолян, 54 г.Филиз Хюсменова, евродепутат, зам.-председател на ДПС, министър без портфейл в правителството на Сакскобургготски.", "date": "2017.06.10", "title": " Днес да почерпят"}
{"url": "https://trud.bg/%d0%b1%d0%be%d0%b6%d0%b8%d0%bd%d0%be%d0%b2-%d0%b7%d0%b0-%d0%ba%d0%b8%d1%82%d0%b0%d0%b9-%d1%82%d1%80%d1%83%d0%b4%d0%bd%d0%be-%d1%81%d0%b8-%d0%bf%d0%be%d1%80%d1%8a%d1%87%d0%b2%d0%b0%d0%bc-%d1%85%d1%80/", "text": "Валери Божинов, нападател на „Мейджоу Хака“, проплака отново от живота в Китай. Пред италианското издание „Тутоспор“ таранът разкри, че пребиваването му в Азия не му допада.„В Китай футболистите идват само поради една причина – големите пари – призна бившият национал на България. – Културата и начина на мислене е коренно различен от нашия. Но да говорим за футбол. Тук сякаш развиват играта от вчера. Европейците учат местните играчи на диагонални пасове и позициониране. Няма качествени треньори, които да подготвят младите таланти. Страстта към футбола, която съм срещал навсякъде по света, където съм играл, тук просто я няма. Моите съотборници имат едно и също изражение, когато се смея и когато съм ядосан. И езикът е проблем. В хотела, в който живея, само управителят знае английски. Всеки път, когато искам да поръчам храна, само той ме разбира, останалите – не. Честен съм, не трябваше да правя тази грешка. Не бих дошъл тук дори и насила.“", "date": "2017.06.10", "title": " Божинов за Китай: Трудно си поръчвам храна"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%be%d1%82-%d0%bb%d0%be%d0%bd%d0%b4%d0%be%d0%bd-%d0%be%d0%bf%d0%b8%d1%82%d0%b0%d0%bb%d0%b8-%d0%b4%d0%b0-%d0%bd%d0%b0%d0%b5/", "text": "Терористичният атентат в Лондон преди седмица е можел да бъде много по-смъртоносен, разкри полицията, която представи подробности за разследването, предаде .На 3 юни вечерта микробус се вряза в множество на Лондон бридж, след което трима нападатели изскочиха от него и нападнаха хора на близкия Бъроу маркет.Един от извършителите, Хурам Бут, първоначално се опитал да наеме 7,5-тонен камион, подобен на този, използван при нападението в Ница миналата година, който уби 86 души и рани стотици, съобщи Дийн Хейдън, шеф на контратерористичния отдел на лондонската полиция.След като плащането му било отхвърлено, Бут и двамата му съучастници се спрели на микробуса.В него разследващите открили чакъл, може би натоварен с цел автомобилът да стане по-тежък.Междувременно британската полиция задържа в Източен Лондон още един заподозрян в хода на разследването на терористичния акт, съобщи на  Скотланд Ярд, цитиран от Ройтерс. 27-годишният мъж е бил арестуван в дома му в Илфорд и е задържан под стража в полицейски участък в Бъркшър по силата на закона против тероризма.В момента в ареста остават още петима задържани в рамките на разследването. Други 12, арестувани на по-ранен етап, бяха освободени без повдигане на обвинения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Нападателите от Лондон опитали да наемат 7,5-тонен камион\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%b7%d0%b0%d0%bc%d1%8a%d0%ba-%d0%be%d1%82-%d0%ba%d0%b0%d1%80%d1%82%d0%b8/", "text": "Преговорите за Брекзит трябва да започнат по график след две седмици, но могат да бъдат и замразени след няколко месеца за нови предсрочни избори на ОстроваАко може с едно изречение да се опише резултатът от предсрочните парламентарни избори във Великобритания, то е: “Тереза Мей заложи, игра слабо и загуби”. Въпреки пировата победа. Политиката си е хазартен бизнес в крайна сметка. Преди два месеца, когато министър-председателят на Великобритания поиска предсрочен вот, социолозите й даваха обществена популярност, сравнима с тази на покойната Маргарет Тачър (в последното Мей явно вярва много). Нейните консерватори имаха двадесет процента преднина пред лейбъристите, чиито лидер Джереми Корбин създаваше трайното впечатление за полузадрямал професор по ботаника. Англичаните вече се бяха примирили със собственото си решение да преговарят за отделяне от Европейския съюз; за воплите и протестите на другите части от Обединеното кралство тепърва щеше да се търси удобно за Лондон решение.Всички тези обстоятелства изискваха от Тереза Мей да потърси много по-широко присъствие в камарата на общините, от това което й завеща Дейвид Камерън. Предшественикът на Мей осигури на своите тори абсолютното мнозинство в парламента на изборите през 2015 г. с обещанието на следващата година да проведе референдума за “Брекзит”.Последното се случи, лагерът на “отделящите се” надделя, Камерън подаде оставка и консерваторите избраха Мей за негов приемник начело на партията и правителството. Дамата със сребърната верига (ще поясня по-нататък) имаше мандат да управлява до 2020 г. Но не и легитимността на лидер, дошъл начело на страната с избори, за да прокара всичките си планове за “твърд Брекзит”, “добра сделка или никаква” и пр. наложили се в политическия жаргон на Албиона термини. Торите написаха манифест, в който заложиха разбиранията си за “силно и стабилно управление” (последното повтаряха като мантра) по време на преговорите за Брекзит, срещу “коалицията на хаоса” (също популярно словосъчетание), на техните опоненти, лейбъристи, либерал-демократи и тн. И всички се впуснаха в предизборна кампания.Където се оказа, че лидерът на лейбъристите, Джереми Корбин, който също до този момент не беше водил партията си на парламентарни избори, всъщност е в стихията си. Фокусът на кампанията много бързо се разпростря отвъд отделянето от Европейския съюз до реформата на здравеопазването, социалната политика, данъците за възрастни хора, таксите за образование и Тереза Мей се оказа притисната в ъгъла. За да задържи вниманието на избирателите върху основния елемент в програмата си (Брекзит), британския премиер допусна една стратегическа грешка – отказа телевизионни дебати с опонентите си, лидери на политически партии. Но не и участията в програми и интервюта, в които интервюиращи журналисти и публика, успяха да подкопаят железния имидж на “много проклетата жена” (по нейните думи, защо трябва тя да води страната в преговорите с ЕС – “I am a bloody difficult woman”). Дори неизменната сребърна огърлица, във вид на стилизирана верига, която беше почти неизменна част от публичния имидж на премиера, не помагаше да убеди в проклетията си.Доводите на критиците й, че ако иска да покаже на избирателите, че наистина може да води преговори от тяхно име и в техен интерес с Брюксел, трябва да излезе да го докаже първо срещу политическите си опоненти, не срещнаха разбиране в щаба на торите. Където бяха скрили почти всички основни лица от кабинета за публични участия в кампанията освен Тереза Мей. Външният министър Борис Джонсън даде едно интервю за 50 дни и то за да защити правото на Мей да не участва в дебати.И докато популярността на Джереми Корбин и прокарвания от него манифест на лейбъристите растеше, особено сред младите избиратели, тази на Тереза Мей и нейните консерватори се стапяше. Когато терорът връхлетя Манчестър. Две седмици по-късно последва Лондон. С нападението, при което бе убит полицай пред сградата на парламента в британската столица през март, суровата равносметка беше три атентата за три месеца. В последните дни на кампанията нито една от темите, с които беше започнала, беше по-меродавна от тази за сигурността.Лейбъристите нападнаха постигнатото от Тереза Мей като шест години вътрешен министър в две правителства на Дейвид Камерън за съкращенията на хиляди полицейски служители през този период. Лидерът на либерал-демократите Тим Фарън, на последния предизборен дебат след трагедиите в Манчестър и Лондон (на който Мей отново не се появи), се обърна към избирателите с: “Ако премиерът не счита за нужно да ви обърне внимание сега, защо да й обръщате вие внимание на изборите?!” Какво да се добави?Британските гласоподаватели се мобилизираха до близо 70 % избирателна активност и объркаха сметките на всички. Двадесетте процента преднина на консерваторите пред лейбъристите се стопи в окончателните резултати до 2 на сто. Първите загубиха абсолютното мнозинство, което се надяваха да увеличат, а вторите се превърнаха в силна опозиция, което не очакваха и в най-смелите си прогнози.Тереза Мей, разбира се, отказа да се оттегли като министър-председател. В крайна сметка числената победа е нейна. От партията й също обявиха, че стоят плътно зад Мей и не смятат че имат нужда от нов лидер на нейно място. Но плановете им ще трябва да претърпят много бързо реорганизиране.Сред истинските победи на консерваторите на вота е вклиняването им обратно в Шотландия, откъдето местните националисти бяха прокудили и тях, и лейбъристите през 2015 г. Шотландската национална партия остава с 35 от 50-те си места в камарата на представителите (12 изгубени в полза на торите), но по изражението на първия министър Никола Стърджън след вота, концепцията за втори референдум за независимост на страната й от Великобритания на този етап се отдалечава във времето. Поне засега.Защото, за да сформира собствено правителство Мей все пак ще се нуждае от коалиционен партньор за осемте гласа, които номинално й трябват, за да управлява еднолично. Но липсата на всякаква възможност за маневри – с лейбъристите е невъзможно, а либерал-демократите все още се възстановяват от бедствието което им донесе коалицията с Дейвид Камерън – означаваше само един възможен ход, с потенциално буреносни последствия, съюз с Демократите-юнионисти от Северна Ирландия. Представители на традиционната англиканска (протестантска) общност, юнионистите имат само едно искане срещу безусловната им подкрепа за Тереза Мей, да не се отдава специален статут на Северна Ирландия в преговорите за излизането на Великобритания от ЕС. Което потенциално ще означава връщане на границата с Ейре, с всички съпътстващи и произтичащи от процеса последствия.Преговорите за Брекзит трябва да започнат по график след две седмици, освен ако някоя от страните не поиска отсрочка. С нестабилните позиции на Мей у дома, може да се наложи разговорите да бъдат замразени след няколко месеца за нови предсрочни парламентарни избори на Острова. С този вот Великобритания остана точно толкова поляризирана в мненията за бъдещето на страната, колкото беше преди година след референдума за отделяне от ЕС.", "date": "2017.06.10", "title": " Британският замък от карти\t\t\t"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b1%d1%8a%d1%80%d0%b7%d0%b8-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d0%b7%d0%b0-%d0%b1/", "text": "Германският канцлер Ангела Меркел призова Великобритания бързо да започне преговори за Брекзит с Европейския съюз, след като премиерът Тереза Мей претърпя загуба на изборите в Обединеното кралство, пише АФП.„Ние сме готови за преговорите, не искаме да се бавим, спазвайки графика“, каза Меркел на пресконференция по време на посещението си в Мексико. „Очаквахме резултатите от изборите във Великобритания.Ще защитим интересите на 27-те държави-членки и в същото време се надяваме да останем добър партньор на Великобритания. Великобритания е част от Европа“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Меркел призова за бързи преговори за Брекзит с ЕС заради резултата от изборите на Острова"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82%d1%8a%d1%82-%d0%b3%d0%b5%d0%be%d1%80%d0%b3%d0%b8-%d0%b0%d0%bd%d0%b3%d0%b5%d0%bb%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83/", "text": "С избора на Макрон се отваря голям шанс за реформи– Г-н Ангелов, темата около въвеждането на еврото в България отново набира скорост. Премиерът беше категоричен тези дни, че това трябва да стане възможно най-бързо. При посещенията си във Франция и Германия Бойко Борисов получи уверенията на Макрон и Меркел, че ще ни подкрепят. Защо се бърза толкова?– Мисля, че и поддръжниците, и противниците на българското влизане в еврозоната се размечтаха прекалено много – за бързо влизане в еврозоната не може и дума да става. И не само за България: еврозоната няма да се разширява още години наред. Първо, чисто технически влизането в еврозоната изисква поне няколко години (в някои случаи десетилетие) престой в механизма ERMII (т.нар. чакалня на еврозоната), а в момента в този механизъм няма нито една страна кандидат. Второ, и по-важно, еврозоната в момента е фокусирана върху собствените си реформи и разширяването не е приоритет. Отделно, след грешката с допускането на Гърция, се затягат и изискванията, за да няма повече такива проблеми. Неслучайно дори еврооптимистите от Брюксел залагат 2025 година като реалистичен срок за приемане на новите страни. Тоест, трябва да се настроим, че ще отнеме по-дълго време – особено за по-бедни страни като България, Румъния и Хърватия. Значи ще трябва да почакаме още…Съвсем друг е въпросът за чакалнята на еврозоната, а и за Шенген. Знаем, че отдавна сме изпълнили всички критерии за Шенген, но не бяхме допуснати заради вето от 1-2 страни, които имаха вътрешни политически проблеми с евроскептични партии. Този проблем обаче, е на път да изчезне – след победата на проевропейски партии в Холандия и особено победата на Макрон във Франция. Наскоро Холандия дори ратифицира споразумението за асоцииране с Украйна, което бавеше дълго време. Ако са готови да пуснат договора с Украйна, значи и ние имаме шанс – дали за Шенген или за чакалнята, или и за двете (защото и двете процедури изискват единодушно решение). В момента се отваря възможност, от която трябва да се възползваме, иначе може да се наложи да чакаме още дълго време.Влизането в чакалнята на еврозоната не ни задължава с нищо – можем да стоим там много дълго време (както прави Дания, която не е влязла в еврозоната). Обаче, самото влизане е полезно, тъй като играе ролята на знак за качество и ще направи България по-разпознаваема сред инвеститорите и ще подобри международния имидж. Както влизането в ЕС създаде оптимизъм и привлече много инвестиции в страната, така и влизането в чакалнята на еврозоната ще има позитивно влияние. Но нека не си правим илюзии – да се получи единодушие на 19 страни членки плюс Европейската централна банка е трудно и ще трябва да се положат сериозни усилия.– Какви са опасностите за страната и за хората, ако влезем в еврозоната?– Еврозоната е опасна най-вече за неподготвените страни – виждаме как погрешното допускане на Гърция и Италия по политически причини изигра лоша шега и двете страни не успяват да се възползват от членството. Страни с големи дефицити в еврозоната преживяват един изкуствен подем „на заем“, който обаче води в крайна сметка до повишение на цените, влошена конкурентност и спадащо производство. А и заемите водят до проблеми, както се вижда ясно в Гърция.Подготвените страни обаче, се справят отлично – страни като Словакия, Ирландия, балтийските страни не съжаляват дори за миг за членството си, а черпят с пълни шепи от него. Има и чисто технически подобрения в подготовката за обмяната на парите, поради което при последните разширявания не се забелязва инфлационен натиск след приемане на еврото, инфлацията в годината на членството е близка до нулата – дори в Литва имаше дефлация.Едно притеснение при евентуално бързо влизане в еврозоната е, че ще се наложи да даваме пари за спасяването на проблемни страни като Гърция – което не е много популярно в бедна страна като България. Но, както споменах, бързо разширяване няма да има. Когато ние евентуално влезем в еврозоната след 8-10 години, проблемът с Гърция вече ще е разрешен по един или друг начин. Т.е. нашата цел е да влезем в една реформирана и силна еврозона, а не да влизаме сега когато реформите още не са започнали.За нас позитивното е, че неподготвени страни вече няма да бъдат допускани в еврозоната. Точно поради тази причина и членството няма да стане особено скоро. Ще трябва да си направим реформите, да станем доста по-конкурентна и доста по-богата страна преди да влезем в еврозоната. Което е хубаво и само по себе си, дори и да не влезем в еврозоната – няма нищо лошо в това да сме по-конкурентни и по-богати.– А какви биха могли да са ползите?– Да си представим, че еврозоната направи общ фонд за гарантиране на влоговете, общ фонд за преструктуриране на банки, общ бюджет и финансов министър и дори общ парламент. За малките страни като България това ще бъде голямо облекчение, защото това ще даде допълнителна стабилност на нашата финансова система – стабилност, гарантирана от една 10-трилионна икономика. Отделно, разбира се, членството в еврозоната осигурява достъп до ликвидна подкрепа от Европейската централна банка в случай на нужда. Тоест, намаляват се рисковете като цяло. Но това е при условие, че заложените реформи в еврозоната се случат.С избора на Макрон се отваря голям шанс за реформи както във Франция, така и в еврозоната като цяло. Ако тези реформи се реализират, еврозоната може да бъде далеч по-успешен и проспериращ проект – и в такъв проспериращ проект ние ще искаме да участваме. Загатване за подобно развитие вече има през последното тримесечие – еврозоната отчита по-висок икономически растеж от САЩ и Великобритания. С реформи това може да продължи и занапред.Има и други аргументи. Ако еврозоната създаде собствен бюджет и парламент, парите ще бъдат там и важните решения ще се вземат там – това ще бъде реално разделение на Европа на две скорости. Който е извън еврозоната, ще остане периферия. В такава ситуация ако искаме да сме на първа скорост, трябва да сме вътре. Има и политически аргументи – с оглед на промените в Турция и нестабилността в страни като Сирия, ние нямаме интерес да останем някаква буферна зона, оставена на произвола на съдбата. Интеграцията, и в Шенген, и в еврозоната, ще премахне този риск.– Защо според вас страни като Полша, Чехия и Унгария не са се затичали към еврото?– Те искаха преди няколко години, когато ги беше засегнала кризата, но след това кризата на еврото и гръцката криза поохладиха желанието за влизане. В момента Полша и Унгария имат други спорове с ЕС и еврозоната въобще не изглежда възможна за тях. В Чехия предстоят избори и една от заявките е след изборите да се мисли за дата за членство. Но трябва да имаме предвид, че Чехия е най-богатата и най-успешната нова страна членка. Чехия е като Швеция – ако поиска, веднага ще я приемат, но тя е толкова успешна, че може да се справя успешно и отвън за момента. Чехия е и в сърцето на Европа чисто географски – което не може да се каже за нас с Румъния или балтийските страни. Ние трябва да се борим за това, което други страни са получили по географски причини.– Смятате ли, че трябва да има референдум по въпроса?– Рано е. Този въпрос ще възникне след десетилетие когато евентуално ще имаме възможност да влезем в еврозоната – и когато евентуално еврозоната ще е реформирана.– Неотдавна учени от БАН излязоха с проучване за резултатите от 10-годишното ни членство в Европейския съюз. Според тяхното становище минусите май са повече от плюсовете. Какво е вашето мнение?– В доклада на БАН все пак категорично се подчертава, че България вътре в ЕС е по-добре, отколкото да сме навън. Трябва да сме наясно – ние не сме голяма световна икономика като Великобритания. Ако ние сме извън ЕС, ще се върнем в 90-те години, когато ни заобикаляха и инвеститори, и туристи, а самите ние бяхме поставени в черните списъци и трудно ни даваха визи да пътуваме дори до съседни страни като Гърция. Спечелили сме много от членството в ЕС – но е вярно, че можем да спечелим и далеч повече. Новите страни членки, които влязоха по-рано от нас, са постигнали повече и трябва да се стремим да ги настигнем.– Може би най-големият проблем днес пред страната са ниските доходи. Ако бяхте в изпълнителната власт, какво бихте направили, за да се повишат? Ниските доходи се обясняват с ниската производителност на труда в сравнение с другите страни в ЕС. Може ли да се говори не толкова за ниска производителност на труда, а по-скоро за по-високи норми на печалба от страна на работодателите?– Инвестициите са начинът за повишаване както на производителността, така и на доходите – сега след успешното приключване на прегледа на активите банките са готови да финансират много повече инвестиции. Правителството трябва да създаде условията за това и най-важното, не бива да бави ненужно инвестиционни и бизнес проекти. Това би трябвало да е основен приоритет на всеки в изпълнителната власт. Нека не забравяме, че излизаме от една дълга и тежка стагнация – задълбочена от кризата на Гърция, която е наш важен търговски партньор. Първоначално пазарът на труда се насочи към наемане на безработни, но постепенно вече този ресурс се изчерпва. Сега вече навлизаме в следващата фаза – разширяващите се отрасли и фирми ще трябва да предлагат по-високи заплати, за да привличат служители от други сектори и дори от чужбина. Така че заплатите неизбежно ще растат, но могат да растат далеч по-бързо при наличие на повече инвеститори, които се конкурират за наемане на работници и служители.– В скорошно изследване беше посочено, че всеки втори българин се чувства щастлив. Парите щастие ли са?– Не. Парите са само средство – за подобряване на образованието, здравеопазването, пътищата, жилищата, средата и стандарта на живот. Без пари не се живее добре и затова е добре да има повече икономически растеж и повече разполагаеми доходи. Но не бива всичко да се свежда до пари.– Каква е икономическата и финансова култура на българина. Какво ни куца най-много?– Мисля, че ни липсва все още дългосрочния поглед – да мислим за застраховки, спестявания, пенсии, инвестиции, т.е. да се осигуряваме за бъдещето. Защото бъдещето винаги е несигурно, но е по-лесно да минеш през трудните времена ако си се подготвил навреме. Нашият гостГеорги Ангелов е старши икономист в Институт “Отворено общество”.Член е на Американската икономическа асоциация. От 2009 до 2014 г. е заместник-председател на управителния съвет на Българската макроикономическа асоциация.  Основател е на Блога за икономика.Основните му интереси са свързани с фискална  политика, реформи и икономическо развитие.", "date": "2017.06.10", "title": " Икономистът Георги Ангелов пред „Труд“: Размечтахме се прекалено много за еврозоната"}
{"url": "https://trud.bg/%d0%be%d0%be%d0%bd-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d0%ba%d0%b8%d0%bf%d1%8a%d1%80-%d1%89%d0%b5-%d0%b1%d1%8a%d0%b4%d0%b0%d1%82-%d0%bf%d0%be%d0%b4%d0%bd/", "text": "ООН съобщава, че лидерите на гръцката и на турската общности в Кипър ще се завърнат в Женева на 28 юни за преговори, целящи справянето с по-чувствителните въпроси, стоящи пред историческото споразумение за обединяването на острова, предаде „Генералният секретар на ООН Антонио Гутереш ще присъства на преговорите заедно с президента на Кипър Никос Анастасиадис и на непризнатата Севернокипърска турска република Мустафа Акънджъ“, пише в официално заявление на ООН. Държавите-гаранти Гърция, Турция и Великобритания също ще присъстват на срещата, както и представител на ЕС в ролята на наблюдател.Специалният пратеник на ООН по Кипър Еспен Барт Ейде заяви, че продължилите две години дипломатически усилия по обединяването на острова „са на последната си отсечка“. ", "date": "2017.06.10", "title": " ООН: Преговорите за Кипър ще бъдат подновени на 28 юни в Женева"}
{"url": "https://trud.bg/%d0%bd%d0%b0%d1%82%d0%be-%d0%bf%d1%80%d0%b8%d0%b7%d0%be%d0%b2%d0%b0-%d0%ba%d0%b0%d0%bd%d0%b0%d0%b4%d0%b0-%d0%b4%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%bf%d0%be-%d0%b0%d0%ba%d1%82%d0%b8/", "text": "НАТО очаква от Канада да участва по-активно в операциите на алианса в Европа. Това заяви генералният секретар на НАТО Йенс Столтенберг в интервю за канадската телевизия , предаде ТАСС.„Не можем да кажем с точност какви мисии и операции ще осъществяваме след пет-десет години, но сега ни е необходимо по-голямо канадско присъствие в Европа“, каза той. Столтенберг припомни, че канадски войници участват в няколко европейски мисии на алианса, но изрази надежда, че Канада ще засили участието си в операциите на западния съюз.     Тази седмица бе съобщено, че батальонът на НАТО в Латвия под командването на Канада, ще бъде сформиран до 19 юни т.г. Числеността на батальона ще бъде около хиляда войници от Албания, Канада, Испания, Италия, Полша и Словения.В сряда министърът на отбраната на Канада Харджит Саджан обяви, че страната ще увеличи със 70 на сто разходите си за отбрана през следващите десет години.В интервюто вчера Столтенберг каза още, че подходът на НАТО към Русия е в две насоки – „отбрана и диалог“. Генералният секретар посочи, че алиансът засилва присъствието си не само в балтийските републики и Полша, но и в Румъния и България, защото „Русия продължава да дестабилизира ситуацията в Източна Европа“.", "date": "2017.06.10", "title": " НАТО призова Канада да участва по-активно в операциите на алианса в Европа"}
{"url": "https://trud.bg/%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0-%d0%bf%d1%80%d0%b5%d0%b4%d0%bd%d0%b8%d0%bd%d0%b0-%d0%bd%d0%b0-%d0%ba%d0%be%d0%bd%d1%81%d0%b5%d1%80%d0%b2%d0%b0%d1%82%d0%b8%d0%b2%d0%bd%d0%b0/", "text": "Във Великобритания окончателно консерваторите ще имат 318 депутати в 650-местната Камара. Лейбъристите ще разполагат с 262-ма депутати. Консерваторите са претърпели поражение и в своя бастион Кенсингтън, което е последен удар за Тереза Мей, отбелязва Мей е получила телефонни обаждания от американския президент Доналд Тръмп и президента на Франция Еманюел Макрон, които са я поздравили за победата. Информационните агенции цитират коментар на Тръмп, че резултатите от изборите във Великобритания са „изненадващи“. Мей е решена да състави правителство, въпреки че лидерът на лейбъристите Джереми Корбин я обвинява, че не е способна да укрепи британските позиции в преговорите за Брекзит и я призовава да подаде оставка.Премиерът ще разчита на подкрепата на 10-тимата депутати от дясноцентристката Демократична юнионистка партия от Северна Ирландия. Лидерът на юнионистите Арлийн Фостър потвърди.„Премиерът говори с мен сутринта и ще започнем дискусии с консерваторите, за да установим как е възможно да внесем стабилност в страната“. Шотландският премиер Никола Стърдъжън, чиято партия изгуби около 20 депутатски места, също призова за оставката на Мей. „Ще работим с други партии, ако изобщо е възможно да попречим на торите да управляват.“         АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Минимална преднина на консервативната партия във Великобритания\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d0%b6%d0%b4%d0%b0-%d1%81%d0%b5-%d0%b4%d0%b5%d1%81%d0%b5%d1%82%d0%be-%d1%8e%d0%b1%d0%b8%d0%bb%d0%b5%d0%b9%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d1%81/", "text": "Десетото мирно шествие на лесбийки, гей мъже, бисексуални, трансджендър и интерсекс хора (ЛГБТИ) и техните близки и приятели – София Прайд, ще се проведе днес в столицата. Темата на изданието е „Да прогоним предразсъдъците“ и цели да предизвика по-широк обществен дебат за толерантността и преодоляването на съществуващите предубеждения, предаде .Шествието ще започне в 18 ч. от Паметника на Съветската армия, а маршрутът предстои да бъде уточнен със Столична община.„Тази година, освен 10 години София Прайд, страната ни отбелязва и 10 години от присъединяването си към европейската общност. Десетилетие по-късно много повече хора днес се осмеляват да бъдат открити за своята нехетеросексуалност и полова идентичност, но дискриминацията продължава да е факт и тема, за която не се говори или се отрича. Надяваме се на по-голяма подкрепа от страна на медиите и бизнеса, за да променим заедно това“, заяви Радослав Стоянов от организационния комитет на София Прайд.Основната и краткосрочна цел на прайда е не просто равното третиране на ЛГБТИ хората без оглед на сексуалната им ориентация или половата им идентичност, но и приемането им от страна на обществото и подобряването на качеството на живот на хората, които живеят с различна полова и сексуална идентичност.София Прайд 2017 ще бъде съпътстван от арт седмица и филмов фестивал, които ще предложат на софиянци и гостите на града богата културна програма по темата.Над 2500 души присъстваха на шествието на прайда през 2016 г., с което направиха събитието едно от най-големите в София. Организационният комитет на София Прайд очаква близо 50-процентно увеличение в участието в шествието тази година.София Прайд традиционно се ползва с подкрепата на над 17 дипломатически мисии, а през годините участие в него са взимали знаменитости от сферата на музиката и хореографията като Мария Илиева, Орлин Павлов, Рут Колева, Иво Димчев, Теди Кацарова и други. През изминалата година двама български евродепутати, трима членове на Столичния общински съвет, УНИЦЕФ – България и 11 неправителствени организации изразиха официално своята подкрепа за мисията на София Прайд.СДВР предприема мерки за охрана на обществения ред и организация на движението във връзка с провеждането на „София Прайд 2017г.” и организирани протестни мероприятия.Има получени уведомителни писма за организирането на няколко протестни мероприятия на територията на столицата с начален час 17 ч. – социална кампания под надслов „Да изчистим боклука от София” пред паметника на Съветската армия; митинг „За възраждане на семейните ценности” в близост до пилоните на Национален дворец на културата и митинг в подкрепа на предучилищното възпитание и подготовката на децата в неравностойно поведение пред сградата на Администрацията на Президента.От съображения за сигурност шествието „София Прайд 2017г” ще бъде съпроводено от полицейски екипи по маршрута на движение. При необходимост по направлението му поетапно ще бъде спирано и възстановявано движението по пътното платно.Взети са всички необходими мерки за недопускане на инциденти и нарушения на обществения ред, съобщават от МВР.От СДВР призовават случайно преминаващи граждани в района на провеждането на парада и другите мероприятия да проявят необходимата толерантност и да спазват стриктно указанията на униформените.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Провежда се десето юбилейно шествие София Прайд"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d0%bc%d0%b8%d1%88%d0%b5%d0%bb-%d1%82%d0%b5%d0%bc%d0%b5%d1%80-%d1%89/", "text": "Президентът на Бразилия Мишел Темер ще запази поста си. Това става след като висшият избирателен съд  реши да отхвърли обвиненията срещу него за нарушения във финансирането на предизборната му кампания преди две години, предаде .Оправдателната присъда по делото е приета с 4 срещу 3 гласа. Според обвиненията кандидатът за президент Дилма Русеф и нейният вицепрезидент Темер са спечелили нечестно предимство чрез незаконни дарения за кампанията. Темер пое президентския пост миналата година след като Русеф беше отстранена от поста след корупционен скандал.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Президентът на Бразилия Мишел Темер ще запази поста си"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%82%d0%b5-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%bd%d0%b0-%d1%80%d1%83%d1%81%d0%b8%d1%8f-%d0%b8-%d0%ba%d0%b0%d1%82%d0%b0%d1%80-%d0%bd%d0%b0-%d1%81/", "text": "Външният министър на Русия Сергей Лавров и този на Катар Мохамед бен Абдел Рахман ал Тани ще проведат консултации във връзка с дипломатическата криза в Близкия Изток, пише За предстоящата среща в четвъртък е съобщил дипломат от МВнР на Руската федерация. По неговите думи в центъра на вниманието ще бъдат „острите международни въпроси“. По-късно за визитата на Сергей Лавров потвърдиха и от посолството на Русия в Катар.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Външните министри на Русия и Катар на среща във връзка с дипломатическата криза в Близкия Изток"}
{"url": "https://trud.bg/%d0%b5%d1%82%d0%be-%d0%ba%d0%be%d0%b8-%d0%bf%d0%b5%d1%87%d0%b5%d0%bb%d1%8f%d1%82-%d0%b1%d0%b8%d0%bb%d0%b5%d1%82%d0%b8-%d0%b7%d0%b0-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%bd%d0%b0-%d1%81/", "text": "Както обещахме миналия месец, всички, които харесаха  от 17 май до 9 юни, влязоха в игра с награди – 8 билета за концерта на Слави Трифонов в зала „Арена Армеец“ на 18 юни в 20 ч.Жребият определи четиримата наши читатели, които печелят по 2 билета за грандиозното шоу.Това са (по начина, по който са се вписали в профилите си във фейсбук:Късметлиите могат да си получат билетите от понеделник, 12 юни, до събота 17 юни, в редакцията на „Труд“ – София, ул. „Лъчезар Станчев“ 7 (срещу столичния КАТ), в отдел „Труд онлайн“.Могат да ги получат и техни представители, посочени от тях чрез съобщение до .Първите, които дойдат, ще имат право на избор на по-добри места в залата.В случай на непотърсени или нежелани билети ще изтеглим нови победители в средата на следващата седмица.Очаквайте още игри със супер награди на ", "date": "2017.06.10", "title": " Ето кои печелят билети за концерта на Слави от играта на „Труд“"}
{"url": "https://trud.bg/%d1%81%d0%b0%d1%89-%d1%81%d0%b0-%d0%b0%d0%b1%d1%81%d0%be%d0%bb%d1%8e%d1%82%d0%bd%d0%be-%d0%b0%d0%bd%d0%b3%d0%b0%d0%b6%d0%b8%d1%80%d0%b0%d0%bd%d0%b8-%d1%81-%d0%ba%d0%bb%d0%b0%d1%83%d0%b7%d0%b0/", "text": "Президентът на САЩ Доналд Тръмп е „абсолютно ангажиран“ с член 5 от договора на НАТО. Това е негово първо уверение, което той дава в официално изявление, съобщиха .„Съединените щати сме ангажирани с чл. 5. Разбира се ние сме там, за да защитаваме. Това е и една от причините, заради които искам хората да се погрижат да имаме много могъща сила, като плащаме толкова, колкото е необходимо, за да имаме тази сила“, заяви Тръмп на пресконференция в Белия дом с румънския президент Клаус Йоханис.В същото време той повтори призива си членовете на НАТО да увеличат разходите си за отбрана.  Тръмп благодари на Румъния за намерението й да повиши тези разходи до над 2 процента от БВП и прикани и другите държави от съюза да последват този пример. Той изказа много ласкаво мнение за северната ни съседка.От Белия дом съобщиха, междувременно, че американският президент ще направи официално посещение в Полша през юли, преди участието си в срещата на върха на Г-20 в Германия.  Визитата трябва да потвърди безусловния ангажимент на Съединените щати към един от най-близките съюзници, се посочва в съобщението.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " САЩ са „абсолютно ангажирани“ с клаузата на НАТО за взаимна отбрана"}
{"url": "https://trud.bg/%d0%b6%d0%b5%d0%bd%d0%b0-%d0%ba%d0%b0%d0%bc%d0%b8%d0%ba%d0%b0%d0%b4%d0%b7%d0%b5-%d1%83%d0%b1%d0%b8-%d0%bd%d0%b0%d0%b4-30-%d0%b4%d1%83%d1%88%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be/", "text": "В Ирак жена-камикадзе се взриви на пазар в град Мусаяб, на 80 км. южно от Багдад. При нападението са убити най-малко 31 души, десетки са ранени, предаде Източник от иракските сили за сигурност каза, че жената, извършила атентата, е прикривала взривното устройство под облеклото, което е покривало цялото й тяло . Отговорност за нападението пое „Ислямска държава“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Жена-камикадзе уби над 30 души, след като се взриви на пазар в Ирак"}
{"url": "https://trud.bg/%d0%bb%d0%b0%d0%bc%d1%8f%d1%82%d0%b0-%d0%b8-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d0%be%d0%b3%d1%80%d0%b0%d0%b4%d0%b0/", "text": "Ако българи трябваше да построят „Желязната завеса“, нямаше да има Студена войнаВ днешния ден вече не е хубаво да се говори за хеликоптери, но точно на вертолет Валери Симеонов пожела да качи всички неверници, за да видят, че се строи гранична ограда-кукла. Това инженерно изобретение, наречено с поетичното име „възпрепятстващо съоръжение“, вече мъчи полицията, народа и бюджета ни дори, вече няколко години.Не е важно дали Валери Симеонов има фирми, които да са замесени в усвояването на парите за тази прочута ограда. Не е важно дали тя е едноредова или двуредова, за което народната представителка от БСП – Елена Йончева, сигнализира прокуратурата. Важно е друго. Не това е начинът, по който можем да опазим страната си. Бавно, мудно, със съмнения в нечисти интереси, както и за тези, които усвояват парите, както и за тези, които допускат преминаването на границата.Когато беше взето решението за изграждане на възпрепятстващото съоръжение, армията се нае да свърши това, както се казва „про боно“. Бодливата тел се произвеждаше от българска компания, на армията не се плащаше. Изграждането вървеше бързо, в срок и евтино. Заведоха дело на генерала, който отговаряше за изграждането на оградата. Най-вероятно защото не е купил телта от правилните хора. Той не го преживя. Разболя се тежко, почина.Сетне тръгнаха да изграждат оградата по пазарен принцип и този пазар взе да се разширява, оскъпява и да се бави. Аз лично отдавна загубих представа колко струва тази ограда, а може би никой не може да каже. Говорим за граница от някакви пикливи 259 километра. Само за сравнение си представете какво представлява тази между Мексико и САЩ – тя е дълга 3141 километра. Там вече може да се каже, че е трудно да се охранява, изгражда стена, и че това може да отнеме време.Охраната на една граница обаче не е само тел. Охраната на една граница е най-вече желание и способност. Виждал съм проекти, написани от професионалисти, които предлагат как може да се случи това, но не съм виждал дори и желание тези проекти да се обсъждат. Чувал съм наистина загрижени полицаи и военни, които знаят как да блокират цялата полоса, но не съм чул някой да ги покани за разговор. Знам, че малко инвестиция в техника, може да подпомогне превенцията, но не съм чул някой да действа по темата.В днешно време има уникални разработки за прихващане на хора, техника… каквото се сетите. Става въпрос за радиолокационни станции, за термокамери, за дронове. За тази малка граница подобна инвестиция дори няма да е голяма. Предвид какви бели можем да си навлечем, при разрастващите се заплахи от „Ислямска държава“ към Балканите, тази цена е дори без коментар.Втората част от охраната са хората. Граница не се охранява само с ограда и техника, като и границата не свършва на браздата. Гранична полиция, а в случая и с помощта на армията, пази държавата в далеч по-голяма полоса. Това, което забелязваме е, че цялата тази система не работи както трябва. Пряко доказателство за това са десетките бежанци, мигранти, преселници и обикновени бандити, които шетат из наша територия. А щом в Сърбия ни ги събира и връща обратно, значи са прекалено много.Валери Симеонов може да качи всеки на хеликоптер, макар че днес трудно ще се намерят желаещи. Може да разхожда екипи на телевизии по границата колкото си иска, но важното е, че това не прави границата ни сигурна. Сигналите, които получаваме от Западна Европа са недвусмислени. Работата не е свършена като хората.Има само две обяснения защо оградата, за която от години чуваме, че ще е готова „утре“, не е готова днес. Първото е, че тези, които организират процеса са некадърни. В други държави по-бързо прокарват тунели. Например най-сложният за изграждане от всяка гледна точка тунел в света – този под Ла Манш, който е дълъг малко над 50 километра, е приключен за 7 години. Нашата пиклива тел се влачи вече трета година и край не се вижда.Второто обяснение е, че бавенето, неефикасният резултат от охраната е заради тези, които изкарват пари от трафика на хора. Щом едно 16-годишно момче, неграмотно и криминално проявено, като онова, което загина с още 9 чужденци, може спокойно да участва в този мръсен бизнес, означава, че главата на мафията е далеч нагоре и много българска.Тази граница наистина може да се запечати много бързо и честно казано това е приоритет номер едно за нашата национална сигурност. Да пръскаме пари за да се пазим от евентуална инвазия на Русия в България, честно казано звучи тъпоумно. Това, което заплашва нашата сигурност и тази на нашите партньори в Европа, е това, което е видимо. „Ислямска държава“ вече ни заплаши. Не искам да мисля какво ще се случи, ако само няколко малки диверсионни групи се промъкнат у нас. При сегашното несериозно отношение към южната граница, може да стане драматично и болезнено. Очевидно обаче ламята, наречена корупция, си иска златната ограда, а не сигурността на хората. Изграждането започва през 2013-аБежанският натиск на южната граница е причина през есента на 2013 г. българското правителство да предприеме редица мерки за засилване на граничния контрол, между които и построяване на 30 километра заграждения от бодлива тел по границата с Турция в най-лесно преодолимите равнинни части на общините Елхово и Болярово. Проектът бива съпроводен от публични спорове за изпълнението, стойността, качеството и ефективността му. Строителството приключва през юли 2014 г. В началото на 2015 г. правителството взема решение изграждането на подобни съоръжения да продължи по цялото протежение на българо-турската граница, като започва строителството на нови 82 км.", "date": "2017.06.10", "title": " Ламята и златната ограда"}
{"url": "https://trud.bg/%d1%81%d0%bd%d0%b8%d0%bc%d0%b0%d1%82-%d0%b2-%d1%81%d0%be%d1%84%d0%b8%d1%8f-%d1%80%d0%b5%d0%ba%d0%bb%d0%b0%d0%bc%d0%b0-%d0%bd%d0%b0-%d0%bd%d0%b0%d0%b9-%d0%bd%d0%be%d0%b2%d0%be%d1%82%d0%be-%d0%bf%d0%be/", "text": "Най-новият модел на „Порше“ ще жужи по улиците на София през юли. От компанията са избрали България и „Ню Бояна филм“, за да снимат рекламен клип за колата, похвали се шефът на киноцентъра Ярив Лернер.Вероятно става дума за Porsche 911 Targa 4 GTS – моделът за 2018 г., който наскоро премина първия си тест драйв, а може би дори за Porsche 911 Turbo S Exclusive Series, надяват се вече феновете на марката в столицата.", "date": "2017.06.10", "title": " Снимат в София реклама на най-новото „Порше“"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%8f%d1%82-%d0%ba%d0%b0%d0%bf-%d0%b3%d0%b5%d0%be%d1%80%d0%b3%d0%b8-%d0%b0%d0%bd%d0%b0%d1%81%d1%82%d0%b0%d1%81%d0%be%d0%b2-%d1%81%d0%bf%d0%b0%d1%81/", "text": "Тъй като благодарение на професионалните качества на  при  с военния хеликоптер кап. Георги Анастасов, животът на останалите двама души от екипажа е спасен, министър Красимир Каракачанов е издал заповед за неговото повишаване в звание посмъртно от капитан в майор макар. Това каза той пред .Каракачанов допълни, че се е обадил лично на бащата на загиналия капитан, изразил е своите съболезнования. Министерството на отбраната поема всички разходи по транспортирането на семейството до Варна, което е от Ямбол, както и разходите по погребението.За Варна още вчера са отпътували заместник-министърът Величков и вицеадмирал Евтимов, които да се запознаят на място със ситуацията, допълни Каракачанов.От министерство на отбраната съобщават още, че двамата пострадали пилоти са в стабилно състояние и са настанени за лечение в реанимацията на Военноморска болница – Варна.Капитан Павел Симеонов и капитан Анатоли Апостолов са контактни и с нормални жизнени функции. Лекуващият екип дава добри прогнози за пълното възстановяване на двамата пилоти.    АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Загиналият кап. Георги Анастасов спасил живота на другите двама военни\t\t\t"}
{"url": "https://trud.bg/%d0%ba%d0%be%d1%80%d0%b5%d0%b9%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b8-%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b2%d1%82%d1%83/", "text": "Н. Пр. Шин Бунам, извънреден и пълномощен посланик на Република Корея, посети Великотърновския университет „Св.Св.Кирил и Методий“ и се срещна с ректора проф. д-р Христо Бонджолов, ректорското ръководство, както и с преподаватели и студенти от Филологическия факултет.Дипломатът бе придружен от делегация, в която участваха представители на авторитетни университети в Република Корея, корейски бизнесмени и дипломати от корейското посолство. Ректорът приветства гостите и ги запозна с историята, развитието и успехите на Великотърновския университет. Традициите, постиженията и изграденият през годините авторитет на Великотърновския университет впечатлиха Н. Пр. Шин Бунам, извънреден и пълномощен посланик на Република Корея в България, който посещава за първи път Университета.На работната среща бяха обсъдени съвместното сътрудничество, изучаването на корейски език във Великотърновския университет, възможности за сключване на нови договори на Великотърновския университет с корейски университети, засилването на двустранното сътрудничество както в академичната, така и в регионалната и бизнес сфери, бъдещи съвместни инициативи и начини за повишаване възможностите за ефективен научен и културен обмен в бъдеще. Основният фокус на срещата беше насочен към насърчаване на директните контакти между българските и корейските научни и делови среди, обменяйки добри научни, образователни и бизнес практики за устойчиво развитие. Н. Пр. ШИН Бунам и проф. д-р Хр. Бонджолов изразиха увереността си, че тяхната среща ще бъде нов стимул за популяризирането на корейски език и култура във Великотърновска област и за развитието на взаимноизгодни и продуктивни двустранни отношения във всички сфери на обществения живот.Обучението по корейски език във Великотърновския университет започва през 2012-2013 г. с факултативна форма на обучение – 12 курсисти са издържали успешно изпита по корейски език и са получили сертификати. Следващата година се открива бакалавърска програма с изучаване на корейски език като втори чужд в рамките на специалност „Приложна лингвистика”. В момента в първи курс „Приложна лингвистика с английски език и втори чужд корейски език с информационни технологии “ се обучават трима души, а в „Приложна лингвистика с два чужди езика“– шест души. В четвърти курс „Приложна лингвистика с втори чужд корейски език“ студентите са седем. През 2012 година е сключен договор за двустранно сътрудничество между Великотърновския университет „Св. св. Кирил и Методий“ и Университета Мокуон в Деджон, Република Корея, който предвижда обмен на студенти и преподаватели, участие в международни прояви и съвместни проекти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Корейският посланик и ректорът на ВТУ обсъждаха сътрудничество"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%87%d0%b5%d1%81%d0%ba%d0%b0%d1%82%d0%b0-%d0%bf%d0%b0%d1%80%d1%82%d0%b8%d1%8f-%d0%bd%d0%b0-%d0%b1%d1%8a/", "text": "На 08.06.2017 г. Изпълнителният съвет на „Социалдемократическата партия“ на Република България изпрати поздравителен адрес на „Социалдемократическия съюз“ на Македония за дадения им мандат за съставяне на правителство и приветства председателя на СДСМ Зоран Заев за избирането му за министър-председател на Република Македония, с пожелания за крепко здраве, воля и мъдрост в изпълните на важните и отговорни задачи като премиер.Това съобщиха от СДП.ИС на СДП изрази пожелание за просперитет и благоденствие на македонския народ и по-скорошното му приобщаване към големия общ дом на Европейския съюз.Поздравителният адрес е подписан от председателя на СДП Тодор Барболов. До г-н Зоран Заев Председател на „Социалдемократически съюз“ на МакедонияУважаеми, г-н Заев,Ръководството на Социалдемократическата партия (СДП) на Република България Ви поздравява за избирането Ви за министър председател на Република Македония.Надяваме се, че този избор ще допринесе за подобряване отношенията между нашите братски народи и издигането им на качествено ново равнище, отговарящо на съвременните европейски ценности. Според нас, подобряването на ситуацията на Балканите е наше общо дело, в което социалдемократите играят важна роля. Реализирането на това свято дело, изисква засилване на контактите между социалдемократическите формации на Балканите и най-вече, между нашите две партии. Предприемането на стъпки в тази посока е особено належащо в настоящия, исторически момент.Искрено желаем просперитет и благоденствие на македонския народ и по-скорошното му приобщаване към големия общ дом на Европейския съюз.На Вас лично желаем крепко здраве, воля и мъдрост, за да изпълните с чест поставените Ви важни и отговорни задачи като премиер.Тодор Барболов Председател на СДП на Република България София, 07.06.2017 г.", "date": "2017.06.10", "title": " „Социалдемократическата партия“ на България поздрави „Социалдемократическия съюз“ на Македония за дадения им мандат за съставяне на правителство"}
{"url": "https://trud.bg/92-%d0%b3%d0%be%d0%b4%d0%b8%d1%88%d0%bd%d0%b8%d1%8f%d1%82-%d0%b4%d0%be%d0%b0%d0%b9%d0%b5%d0%bd-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%82%d0%b5-%d1%85%d1%83%d0%b4/", "text": "Вече 62 години един от най-популярните художници на Пловдив Иван Поповски – Джовани активно твори и участва в културния живот на града под тепетата. 92-годишният майстор на четката отново е предпочел Градската художествена галерия, за да покаже новите си картини, резултат от неутихващ творчески импулс.Самият автор каза в свое интервю наскоро: „Щастлив съм, че още мога да рисувам, че се събуждам с идеи в главата, че държа четката и творя!“ Новата самостоятелна изложба на Иван Поповски се открива на 15 юни от 18 часа на втория етаж в Залите за временни експозиции на Главната улица „Княз Александър Първи“ 15.  Живописецът е роден през 1925 г. Завършва Художествената Академия в София,  специалност „Живопис“, при проф. Илия Петров и проф. П. Панайотов. Негови учители са били още Бруно Кордати и Иван Христов. Член е на СБХ от 1960 г. Живее и работи в Пловдив, където е и дългогодишен преподавател по изобразително изкуство. Обучавал е няколко поколения творци, много от които днес са известни художници, архитекти и изкуствоведи.Иван Поповски – Джовани работи в областта на композицията, портрета, пейзажа, натюрморта. Участва във всички регионални и национални изложби, както и в редица международни експозиции – в Букурещ, Будапеща, Истанбул, Лондон, Анкара, Москва и много други.Негови творби са притежание на Националната галерия и на градските галерии в Пловдив, Плевен, Смолян, Пазарджик, Силистра. На творчеството му се радват десетки колекционери в България, САЩ, Канада, Италия, Франция, Испания, Норвегия, Холандия, Унгария, Гърция. Художникът е носител на ордени „Кирил и Методий“ I-ва и II-ра степен, на Втора награда-живопис от Национална изложба на учителите и на Награда „Пловдив“ за изобразително изкуство за 2001 г. Картините му могат да се видят в ГХГ-Пловдив до 28 юни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " 92-годишният доайен на пловдивските художници с нова изложба в Градската галерия"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d1%82%d0%b5%d0%b6%d0%b8-%d1%81%d0%b8-%d0%bd%d0%b0-%d0%bc%d1%8f%d1%81%d1%82%d0%be%d1%82%d0%be/", "text": "В дните след предсрочните парламентарни избори на 26 март, спечелени от ГЕРБ, се разбра, че за втори път формацията няма да управлява самостоятелно и й трябва коалиционен партньор. Влизането на Обединените патриоти във властта пренареди министерските постове и една от изненадите бе, че Лиляна Павлова няма отново да оглави МРРБ. Вместо това Павлова застана начело на новосъздаденото Министерство за Българското председателство на Съвета на ЕС 2018 г.Новата отговорност на Лиляна Павлова като част от кабинета е да осигури перфектна организация на Председателството на Съвета на Европейския съюз, което страната ни ще вземе за шест месеца, считано от 1 януари 2018 г. Тя вече създаде екип, гради се нова административна уредба, но ведомството още не действа с пълни обороти. Въпреки кратките срокове, Павлова трябва да впрегне всички сили, за да създаде добре смазана административна машина, която да осигури перфектно представяне на страната ни. От министърката зависи как ще се представи България в първите 6 месеца на 2018, когато тук ще се провеждат срещи на най-високо ниво в ЕС, които ще бъдат отразявани в цял свят.Пътят на Лиляна Павлова по коридорите на висшите етажи на изпълнителната власт започна през 2009 година, когато бе назначена за заместник-министър в МРРБ, където титуляр беше Росен Плевнелиев. През 2011 година Плевнелиев бе номиниран за президент и излезе в отпуск да води предизборна кампания, а наесен спечели. Така Павлова зае за постоянно неговото място в МРРБ.Още докато Плевнелиев се подготвяше за вота и обикаляше страната, Павлова започна да ръководи ведомството, което до днес отговаря за разпределянето на милиарди от европейските фондове за строителство на инфраструктура. Тогава основният приоритет на кабинета беше завършването на магистрала “Тракия”. Вече беше започната работа по продължаването на строителството на другия основен аутобан – “Хемус”. В ресора на Лиляна Павлова влизаха още десетки отговорности като ремонтите и поддръжката на републиканските пътища, поддържането на язовири, нашумялата през последната година програма за саниране на жилищни сгради и други. Така че през 2011 година на плещите на Павлова падна цялата инфраструктура на страната. Сега тя няма да продължи тази работа, която остана в ръцете на заместника й от онова време Николай Нанков, а Павлова поема друго предизвикателство.Самата професионална кариера на Лиляна Павлова всъщност започва през есента на 1996 година. Тогава тя постъпва на работа в Института за развитие на демокрацията.“През март 1997 г. станах финансов мениджър по програма ФАР. В периода 1998-1999 г. бях офис мениджър по проект по ФАР – “Темпус Национален академичен център по мениджмънт и капиталови пазари”. През 1999 г. работих като експерт по международни проекти в Института за следдипломна квалификация към УНСС. В периода от 1999 до 2002 г. бях експерт в Координационното звено по програма ИСПА на ЕС към Министерството на регионалното развитие и благоустройството”, разказва Павлова на официалния си сайт в интернет.След това от 2002-ра до влизането й в правителството като заместник-министър е шеф на отдел в дирекция “Национален фонд” към Министерството на финансите.Именно там е забелязана и попада в екипа на Росен Плевнелиев, който става строителен министър след победата на ГЕРБ на изборите през 2009 г.След изборите тази година Борисов сто на сто не е подозирал, че трябва да прави промени спрямо ресора на Павлова. А дали тя ще си тежи на мястото в новото ведомство, ще се разбере само след няколко месеца. Какво е председателство на Съвета на ЕСПредседателството на Съвета се сменя на ротационен принцип между държавите членки на всеки шест месеца. През този период председателството ръководи заседания на всяко равнище в Съвета, спомагайки да се гарантира непрекъснатостта на работата му.Държавите членки, които изпълняват председателството, работят в тясно сътрудничество в групи от по 3 страни, наречени “тройки”. Тази система е въведена с Договора от Лисабон през 2009 г. Тройката определя дългосрочни цели и изготвя общ план, в който се набелязват темите и основните въпроси, които ще бъдат разгледани от Съвета в рамките на 18-месечен период. Въз основа на тази програма всяка от трите държави изготвя собствена по-подробна шестмесечна програма. За неяОтива и говори човешкиМоля те, Павлова, пак говори с археолозите. Обяснете им още веднъж, че това са 200 милиона лева, които ще вадим догодина от бюджета за Северната скоростна тангента. Покани ги, помоли ги, осигурете им всичко, но просто ще загубим над 200 милиона. Още днес. Помоли ги, помоли ги, защото другите части вече ги асфалтират и точно на тези места стават дупките и заради тях не можем да усвоим европейските пари, които на 31 декември губим. Има опит и ще се справиЛиляна Павлова има натрупан опит и оперативност. Разпознаваема е сред нашите партньори в Европа. Аз съм убеден, че тя ще се справи с тази задача. Има добър вкус за чантиС ръка на сърцето – ценя високо вкуса на Лиляна Павлова за чанти. На снимките е с вечната класика на Chanel (около 5000 €) и Prada (около 3700€), но липсва шармантният й Dior, чиято стойност доближава Smart-a, който карам. Не сте прави за чантитеНе сте прави за чантите – в момента, в който преценихме, че г-жа Павлова има чанта, й дадохме портфейл. Но това е на шега – отговорността на Павлова на новия й пост е изключително голяма.", "date": "2017.06.10", "title": " Лиляна Павлова – Тежи си на мястото"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%bd%d0%be%d0%b2%d0%be/", "text": "Министър-председателят Бойко Борисов инспектира с кмета на София Йорданка Фандъкова изграждането на метростанцията от третия лъч на метрото при бул. „Патриарх Евтимий“.На обхода, който продължава и в момента, присъстват и министърът на транспорта Ивайло Московски и шефът на „Метрополитен“ инж. Стоян Братоев.Братоев запозна премиера с извършената работа до момента и посочи какви са конкретните срокове за изграждането на всяка една станция.„Искам да благодаря на европейската комисия, която установи колко добре работи екипът тук и държавата. Видя икономиката ни и отпусна нови над 200 млн. Така над 800 млн. отиват за третия лъч”, заяви Борисов.„Виждате и нещо, което, ако е било лесно, е щяло да бъде направено преди много години. Искам да поздравя и Братоев и Московски и всички, които работят по тази програма. Скоро ще видим къртицата на Александровска болница. Другият октомври вече къртицата ще излезе долу на театър София. Мисля, че това ще е огромно предимство на столичния град пред всички останали, защото ще даде най-бързият и чистият транспорт. Още година и нещо търпение ни трябва. Фирмите работят и събота и неделя дори. Колега, Братоев, поздрави ги всичките, които работят всеки ден”, заяви Борисов.  ", "date": "2017.06.10", "title": " Борисов на проверка на новостроящия се лъч на метрото (ВИДЕО)"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%bf%d0%b8%d1%88%d0%b0%d1%82-%d0%bf%d0%be-%d1%82%d0%b5%d0%bc%d0%b0%d1%82/", "text": "По темата „Дишай!” пишат кандидат-студентите на изпита по журналистика в СУ „Св. Климент Охридски“. Това съобщиха от пресцентъра на учебното заведение. С писмен изпит по журналистика продължава втората кандидатстудентска сесия на Софийския университет за учебната 2017/2018 г.В 272-ра аудитория на Софийския университет „Св. Климент Охридски” започна писменият изпит по журналистика. Кандидат-студентите, които са подали заявления за явяване на изпита днес, са 433.Пловдивчанката Светослава Шикова изтегли темата „Дишай!”, по която ще пишат кандидат-студентите. Бяха изтеглени и още две контролни теми: „Четящият човек” и „Ние и другите”. Заместник-ректорът на Софийският университет проф. Ренета Божанкова приветства кандидатите с „Добре дошли!” в най-голямата зала на Софийския университет и изрази своята увереност, че ще работят отлично, за да заслужат правото да станат студенти на Факултета по журналистика и масова комуникация. Председателят на изпитната комисия доц. Ефрем Ефремов също пожела успех на всички кандидат-студенти.Специалностите, за които кандидат-студентите могат да кандидатстват след успешно положен писмен и устен изпит, са: „Журналистика“, „Връзки с обществеността“ и „Книгоиздаване“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Кандидат-журналистите пишат по темата „Дишай“"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d0%b0%d1%80%d0%b0%d0%b1%d0%be%d0%bb%d0%b0-%d0%b2-%d0%b3%d0%b0%d0%bb%d0%b5%d1%80%d0%b8%d1%8f-%d0%bf%d0%b0%d1%80%d0%b8%d0%b6/", "text": "У нас пристигнаха художниците Даниела Зекина и Петър Бояджиев, артистично семейство, което вече 25 г. живее и работи в Канада. Само преди седмица в Казанлък те дадоха старт на Петото издание на „Минипринт” – международна изложба и конкурс на малка графика.На 8 юни в столичната галерия „Париж” беше вернисажът на авторския им проект „Парабола” – живопис, графика и други медии. Ценители и широката публика могат да видят творбите до 23 юни 2017.Защо „Парабола” и коя е линията на обединение в почерка на двама толкова различни артисти?Параболата като литературен термин визира късо словесно произведение с поучителен характер, близко до притчата и афоризма. Даниела Зекина показва живописни картини, а Петър Бояджиев – дигитални графики със смесена техника, които са отпечатани върху платно. Но и двамата използват емигматичен език, за да пресъздадат с визуални средства алегориите на модерния свят. Творбите им са коренно различни като сюжет и стил, но общата линия в изобразителния им почерк е използването на графични знаци – цифри, ноти, букви. Така те създават оригинална визуална азбука. Несходствата всъщност провокират зрителя да открива общото като внушение. На прага на всяка абстракция лежи една конкретика, която осъществява контакта с публиката и завихря около себе си фантазното, въображаемото, личното послание. Добре познати митологични сюжети присъстват тук осъвременени, създават визуално напрежение – трепет, който привлича и генерира различни тълкувания. Двамата артисти разбиват клишето, че се допълват. Те не се допълват, на места дори се оттласкват, защото са коренно различни. Но когато подредиш творбите им една срещу друга, като в огледален образ, откриваш общия хоризонт между тях – във финеса, чувствителността, в посланията. Петър използва техниката „трансфериран диманш” – създава картините си на компютър и после ги отпечатва върху платно, като ги дообработва с триизмерни елементи. Той залага на алегорията, в преобладаващата част творбите му са гротескни. Ще усетим това въздействие в „Пиърсинг”, „Приключение”, „Прилежност”. В живописта си Даниела използва различни текстури, а в тази изложба виждаме нови триизмерни елементи, полагане на златен и сребърен прах, за да се получи различно отразяване на светлината. Когато зрителят съзерцава нейните творби, сякаш чува музика от предренесанса. В картините ѝ грее образът на Вечната жена, но красотата на линията и цвета носят допълнителен пласт на антично изящество. Този подтекст е вложен и в заглавията: „Калиопа в червено”, „Урок по калиграфия”, „Музика”, „Между думите”.Двамата художници са интересен творчески тандем, характеризиращ се с полифонична събирателност, която хармонизира паралелните светове на всеки един от тях.", "date": "2017.06.10", "title": " Изложба „Парабола” в галерия „Париж”\t\t\t"}
{"url": "https://trud.bg/%d0%b2%d0%b8%d0%b5%d0%bd%d1%81%d0%ba%d0%b8-%d1%87%d0%b5%d0%bb%d0%b8%d1%81%d1%82%d0%b8-51-%d1%81-%d0%ba%d0%be%d0%bd%d1%86%d0%b5%d1%80%d1%82%d0%b8-%d0%bd%d0%b0-4-%d0%b2%d1%8a%d0%bb%d1%88%d0%b5/", "text": "Четири концерта под мотото „Вълшебни места – омайваща музика“ предстоят от 14 до 17 юни у нас в рамките на 21-то издание на фестивала „Австрийски музикални седмици“. Той е най-големият и най-дългогодишният музикален фестивал, организиран в България от чуждестранно посолство. Ансамбъл „Виенски челисти 5+1“ ще свири последователно на Римския стадион в Пловдив, на остров Света Анастасия край Бургас, на хълма Трапезица във Велико Търново, а заключителният концерт ще в пещерата Съева дупка край Ябланица – наистина все вълшебни места, които представят богатото историческо и културно наследство, невероятните природни красоти на България и предоставят уникални кулиси за концертите на известния ансамбъл от Австрия.Концертът в Пловдив е на 14 юни (сряда) от 19,30 часа на Римския стадион при вход свободен. Ансамбълът „Виенски челисти 5+1“ е създаден през 2008 г. по идея на Герхард Кауфман. Челистът от Виенска филхармония сбъдва една своя дългогодишна мечта – ансамбъл челисти, който да изпълнява репертоар, излизащ извън границите на сериозната класическа музика, без да отстъпва от високите художествени изисквания към интерпретацията. Така публиката има възможност не само да съпреживее перфектно владеене на инструмента и да се наслади на значими произведения от музикалната история, но и да се забавлява и да си тръгне след концерта с добро настроение. Концертите на ансамбъла имат нова концепция. Първата част е посветена на важни произведения от музикалната класика, представени в изненадващ нов аранжимент.Във втората част изпълнението на произведенията се допълва и от действие и така музикантите съчетават музикална и сценична интерпретация. Името на ансамбъла идва от самия състав – 5 мъже: Герхард Кауфман, Флориан Егнер, Франц Ортнер, Милан Каранович, Себастиан Бру, плюс 1 жена: Йоана Захрин.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " „Виенски челисти 5+1“ с концерти на 4 вълшебни места в България\t\t\t"}
{"url": "https://trud.bg/%d1%84%d0%b5%d1%80%d0%bc%d0%b5%d1%80-%d0%bf%d0%b0%d0%b4%d0%bd%d0%b0-%d1%81-%d0%bc%d0%be%d1%82%d0%be%d0%bf%d0%bb%d0%b0%d0%bd%d0%b5%d1%80-%d0%ba%d1%80%d0%b0%d0%b9-%d0%bb%d0%be%d0%bc-%d0%b8-%d0%b7%d0%b0/", "text": "Земеделски производител от село край Лом, излетял с мотопланер, за да пръска посевите си, падна и загина на място. Починалият фермер – Александър Цветанов е и общински съветник в северозападната община Брусарци, съобщиха от Областната дирекция на МВР в Монтана.Трагичният инцидент е станал в петък по обед в село Дондуково, на 18 километра от Лом. 44-годишният Александър Цветанов – известен в района като Сашо Дурин, дни преди това си купил мотопланер, за да обработва сам с агропрепарати от въздуха масивите си.В Дондуково пристигнал и бизнесмен от Нова Загора, от който фермерът купил машината, за да му покаже как се управлява планерът и да му помогне в  монтирането на техниката за пръскане. В петък експертът направил един демонстрационен курс, а след него –  по обед, Сашо излетял сам. След около 100 метра обаче летателният апарат се  наклонил  рязко вляво и от 20 м височина се устремил към земята. Фермерът не успял да овладее машината и се разбил. Пристигналите на мястото на удара го открили мъртъв под планера.Цветанов е един от известните фермери в Ломския край, той обработва около 5000 дка собствена и наета земя. От години Цветанов се занимава и с политика и като активист на „Народен съюз” през 2015 г. бе кандидат за кмет на Брусарци. Слез изборите фермерът стана съветник в местния парламент на община Брусарци, която има 4900 жители. Загиналият Сашо Дурин  е баща на три деца – две дъщери и момченце на две години. Едната от дъщерите му преди дни бе абитуриентка.„Дондуково и районът са потресени. Сашо беше страхотен човек – здрав, работлив и веселяк. Беше душата на всяка компания, има много идеи и за бизнеса си, и за общината, но си отиде нелепо!”, коментираха местни жители.По случая е образувано досъдебно производство.", "date": "2017.06.10", "title": " Фермер падна с мотопланер край Лом и загина"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%bb%d0%b5%d0%b4-%d1%82%d1%80%d0%b0%d0%b3%d0%b5%d0%b4%d0%b8%d1%8f%d1%82%d0%b0-%d1%81-%d0%bf%d0%b0%d0%bd%d1%82%d0%b5%d1%80-%d0%b0-%d0%bf%d0%b8/", "text": "„Бог да прости капитан Анастасов, познавах го лично, прекрасен пилот. До последно се е борил и е  на другите двама. Сега ще се видя с Красимир Каракачанов“, това заяви премиерът Бойко Борисов, която заедно със столичния кмет  строежа на новия лъч на столичното метро.„Искам да кажа, че в случая сме купили най-добрия хеликоптер. Загубили сме вчера 50 милиона, но и безценния прекрасен живот. Тези пари са колкото коледните добавки на пенсионерите. Когато се появяват такива харчове за отбрана, бих попитал господин Румен Радев това, че единствен неговият шеф  – ментор Корнелия Нинова, не подкрепи 2-та% за въоръжаване. Единствените, които не ги подкрепят, са БСП“, коментира премиерът.„Ще излезем от КСНС с тежък конфликт. Вече ще участвам на КСНС само, ако медиите са вътре. Няма да допусна след година две или три да ме скарат със съседна държава, защото някой може да реши да си направи евтин пиар. КСНС е единственото място, където управляващите могат да си кажат мнението по всяка тема. Оттук нататък моето участие ще бъде свързано само, ако се предава по телевизията“, каза Борисов.„Най-добронамерен съм и какво получавам. Вчера си стиснах зъбите и забраних на партията на наглия въпрос на Кутев за моите назначения на кадрите на патриотите да прави „трибунка“. Вчера Радев отговори ли за съветника си по сигурността, че се е направил на Хитлер. Тогава каза ли, че това е недопустимо. А аз преди това още вечерта уволних зам.-министрите. В събота и неделя не се издават укази, но в понеделник ще видим ли указ за отстраняването на този съветник. Ще ви отговоря – не. Вие 10 дни ни съсипахте и ни разкатахте. Трябва ли сега моите да направят нещо“, заяви още министър-председателят.„Ковачев, вие ще питате ли ПЕС Хитлер дали може да е вътрешен министър. Зам.-министърът беше свястно момче. Отишъл в музея на Мадам Тюсо и това му изяде главата. Когато хвърляш камъни в стъклената си къща, ще се счупи и твоето прозорче. Излиза, че всеки може да си говори, когато пожелае и да си мисли, че нищо няма да стане”, каза Борисов.„До вчера в парламента се говореше за това. Аз не отговорих, за да не прехвърля в президентската институция проблема. Ако не ме бяхте попитали сега, нямаше да повдигна темата”, завърши Борисов.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Премиерът след трагедията с „Пантер“-а: Питам Радев – защо Нинова не подкрепи 2% за отбрана\t\t\t"}
{"url": "https://trud.bg/%d0%bc%d0%b8%d1%85%d0%b0%d0%b8%d0%bb-%d0%bc%d0%b8%d0%ba%d0%be%d0%b2-%d0%b2%d1%80%d0%b5%d0%bc%d0%b5%d1%82%d0%be-%d0%bf%d0%be%d0%ba%d0%b0%d0%b7%d0%b0-%d1%87%d0%b5-%d0%b1%d0%b5%d1%88%d0%b5-%d0%b8%d0%b7/", "text": "Снощи, държавният глава Румен Радев качи на сайта си  на консултациите за банковата криза, водени при неговия предшественик Росен Плевнелиев на 29 юни 2014 г. Стана ясно, че са обсъждани два сценария. Първият – за банкова ваканция (да се ограничи размерът на парите, които може да се теглят в брой) е отхвърлен автоматично, вторият е пълна подкрепа за банките.Времето показа, че правилно е избран вторият сценарий, коментира в пред  бившият лидер на БСП и бивш председател на Народното събрание Михаил Миков.На предшестващата среща в Народната банка банкерите дадоха твърд отпор на сценарий №1 и всъщност въпросът се реши там, на чисто експертно равнище. Иначе идеята за спиранията преводите към чужбина и спиране на тегленията щеше да доведе до още по-голямо засилване на паниката и щети за бизнеса, каза още той.На въпрос защо прехвърчат искри между него и тогавашния гуверньор на БНБ Иван Искров, Миков отговори: „Виждате, че през цялото време разговорът се колебае около няколко предположения, а точните цифри ги няма. Нашата банкова система е в изключително добро състояние – и тогава, и сега, парите, които са по различни депозити, по набирателни сметки са десетки милиарди и исках с това да обоснова, че паниката и сигналите, които идват от страна на БНБ, и исканията за извънредни мерки от типа на банкова ваканция не са необходими“.Запитан дали е вярвал на Искров, че „БНБ няма никакъв принос към случилото се“, Миков каза, че да, „но той (Искров) зае една оправдателна позиция“.„През цялото време БНБ се опитваше да вкара усилено правителството, което беше в полза на опозицията“, добави той.Промени в правителството не са били направени и финансовият министър Петър Чобанов не е бил сменен, както настоява тогава опозицията, „защото седмица по-рано беше решено, че се отива на избори, че парламентът ще функционира до края на лятото, че президентът ще го разпусне и ще свика извънредни избори и че всичко това трябва да стане спокойно, включително и заради ситуацията в банковата система“, обясни още.Помолен да даде оценка за правителството на Пламен Орешарски в ситуацията, Миков каза: „Хладнокръвно подходи. В тази сложна политическа ситуация успя да създаде среда, в която от днешна гледна точка България се размина с най-добрия сценарий“.Кой колко е крал се разбира в следствието, финансовата инспекция или Сметната палата, каза още Миков.Според него и втората стенограма трябва да бъде разсекретена, защото митичността на тези документи „се подхранва от секретността на неща, които не са секретни – там всеки застъпва своята позиция“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Михаил Миков: Времето показа, че беше избрано правилното решение за банките\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%be%d0%b1%d0%b8%d1%80%d0%b4%d0%b6%d0%b8%d1%8f-%d0%bd%d0%b0-%d1%88%d1%83%d0%bc%d0%b5%d0%bd%d1%81%d0%ba%d0%be-%d0%ba%d0%b0%d0%b7%d0%b8%d0%bd/", "text": "Криминалисти от полицейското управление в Шумен задържаха крадец на 4200 лв. от местно казино часове след „удара“ му в петък. Покрай дръзката кражба излязла и още един грабеж, извършен от 22-годишния А.К. през месец януари, когато заплашил продавачка с нож.При обира на казиното призори в петък шуменецът бил клиент на заведението и се възползвал, че шкаф зад бара, където прибират парите, останал отключен. Взел наличната сума и веднага напуснал обекта. Минути след 03:30 часа управителят на казиното усетил липсата и алармирал полицията. За разплитане на инцидента много помогнал свидетел. Той дал описание на млад мъж, който излязъл от казиното подозрително бързо, оглеждал се и се отдалечил скоростно. Предприети са незабавни действия за установяване на самоличността му, съобщават от полицията.В жилище, обитавано от 22-годишния А.К., е извършено претърсване. Намерени били малко над 1300 лева. Притежателят не могъл да даде смислени обяснения откъде са парите и по-късно направил самопризнания. Няма информация за останалата отмъкната сума. Изяснено е, че А.К. е заплашил с нож продавачка в павилион на бул.“Велики Преслав“ в Шумен на 21 януари. Един час след полунощ отнел от 19-годишната търговка 430 лева.Клиентът-крадец е Аднян К. и бил чест посетител на казиното, а във фаталната вечер реализирал сериозни загуби, научи „Труд“. Използвал докато крупиетата са край други клиенти, откраднал парите и с част от сумата покрил свои стари борчове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Задържаха обирджия на шуменско казино с парите"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%85%d0%b8%d1%82%d1%80%d0%b8%d0%bd%d0%be-%d0%b8%d0%b7%d0%bb%d0%b5%d0%b7%d0%b5-%d0%be%d1%82-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82/", "text": "Кметът на шуменската община Хитрино Нуридин Исмаил е напуснал ръководни органи на ДПС. Подал е оставка като член на Централния съвет, на Областния и на Общинското ръководство на движението по време на заседание в петък. Остава член на движението. Това е станало дистанционно по телефона, защото Исмаил е в отпуск и не е в страната.На заседанието е присъствал и лидерът на ДПС Мустафа Карадайъ и е правен анализ на лошите изборни резултати на движението на парламентарните избори в община Хитрино.От традиционно първа политическа сила в цялата област Шумен ДПС отиде на трето място с 20,41% /17 633 гласа, а през 2014 г. събра 28 585 гласа/. В община Хитрино и в самото село, пострадало от жп.катастрофата, ДПС са втори, водещи са ГЕРБ. Исмаил поема отговорност с оставката си, но коментира, че неговата община е с отлив 1000 гласа, а за останалите кой и как ще поеме отговорност.Исмаил беше областен лидер на ДПС-Шумен до март 2016 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Кметът на Хитрино излезе от ръководството на ДПС"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%ba%d0%b0%d0%b7%d0%b2%d0%b0-gps-%d1%8a%d1%82-%d0%bd%d0%b0-%d0%b6%d0%b5%d0%bd%d0%b0%d1%82%d0%b0-%d0%ba%d0%be%d1%8f%d1%82%d0%be-%d0%ba%d0%b0%d1%80%d0%b0-%d0%bc%d0%bd/", "text": "Потъва кораб. Страшна паника. Капитанът си скубе косата, всички бягат хаотично, а боцманът се разхожда с ръце в джобовете. Някакъв моряк търчи насреща му:– Как може да сте толкова спокоен! Корабът потъва! На капитанът коса не му остана, вие си се разхождате съвсем спокойно, че и с ръце в джобовете!– Що, има ли значение откъде скубя?***Две жени разговарят:– Какво ли не опитах с моя мъж – и му мърках, и си извивах гърба да ме гали, и му драсках гърба с нокти, но той така и не иска да ми казва „коте“.– Ами тогава вземи му се изпикай в обувките – това може да помогне.***Мъж се прибира от командировка, отключва вратата, влиза в стаята и веднага проверява гардероба… под леглото… на балкона и всички възможни места за криене. След което казва:– Егати, няма с кого и една ракия да изпиеш даже…***Жена води пълния си мъж при диетолога. Той се обръща към лекаря още с влизането:– Кажете ми, докторе, колко трябва да съм висок при тегло от 110 кг.– По моята таблица, г-не, излиза, че трябва да сте поне 2 м.– Видя ли? – обръща се човекът към съпругата си.– Казах ти, че съм нисък, а не дебел!***Тате, тате, ти добър физиономист ли си?– Да.– Това е прекрасно, защото току-що счупих огледалото ти за бръснене…***– Докторе, имам някакви болки…– Ето ти някакво хапче…***Мъж оставя колата си на паркинга. Страхувайки се от ограбване, оставя бележка на предното стъкло:„Резервоарът е празен, радиото го няма, двигателят е откраднат“.На следващия ден намира друга бележка:„Тогава не виждам защо са ти гуми.“***Тя:– Животът – това не е само секс.Той:– Затова пък сексът – това е живот!***Въпрос към радио „Ереван“:– Кой е най-простият уред?Отговор на радиото:– Светофарът, защото може да бъде заменен от полицай…***Влиза една еврейска двойка в кабинета на сексолога:– Какъв ви е проблемът? – пита лекарят.– Ами … и ние не сме наясно и затова искаме да ни гледате докато правим секс.Докторът се позачудил, ама то какви ли не случаи са минавали през кабинета му, пък и Хипократова клетва е давал все пак. Свършили си те работата, докторът казал, че нищо ненормално не открил и им представил сметката за 50 долара. Мъжът платил и си заминали.След една седмица – пак същото. Пак нищо патологично. Пак сметка за 50 долара и така няколко месеца.Накрая докторът ги попитал за какво все пак е всичко това.– Ами, докторе – рекъл мъжът – тя е омъжена и няма как у тях. Аз съм женен и също няма как у нас. На мотел ни искат 100 долара, в хотел – 300. затова идваме да го правим в тук за 50. Освен това и здравната каса ми покрива 43 долара…***– Ако обичате, отрежете ми едно парче от свинското.– Колко Госпожо?– Около 900 калории…***– Скъпа, ти си като индианците!– Защо?– Щом се гримираш старателно, значи се подготвяш за лов…***Урок по математика. Учителката пита Иванчо:– Представи си, че ти дам 150 лева. А ти дадеш от тях 50 на Мария и 50 на Петя. Какво ще стане?– Оргия…***Полицаи пътуват с газка. Настигат попът и го поканили да се качи при тях. Видял той полицейското куче и попитал къде го водят.– Ще го запишем в Семинарията, ще го направим поп! – пошегували се полицаите.Попът си замълчал, но преди да слезе от колата ги попитал:– А, ако кучето не може да завърши Семинарията, пак полицай ли ще си остане?***Въпрос към радио „Ереван“:– Какво е деколте?Отговор на радиото:– Липсваща част от роклята, заради която тя се шие…***Жена се оплаква на приятелка:– Не мога да го науча мъжа ми на ред… Всеки път си крие портфейла на различно място.***Съдят шофьор, сгазил 52 души. Съдията:– Подсъдими, обяснете как успяхте да направите това?– Нямах лоши намерения. Ето какво се случи: карам си аз по един тесен път. Спирачките отказаха и виждам, че от едната страна на пътя вървят 50 човека, а от другата двама. И тъй като не съм изверг да прегазя 50 души избрах двамата. Тъкмо сгазих първия, когато вторият, мръсникът му с мръсник, побягна на другата страна…***Жена ми кара толкова лошо, че веднъж GPS-ът и казал: След 50 метра завийте на дясно и спрете… за да сляза.", "date": "2017.06.10", "title": " Какво казва GPS-ът на жената, която кара много лошо?"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b8%d0%b7%d0%be%d0%b2%d0%b0-%d0%b8%d1%80%d0%b0%d0%bd-%d0%b8-%d1%82%d1%83%d1%80%d1%86%d0%b8%d1%8f-%d0%b4%d0%b0-%d1%80%d0%b0%d0%b1%d0%be%d1%82%d1%8f/", "text": "Германският канцлер Ангела Меркел призова Иран и Турция да работят заедно за решение на дипломатическата криза в Персийския залив, предаде . Редица държави от региона прекратиха отношенията си с Катар заради обвинения, че Емирството подкрепя тероризма.     По време на посещението си в Мексико Ангела Меркел коментира с притеснение ситуацията в Персийския залив: „Германия няма посредническа роля в този смисъл, не е в наш интерес в региона да има баланс. Разбира се, че когато става дума за подкрепа на тероризма, трябва да се борим, защото сме обявили война на тероризма, но мирното решение е в интерес на цяла Европа“.В същото време турският президент Реджеп Ердоган отново призова за вдигане на санкциите срещу Катар и подчерта, че Анкара ще продължи да оказва помощ на арабската страна: „Твърди се, че катарски фондации се основават, за да осигуряват различни услуги на терористични организации. Нищо подобно. Познавам тези фондации и работата им. Досега не съм видял Катар да подкрепя тероризма“. Турският президент допълни, че кризата в региона служи само на тези, които печелят от нестабилността в Близкия изток.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Меркел призова Иран и Турция да работят за решение на кризата в Персийския залив\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%be%d0%b1%d1%8f%d0%b2%d1%8f%d0%b2%d0%b0-%d0%bd%d0%be%d0%b2%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0-%d0%ba%d1%8a/", "text": "Две години след историческото затопляне на отношенията между Съединените щати и Куба, по време на мандата на Барак Обама, се заговори за евентуална нова страница между Вашингтон и Хавана, предаде .Американският президент Доналд Тръмп ще посети Маями в петък, където се очаква да обяви нова политика за Куба. По непотвърдена информация, ще бъдат затегнати правилата за търговия и пътуване до острова.Очаква се до дни екип от експерти да изпрати на Тръмп препоръки за всеобхватно преразглеждане на американската политика спрямо Куба.", "date": "2017.06.10", "title": " Доналд Тръмп обявява нова политика към Куба"}
{"url": "https://trud.bg/%d1%86%d0%b0%d1%80%d1%81%d0%ba%d0%b8%d1%8f%d1%82-%d1%8e%d0%b1%d0%b8%d0%bb%d0%b5%d0%b9-%d1%81-%d0%bc%d0%bd%d0%be%d0%b3%d0%be-%d0%b3%d0%be%d1%81%d1%82%d0%b8-%d0%b1%d0%b5%d0%b7-%d0%bf%d0%be%d0%ba/", "text": "Патриарх Неофит ще отслужи молебен за 80-тия рожден ден на Симеон IIНа 16 юни Симеон II ще навърши 80 години. За юбилея ще дойдат десетки гости от Европа. Поканени са и наши политици и общественици. Тържеството ще е изискано, но без показност и излишна пищност- така, както са живели през целия си живот цар Симеон и царица Маргарита.За втори път от 2007г. насам царското семейство ще се събере в почти пълен състав в България, макар и само за два дни. За последно децата и внуците му бяха заедно във Врана за неговия 70-ти рожден ден. Този път ще отсъстват внуците Тирсо и Лука, синове на княз Кубрат и княгиня Карла, които имат изпити. Специално за юбилея от САЩ вече пристигна сестрата на цар Симеон- княгиня Мария-Луиза. На всички ще липсва първородният син на българската царска двойка – княз Кардам, който почина през 2015 г. след дълго боледуване следствие на автомобилна катастрофа. Юбилеят ще бъде отбелязан най-напред с благодарствен молебен в присъствието на Негово Светейшество патриарх Неофит и митрополитите от Светия синод. Службата ще бъде сутринта в катедралния храм “Св.Александър Невски”. А вечерта в резиденция Врана царят ще посрещне своите гости.От канцеларията на двореца опровергаха тиражираните слухове, че в София ще пристигнат кралски двойки от европейските монархии. Сътрудниците на царя обясниха, че това би било възможно, само при определени условия. “Щеше да е много мъдро държавните институции да прегърнат идеята този юбилей да се използва за реклама на България, както го правят в Румъния, Сърбия, Албания. Там, въпреки, че държавите са републики, властта си сътрудничи активно с потомците на кралските фамилии в името на това да привличат внимание, а значи инвестиции и туристи. Но, съгласно протокола, пристигането на държавни глави от европейските монархии изисква съответните мерки за сигурност от НСО и всички съпътстващи дейности за такъв ранг хора. Без подкрепата на институциите, това е невъзможно.”, поясни консултантът по публични комуникации Цветелина Узунова.От Испания ще пристигне кралица София, която няма проблем да пътува на частни посещения, откакто синът й Фелипе наследи трона от баща си крал Хуан Карлос. Тя ще бъде придружена от сестра си –принцеса Ирина. Бившият испански крал, който след няколко месеца също навършва 80 години, няма да има възможност да дойде.Доайенът на династията Сакс-Кобург-Гота Принц Андреас ще пътува със специален самолет директно от град Кобург, Германия.Сред гостите ще се откроява още една интересна личност – единственият жив пряк потомък на турския султан Мурад V Осман Саллахадин Османоглу, който понастоящем живее в Париж. От съседна Румъния ще дойдат принцеса Маргарита и принц Раду, от Сърбия- принц Александър и принцеса Катарина, от Албания- принц Лека и принцеса Елия, от Черна Гора –принц Никола. Ще има гости още от Гърция, Австрия, Швеция, Египет и други страни.", "date": "2017.06.10", "title": " Царският юбилей – с много гости, без показна пищност"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%ba%d1%80/", "text": "Областният управител на Велико Търново проф. д-р Любомира Попова откри Молловите дни, които се провеждат в събота и неделя в село Арбанаси и Елена. Инициативата е организирана от регионалната структура на БЛС,  Община Елена и Областна администрация-Велико Търново. Проявите се провеждат за седма година в чест на изтъкнатия български медик д-р Димитър Моллов, който е първият председател на БЛС, създател на първия закон за здравеопазването през 1879 г., съосновател на Александровска болница и БЧК.Във форума в Арбанаси участват здравни експерти, представители на съсловните организации, лекари, представители на БЛС.Проф. Любомира Попова приветства участниците във форума и ги поздрави за инициативността при организирането на Молловите дни. Тя допълни, че областна администрация  е готова да приеме всяка идея и инициатива от съсловните организации на тема: „Как да задържим българските медици у нас“.По време на честванията, ще бъде представена книга за живота на д-р Димитър Моллов, в която се описва неговия професионален път и обществената му дейност. Ще бъде обсъдено и решаването на конфликти в лечебните заведения. „Тъканна банка и стволови клетки” е друг акцент от националната лекарска среща. На нейния финал ще се проведе кръгла маса под надслов „Молловите наследници в условията на финансова несигурност и кадрови колапс”. Утре на паметника на д-р Моллов в родното му село Беброво ще бъдат поднесени венци в знак на признателност за делото му.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Областният управител на Търново откри Молловите дни"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%83%d1%81%d0%ba%d0%b0%d0%bc%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bb%d0%be%d0%ba%d0%b0/", "text": "Утре пускаме движението по локалните платна на бул. „Гоце Делчев“, а следващата събота и неделя ще пуснем платното по бул. „Патриарх Евтимий“. Това каза пред журналисти кметът на София Йорданка Фандъкова по време на проверката по изграждането на третия лъч от метрото. „Ще се възстанови в едната част движението по булеварда. Ще бъде готово още през седмицата, но за организацията на движението е удобно това да става през събота и неделя“, заяви Фандъкова.По думите й всичко по строителството на метрото е предизвикателство. „Строителството е огромно предизвикателство. В София не се строи лесно, градът трябва да продължи да работи и да живее, текат подземни реки и води. Справят се строителите. Предизвикателство е и намирането и осигуряването на финансиране, организацията на движението. Като се освободи движението ще имаме обновен бул. „Патриарх Евтимий“, обновени тротоари, засадени дървета“, каза още Йорданка Фандъкова.Близо половин млрд. евро е стойността на третата линия на метрото заедно с депото и заедно с 20 метровлакове, които вече се произвеждат по наша поръчка, каза още Фандъкова.„Общо стойността на третата линия на метрото е около 380 млн. евро безвъзмездни европейски средства и около 112 млн. евро местно съфинансиране“, поясни тя. По думите й всички станции от третия лъч на метрото се изграждат абсолютно по график. „Следващата седмица вече очаквам да започнат и същинските дейности и по новите 4 станции, за които беше одобрена апликационната форма от ЕК. Благодаря й за доверието, защото това финансиране, което се отпуска допълнително за софийското метро, означава доверие в изпълнението на този проект, който беше наречен от Комисията проект за пример.Благодаря лично на премиера Борисов, на министър Московски, финансовия министър Горанов за това, че винаги подкрепят изпълнението на проекта и с националното съфинансиране, както и на моите колеги, на г-н Стоян Братоев“, допълни Фандъкова. Тя уточни, че метрото трябва да продължава да се развива и затова необходимите собствени средства ги отделя, за да може да продължи с по-големи темпове строителството до Горна Баня. „2019 г. втората половина на годината да имаме 12 км метро с 12 метростанции.Софийското метро ще обслужва почти половин милион души дневно. Това е не само най-големият, но и най-големият екологичен транспорт, който се изпълнява в София. Всеки, който говори за по-малко автомобили и чистота на въздуха, не трябва да забравя, че с този проект се спестяват огромни количества вредни емисии във въздуха. До момента около 70 000 тона годишно спестяваме. С изграждането на новите линии ще спестяваме още 11 000 тона годишно по предварителни разчети. Специално поисках и етажен буферен паркинг да се направи при Горна Баня, за да може повече хора да оставят автомобилите си и да използват най-екологичния транспорт“, каза още кметът на София.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Фандъкова: Пускаме движението по локалните платна на бул. „Гоце Делчев“ и по бул. „Патриарх Евтимий“"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bd%d0%b0%d0%b9-%d0%b0%d0%ba%d1%82%d0%b8%d0%b2%d0%bd%d0%b8%d1%82%d0%b5-%d0%bf%d0%be-%d0%bf%d0%be%d0%b2%d0%be%d0%b4-80-%d1%82%d0%b0-%d0%b3/", "text": "Студентското туристическо дружество „Академик”, което е основано на 3 юни 1937 г. само няколко месеца след откриване на висшето училище в Свищов, получи за 80-годишнината си най-високата награда на Българския туристически съюз. За дългогодишно активно поддържане на туристическата дейност сред студенти, преподаватели, служители на Стопанска академия „Димитър А. Ценов”, както и сред гражданите на Алековия Свищов, второто в страната ни студентско туристическо дружество бе отличено за трети път с медал „Алеко” от Управителния съвет на БТС.Честването на 80-годишнината на СТД „Академик” – Свищов се състоя в местността Узана в Габровския Балкан, където се събраха около 100 членове на дружеството от различни поколения и различни краища на България. Обзорен преглед на историята на дружеството направи настоящият му председател гл. ас. д-р Симеон Момчев. Приветствия поднесоха представители на БТС и ректорът на Стопанска академия. От името на академичното ръководство, доц. д-р Иван Марчевски награди с почетния знак на Стопанска академия секретаря на СТД „Академик” от 1997 г. – ст. преподавател Николай Нейков за 20-годишната му дейност, свързана с туризма и прославяне името на свищовското висше училище не само в цялата страна, но и по много краища на Европа.В рамките на церемонията бе връчен плакет от УС на БТС и редица поздравителни адреси от сродни организации. С най-високото си отличие – медал „Алеко”, БТС удостои още Иван Марчевски – член на Управителния съвет на СТД „Академик” за активно участие в походи и в организационния живот на дружеството, и Николай Нейков – главен организатор и водач в болшинството прояви у нас и в чужбина. Значка „Отличник на БТС” получиха 7 души: Кирил Стоянов – водач на пешеходни походи с изкачвания в Словения, Гърция и Румъния; Росен Петров – активен участник в проявите (в актива му са Монблан и Гросглокнер, Негою); Елена Илиева – активен участник в болшинството от проявите (върхове в Словения, Румъния и Гърция); Веселин Паперов – активен участник, водач на групи; Женя Паперова – активен участник в трудните пешеходни прояви; Николай Иванов – активен участник (Триглав, Арарат и др.); Пламен Петров – активен участник, водач на групи у нас и в чужбина. С грамоти за активна туристическа дейност на БТС и на СТД „Академик” бяха отличени и други членове на дружеството.След награждаванията се проведоха спортни състезания, в които участваха туристи от различни поколения – от най-малкия участник в честването до най-възрастния. Лошото време на попречи на дългогодишните приятели от различни краища на България да се забавляват с добре познатите на всички игри като дълъг скок от място, бягане в чували, дърпане на въже и построяване на палатки, като по този начин те показаха физическа активност и умения за работа с туристически инвентар. По традиция, след състезанията празненството продължи край лагерните огньове с китари и походни туристически песни. На следващия ден, в чест на 80-годишнината на СТД „Академик” – Свищов, масово бе изкачен близкия доминиращ връх Исполин, висок 1523 м. По повод кръглата годишнина, предстои през м. юни членове на дружеството да изкачат 10те планински първенци на България, а след това да покорят и най-високите върхове на Румъния и Словения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Наградиха най-активните по повод 80-та годишнина на СТД „Академик”"}
{"url": "https://trud.bg/%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b1%d0%bb%d0%b0%d0%b3%d0%be%d1%83%d1%81%d1%82%d1%80%d0%be%d1%8f%d0%b2%d0%b0%d0%bd%d0%b5-%d0%bd%d0%b0-%d0%b3%d1%80%d0%b0%d0%b4%d1%81%d0%ba/", "text": "Проект „Благоустрояване на градската среда“ ще бъде представен по време на откриваща пресконференция в Община Благоевград. Тя ще се проведе на 12.06.2017 от 11:00 часа в зала 5 на административната сграда. Част от дейностите, включени в проекта са модернизиране на площадното, подплощадното пространство, изграждане на велоалеи и благоустрояване на шест от улиците в IV микрорайон.Проектът „Благоустрояване на градската среда“ стартира през ноември 2016 г. със сключения между Община Благоевград и УО на ОПРР Административен договор за предоставяне на безвъзмездна финансова помощ № BG16RFOP001-1.008-0004-C01. Той е по процедура BG16RFOP001-1.001-039  „Изпълнение на интегрирани планове за градско възстановяване и развитие 2014-2020 Благоевград”, приоритетна ос 1 „Устойчиво и интегрирано градско развитие”. Общата стойност е в размер на 13 177 504.12 лв., от които 13 149 400.31 лв. са безвъзмездна финансова помощ, а  28 103.81 лв. – собствен принос.Срокът за изпълнение на проекта е 24 месеца.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Проектът „Благоустрояване на градската среда“ ще бъде представен в  Благоевград"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%80%d0%b0%d0%b7%d1%87%d0%b5%d1%80%d1%82%d0%b0%d0%bb%d0%b8-%d1%81%d0%bc%d0%b5-%d0%bc%d0%b5%d1%80%d0%ba%d0%b8/", "text": "Един от основните ангажименти на това правителство е редуциране на административната тежест. Това каза на брифинг пред МВР вицепремиерът Томислав Дончев.„Не, защото е модерно, а защото излишното време, което консумират администрациите, е загубено време и за гражданите, и за бизнеса. Планираме съвсем скоро да представим принципни концептуални мерки, които да обърнат процеса. Най-вече справките, които са необходими за издаването на един документ или едно разрешително, да се правят по служебен път от самите администрации, а не гражданинът да обикаля, да събира документи и да ги предоставя на друга администрация. Това тече в момента. Този процес вероятно ще отнеме една година. Доколкото не всички регистри все още са достъпни служебно по електронен път“, коментира Дончев.По думите му не може да чакат една година, за да оправят процеса принципно из основи. „Затова се фокусираме върху местата, където административното обслужване е трудно, бавно и понякога мъчително за гражданите. Ще движим двата процеса паралелно. Едно от тези места безспорно е КАТ. Всеки ден през КАТ-София минават по 2500 човека и около 900 автомобила. Безспорно обслужването там не е на нивото, на което искаме. Затова от няколко дни работим с колегите от МВР, експертите от МС, за да видим какви краткосрочни мерки, буквално в следващите няколко седмици, да бъдат предприети, за да се облекчи обслужването“, допълни вицепремиерът.Той подчерта, че крайната цел е пълната електронизация и намаляване на повода да се ходи в самите администрации и да се ползва обслужване на гише. „Това ще отнеме обаче време. Затова мобилизацията сега е какво можем да сторим в следващите няколко седмици, за да стане обслужването по-леко за гражданите и да консумира по-малко време. Разчертали сме подобни мерки и реализацията им следва незабавно“, каза още Томислав Дончев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Томислав Дончев: Разчертали сме мерки за редуциране на административната тежест в столичния КАТ"}
{"url": "https://trud.bg/%d0%ba%d0%b7%d0%bf-%d0%be%d1%82%d0%ba%d1%80%d0%b8%d0%b2%d0%b0-16-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b8-%d0%bf%d1%80%d0%b8%d0%b5%d0%bc%d0%bd%d0%b8-%d0%ba%d1%80%d0%b0%d0%b9-%d0%bc%d0%be/", "text": "16 виртуални приемни в големите морски курорти и в по-малките, но популярни сред туристите крайбрежни селища отваря за сезон 2017 Комисията за защита на потребителите, съобщи нейният председател Димитър Маргаритов при отварянето на първата приемна в Албена.Тя представлява брандирана с логото на комисията телефонна кабина, на която е изписан горещият номер 0700 111 22. Туристите ще могат да го избират денонощно и безплатно, за да потърсят консултация или да подадат сигнал за нарушение. Виртуалните приемни ще бъдат разположени на оживени места, а точните им координати ще бъдат описани в сайта на КЗП и в Google Maps.На Север, освен в Албена, ще има три кабини на Златни пясъци и по една в Балчик и в курорта Св. Св. Константин и Елена. „Смятаме, че така ще осигурим по-бърз и ефективен контакт на летовниците с нашите екипи, отколкото чрез изнесените офиси, каквито имаше предишни години. След набирането на горещия телефон в зависимост от локацията, на която се намират потребителите, те ще се свързват веднага с регионалния офис и оттам – с екипите, които са най-близо на терен“, поясни Маргаритов. Според него така времето за реакция при подадена жалба ще се скъси максимално, а инспекторите много по-лесно ще събират нужните доказателства. „Ако видите нарушение, не го подминавайте, а подайте сигнал.Премълчаването ощетява потребителите и влияе зле върху поведението на търговците“, апелира Маргаритов. По думите му потребителите стават все по-активни – миналата година в офисите на КЗП са били подадени над 20 000 жалби и сигнали, а на горещия телефон са били регистрирани над 10 000 обаждания. Най-честите нарушения край морето касаели ограничаването на правото на информация за стоки или услуги, а най-много оплаквания имало за несъответствия между обещаното в предплатения туристически пакет и реално предложеното на клиента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " КЗП открива 16 виртуални приемни край морето"}
{"url": "https://trud.bg/%d0%bc%d0%b2%d1%80-%d0%b3%d0%be%d1%82%d0%b2%d0%b8-%d0%bd%d0%be%d0%b2%d0%b8-%d0%bc%d0%b5%d1%80%d0%ba%d0%b8-%d1%81%d1%80%d0%b5%d1%89%d1%83-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0/", "text": "Нови мерки срещу корупцията в МВР обяви директорът на „Вътрешна сигурност“ в министерството старши комисар Румен Ганев, предаде .Тестове за лоялност и професионализъм ще определят как служителите на реда изпълняват задълженията си.Ще има и засилени проверки върху финансовото състояние на полицаите и на имотните им декларации.Особен акцент ще се постави и върху разширяване на видеонаблюдението върху цялата граница, граничните пунктове и сектор „Пътна полиция“.Мерките се обявяват след арестите на трима служители от Пловдив за грабеж на контрабандни цигари.„Продължават действията процесуално-следствените, нека да изчакаме прокуратурата, считам, че в понеделник сигурно ще има по-точна информация за вас. Тези мерки, които говорих преди малко, трябва да влязат в сила, когато има независими проверки, постоянни, на финансовото състояние на определени групи служители, това ще подейства отрезвяващо върху техните желания да се поддават на такъв корупционен натиск”, заяви старши комисар Румен Ганев, директор дирекция „Вътрешна сигурност“ – МВР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " МВР готви нови мерки срещу корупцията"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b8%d0%bb%d1%8a%d1%80-%d0%bd%d0%b0-%d1%81%d0%b8%d0%bd%d1%82%d0%b5%d1%82%d0%b8%d1%87%d0%bd%d0%b0-%d0%b4%d1%80%d0%be%d0%b3%d0%b0-%d0%be/", "text": "39-годишният ром от Пазарджик Васил Ангелов-Вайдин е арестуван за разпространение на синтетична дрога, съобщиха от Областна дирекция на МВР в града. Първоначално наркодилърът е задържан за срок от 24 часа, който след това е удължен с още 72 часа от прокуратурата.По случая е образувано досъдебно производство, а работата по документиране на престъпната дейност на рома, продавал наркотици от вида „синтетични канабиноиди“ продължава. Васил Ангелов-Вайдин бил задържан при специализирана акция на сектор „Противодействие на криминалната престъпност“ към Областна дирекция на МВР-Пазарджик.В хода на разследването се оказало, че именно той е основният разпространител на синтетичната дрога не само в Пазарджик, но и в половин дузина селища от областта, сред които градовете Стрелча и Септември. Васил Ангелов бил задържан от органите на полицията на пътя Пазарджик – Пловдив край разклона за село Говедаре с над 30 грама синтетична дрога в автомобила „Ауди“, с който пътувал заедно със свой 27-годишен съсед, когото използвал за шофьор. Според експертите намереното в дилъра количество дРога стига за изготвянето на близо 500 дози за улично разпространение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Задържаха дилър на синтетична дрога от Пазарджик"}
{"url": "https://trud.bg/%d0%bd%d0%be%d0%b2-%d1%81%d0%bc%d1%8a%d1%80%d1%82%d0%b5%d0%bd-%d1%81%d0%bb%d1%83%d1%87%d0%b0%d0%b9-%d0%bd%d0%b0-%d0%bf%d1%8a%d1%82%d1%8f-%d0%bf%d0%bb%d0%be%d0%b2%d0%b4%d0%b8%d0%b2-%d0%ba%d0%b0%d1%80/", "text": "Пореден смъртен случай на пътя Пловдив – Карлово бе регистриран в петък около 19.15 часа, когато при тежка катастрофа загина шофьор на лек автомобил „Шкода“. До инцидента с фатален край се стигна след челен сблъсък между чешкия автомобил и „БМВ“ на разклона за село Царимир.Водачът на баварската машина също е пострадал и е откарал в пловдивска болница с линейка, която пристигнала на местопроизшествието заедно с полицейски автопатрул и екипи на Пожарната. На огнеборците се наложило да режат ламарините на шкодата, за да извадят тялото на загиналия мъж зад волана. Двамата шофьори пътували сами в колите си, уточниха от полицията, на която се отвори доста работа в петъчната вечер, докато извърши огледи на мястото на инцидента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Нов смъртен случай на пътя Пловдив – Карлово"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%ba%d0%b0%d1%82%d0%b0%d1%80-%d0%b1%d0%bb%d0%b0%d0%b3%d0%be%d0%b4%d0%b0%d1%80/", "text": "Катар е благодарен на руските институции за предложената помощ на фона на дипломатическия конфликт с арабските страни, заяви днес катарският министър на външните работи шейх Мохамед бен Абдулрахман Ал Тани, цитиран от . Той каза това в Москва на среща с руския министър на външните работи Сергей Лавров.„Бих искал да благодаря на руските учреждения, които изразиха готовност да предложат своята помощ на фона на тези незаконни мерки, които бяха приети против нас“, изтъкна министърът.Лавров от своя страна посочи, че Русия ще направи всичко възможно за постигане на съгласие между страните в ситуацията с Катар.„Поддържаме контакти с повечето участници в протичащите процеси, осъществяват се телефонни разговори на президента на Русия с негови колеги в региона и днешният ни разговор ще бъде продължение на тези усилия“, отбеляза Сергей Лавров. ", "date": "2017.06.10", "title": " Външният министър на Катар благодари на Русия за предложената помощ"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%bf%d0%b0%d1%80%d0%ba%d0%b8%d0%bd%d0%b3-%d0%b7%d0%b0-120-%d0%ba%d0%be%d0%bb%d0%b8-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d1%82-%d0%b2/", "text": "Паркинг за 120 автомобила ще бъде изграден върху общински имот, заключен между булевард „Източен“ и улиците „Марин Дринов“, „Славейна“ и „Братя Свещарови“ в Пловдив.Той ще е първият на територията на район „Източен“, в който ще се предоставят платени паркоместа срещу 20 лв. месечно по новата общинска наредба в града под тепетата. От районното кметство в „Източен“ се похвалиха, че вече са получили разрешение за строеж и изграждането на новия паркинг ще стартира до няколко дни.Още през 2016 г. теренът беше разчистен и бяха премахнати намиращите се върху общинска земя 70 метални гаражни клетки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Общински паркинг за 120 коли изграждат в район „Източен“ на Пловдив"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-28-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%bb%d0%b5%d0%b2%d0%b5%d0%bd%d1%87%d0%b0%d0%bd%d0%b8%d0%bd-%d0%b7%d0%b0-%d0%b2%d1%8a%d0%be/", "text": "В резултат на предприети светкавични оперативни действия, криминалисти на ОДМВР и колегите им от Второ РУ идентифицираха и задържаха извършител на дързък грабеж, съобщиха от МВР. Сигналът за престъплението бе получен в полицията вчера към 19.12 часа.По първоначални данни, минути по-рано, в денонощен павилион в комплекс „Кантоната“ в града, маскиран е насочил пистолет срещу служителката, заплашил я, принудил я да му даде оборота и побързал да изчезне.След извършения оглед на място и претърсване на района, униформените открили  анцуг, маска и пистолет, използвани от нападателя. За престъпление по чл. 198, ал.1 НК бил уведомен дежурен прокурор, стартирали и оперативните действия, в рамките на които криминалистите установили и задържали извършителя –  28-годишен плевенчанин. Намерени са и част от парите.И в момента продължават процесуално-следствените действия, които се извършват под контрола и ръководството на районен прокурор.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Задържаха 28-годишен плевенчанин за въоръжен грабеж\t\t\t"}
{"url": "https://trud.bg/%d0%bd%d0%b5%d0%be%d0%b1%d0%b8%d1%87%d0%b0%d0%b9%d0%bd%d0%be-%d1%81%d0%b8%d1%8f%d0%bd%d0%b8%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d1%80%d0%be%d0%ba/", "text": "Innerglow означава вътрешно сияние, а отскоро се свързва и с нова и свежа българска поп рок група.Четирима млади музиканти създават собствени песни и правят все по-голямо впечатление за краткото си съществуване в тази формация. А специфичният им стил е в музикална посока, която почти изцяло липсва на българската сцена.„На по двайсет и няколко години сме, но всеки вече е натрупал опит в различни състави. Така че групата е нова, но никой от нас не е новак в музиката”, разказва пред „Труд“ вокалистът Тодор Ковачев. Той и басистът Иван Даскалов създават Innerglow след като преди това са били членове на набралата популярност на рок сцената у нас група CRUSH.След насъбрания опит с CRUSH от някои от големите фестивали в страната, от редица телевизионни и радио участия, както и от дуета с Теди Кацарова, Тодор и Иван създават един по-различен проект. За целта намират музиканти също вече изгрели на родната рок сцена – барабаниста Матей Христосков, познат от групи като Viperfish и Nac Buktu, и китариста Петър Желев, който идва от Rock Unknown Persons.Четиримата вече са се сблъсквали челно с живота на българския музикант. И са преживели някои от неговите куриози като свирене на открито при температура от минус 18 градуса, или разминаване на косъм с токов удар. Но веднъж открили притегателната сила на това да правиш собствена музика, малките препятствия няма как да ги откажат.Каква точно е музиката, която правят Innerglow, е трудно да се определи еднозначно, и точно това е едно от нещата, с които групата грабва. Още от първата им песен After You, чийто видеоклип излезе наскоро, става ясно, че звученето е модерно и със силно застъпени електронни влияния. Вокалите са ярко изразени и мелодични, с някакъв собствен заряд и допълнени от звънлива китара и стегнат, жив ритъм.„Стремим се към жанрова смесица, която да роди нещо много специфично”, казва Тодор. Ако в предишната си група CRUSH той и Иван са свирили парчета, повлияни от Led Zeppelin, Джими Хендрикс и други рок класици, сега те взимат по нещичко от поп музиката, от synth-pop, денс и фънк жанровете, от модерните алтърнатив групи и от част от най-големите имена в бранша като Muse, Kings of Leon, Radiohead и U2.От самото начало групата залага на авторска музика и стремежът към утвърждаване със собствени песни е подкрепен от китариста Георги Георгиев от „Остава” с неговия лейбъл Homeovoxmusic. Георгиев харесал композициите на Innerglow още в техния първоначален вид и поканил групата да работи с него. Така момчетата сега са част от лейбъла, дал път на някои от най-свежите лица на алтернативната сцена като Hayes & Y, Bears and Hunters, Jin Monic, VICK и Мирян Костадинов – Miry.Сингълът After You е първият резултат от дейността на Innerglow с Homeovoxmusic, а самите членове на групата имат различни тълкувания за смисъла на песента. „Басистът Иван приема After You повече като песен за хората, които ни вдъхновяват и за добрите примери, които следваме“, разказва Тодор. Самият вокалист, който е автор на текста на песента, го е писал за място, където нещата не са такива, каквито биват представяни. „Да, това място би могло да е България. Тук сме свикнали да ни внушават, че живеем нетърпимо. Че няма надежда. After You е за всички неща около нас, които ни убеждават в обратното”.Целта на видеото на парчето, дело на операторите от 8th Colour и монтажиста FlyPhil, е да се различава от начина, по който се снимат повечето музикални клипове. „Често се търси максимална динамика, непрекъсната смяна на образи, музиката се превръща просто във фон, докато при нас искахме да е нещо по-изчистено, което ти позволява да слушаш“, казва Тодор.Членовете на бандата се радват, че Innerglow възниква в момент от българската сцена, когато се забелязва струпване на обещаващи млади групи, стремящи се да правят собствена музика на високо ниво, в крак със съвременните тенденции. „Съществува някаква нова вълна на родната сцена, съществуват и стремежи в България да си пробият път слабо представени до момента музикални течения”, казва Тодор. Аудиторията у нас за модерна рок музика все още не може да се сравнява с тази за най-популярните жанрове, но хубавото е, че групите не се опитват да делят публиката, а да приобщават. Осъзнали са, че аудиторията не е нещо, което трябва да си присвояват. „Групите не сме някакви компании, които изкарват продукти в пряка конкуренция едни с други. Не произвеждаме смартфони, за да трябва да избираш дали да си купиш едната марка телефон или другата. Не – колкото по-слушани са другите групи, близки до теб, толкова повече потенциална публика имаш и ти. В един отбор сме и всеки трябва да даде своя принос публиката да расте“, смята Тодор.Според него новата вълна банди на българската сцена като Jeremy?, NU/ANCE и други, са алтернатива на модела на риалити форматите, който очевидно води до появата на нови изпълнители, но не и на качествена музика.„Правим нещо различно, защото нямаме мисленето, че трябва да ставаме известни. Иска ни се в центъра да е самата музика. Затова моделът е друг – събираш се с група приятели, отивате в гаража и започвате да свирите заедно. Никой не знае за вас, няма да ви пуснат в праймтайма и няма като се появите да се обяснява на зрителите, че са свидетели на нещо велико. В началото ще ви слушат само приятелите и може и да звучите ужасно, но ако вложите достатъчно усилия, нещата ще се променят. Важното е, че по време на целия процес ще формирате някакъв собствен стил на изразяване и никой няма да може да ви повтори“, смята Тодор. По този начин са възникнали най-великите групи в историята, които са вдъхновение за Innerglow.За всяка своя песен момчетата се сравняват със световните образци. „Не защото си въобразяваме, че сме на тяхното ниво, а защото това е начинът постоянно да прогресираме и защото според нас не си заслужава да си поставяш по-ниски цели от тези“, обяснява Тодор.„Откъм звукозапис няма как да се сравняваме с излизащото от студиата в Лондон и Ел Ей. Но откъм композиция, облик и музикални идеи не се притесняваме да се сравняваме с най-добрите, защото това са аспекти, които си зависят изцяло от нас. Вярвам, че една качествено измислена песен колкото може да излезе от някъде другаде, толкова може да излезе и от моята стая”, смята Тодор.Оптимизмът му идва и от убеждението, че „музиката ти помага да намериш смисъл в това да си се появил на този свят именно сега, именно в тази страна, именно около тези хора”. За четиримата от групата Innerglow определено се свързва с някаква положителна настройка за света. „Оптимизма смятаме, че го има дори, когато песните ни не звучат много весело. Някак си винаги се прокрадва някаква надежда в тях, даже без да сме я търсили. Появява си се отнякъде и ни остава само да я уловим“.Първото видео на Innerglow е към песента After You:", "date": "2017.06.10", "title": " Необичайно сияние на българската рок сцена\t\t\t"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%be%d1%86%d0%b5%d0%bb%d0%b5%d0%bb%d0%b8-%d0%b2-%d0%ba%d0%b0%d1%81%d0%b0%d0%bf%d0%bd%d0%b8%d1%86%d0%b0%d1%82%d0%b0-%d0%bd%d0%b0-%d0%b0%d0%bc-%d1%82%d1%80%d0%b0/", "text": "На една и съща дата – 1 януари 1999 г., били родени всички бежанци, оцелели в касапницата на 97-и км на автомагистрала „Тракия“ на 4 юни, когато загинаха 10 души – деветима мигранти от Афганистан, Пакистан и Сирия и 16-годишният шофьор Трайчо Димитров. Това твърдели пред разследващите самите оцелели при разпитите им в МБАЛ „Пазарджик“ и УМБАЛ „Свети Георги“ в Пловдив, където били настанени след жестоката катастрофа.Информацията бе оповестена от окръжния прокурор на Пазарджик Васил Малинов. От държавното разследване поставят под съмнение това твърдение на ранените, както и истинността на имената, с които те се самоназовавали. В момента усърдно се работи за установяване на истинската самоличност не само на оцелелите, но и на деветимата загинали чужденци. От посолствата на Пакистан и Афганистан било поискано от труповете да бъдат взети пръстови отпечатъци, по които може да се установи действителната самоличност на жертвите и бъде организирано извозването им до родните места. В противен случай деветте тела ще преседят в моргата в болницата в Пазарджик во веки веков, защото няма законов механизъм, по който да бъдат освободени и погребани. А престоят на ден в хладилна камера в болницата струва по 25 лв. за едно лице.Ако се стигне до погребение, разноските ще трябва да се поемат от Община Пазарджик, тъй като съгласно наредба тя е длъжна да поеме разходите за последния път на бездомни и неизвестни, загинали на нейна територия.В подобна патова ситуация са УМБАЛ „Свети Георги“ в Пловдив и МБАЛ „Пазарджик“, където в момента са осемте ранени мигранти, и те ще трябва да покрият всички разходи по лечението им, тъй като те нямат лични документи и няма да има кой да им възстанови направените разноски. От Окръжна прокуратура – Пазарджик обявиха, че ще има минимум поне още двама арестувани за незаконен трафик на бежанци освен тримата задържани до момента –  афганистанецът Фарук Уафа и съучастниците му Апостол Кечев от Петрич и Никола Спасов от София. Разследващите разполагат с видеозапис от камерите на бензиностанция на 144-и км на автомагистрала „Тракия“ в посока София, на която са снимани жълтият микробус „Мерцедес Спринтер“, превърнал се в катафалка за 10 души, и ескортиращият го автомобил.На записите ясно се виждали лицата на загиналия 16-годишен шофьор на буса Трайчо Димитров и на хората от лекия автомобил. Засега е следствена тайна къде точно нелегалните мигранти са минали българо-турската граница, но вероятно това е станало с помощта на висока стълба през самата ограда и в близост до Малко Търново. Там бежанците са се крили 3 дни, преди да бъдат преместени в Бургас, където били натоварени на жълтия микробус ковчег.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Всички оцелели в касапницата на АМ „Тракия“ бежанци твърдели, че били родени на 1 януари 1999 г."}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%ba%d1%80%d0%b0%d0%b9-%d1%81%d0%b5/", "text": "Двама са загинали днес при катастрофа край  разклона на село Гавраилово по подбалканския път Сливен – София. Пътят не е затворен. Засега няма ясна информация какво е причинило фаталния удар, предаде .Момиче на 20-години е настанено в областната болница с опасност за живота след катастрофа в центъра на Сливен. Инцидентът е станал на пресечката на бул. „Хаджи Димитър“ и ул. „Димитър Добрович“ в петък, когато 60-годишна жена, управляваща лек автомобил, отнела предимството на мотопед и го блъснала.Пострадали са 19-годишно момче, управлявало мотопеда, и возещото се с него момиче, което получило травма на главата. По случая е образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Двама загинали при катастрофа край село Гавраилово"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b8%d1%81%d0%ba%d0%b0%d0%bc-%d0%be%d0%b1%d1%89%d0%b5%d1%81%d1%82%d0%b2%d0%be%d1%82%d0%be-%d0%b4%d0%b0-%d0%b7/", "text": "„И на мен ми се иска обществото да знае истината, медиите да бяха вътре, за да види народът истинското Ви лице за първия КСНС при президента Радев, г- н премиер. Няма да прекрача граници и няма да коментирам секретна информация. Както на КСНС при президента Плевнелиев, така и на този съвет, единствената Ви грижа бе Вашето лично и на партията Ви оцеляване, а не националният интерес.“ Този коментар написа във Фейсбук лидерът на БСП Корнелия Нинова. Тя отбелязва, че при Плевнелиев единствената  мисъл на премиера  е била как да свали законно избраното правителство, а при Радев – как правителството на ГЕРБ да изкара цял мандат за пръв път.„На този съвет, Вие отказахте да назначите 1000 души в МВР и 5000 В МО. Попитах Ви какво става с 3 млрд. излишък, та нямате 300 млн. лева, с които да осигурите нормални условия за работа на полицаите. Не ми отговорихте-  къде се изпари излишъкът, но заявихте, че спешно ви трябват още 10 млрд лв. „- пише още Корнелия Нинова. Тя е казала тогава на Борисов,  че ако му мине наум да  тегли нов заем, много мирише на нови избори.„Отказахте да започне веднага модернизацията на армията и я разсрочихте за 15 години напред. Вашият министър Горанов заяви, че няма да увеличи до 2% от БВП разходите за отбрана. Тогава казах, че е пълно лицемерие да декларираме, че човекът е най-важен в системата на сигурност, че ще има ускорена модернизация и че ще има 2% за отбрана, след като всички чухме от Вас, че това няма да стане. Казах, че отказвам повече да лъжем хората и по-добре да обявим истината. Десетки години политиците лъжат народа.“- продължава разясненията лидерът на БСП. Нинова заявила тогава, че тя  няма да излъже и иска промяна в поведението на политическата класа.  Председателят на БСП продължава: “ Попитах Ви – защо го правите. Ще говорите нещо, което нямате никакво намерение да изпълните. Отговорихте- „за да не излезе, че противореча на президента Радев и да изглеждаме приятели“. Предупредих държавния глава, че го подвеждате и се оказах права. Още на другия ден изтеглихте от МС доклада по сигурността на служебния министър Янев, в който се казваше цялата истина за състоянието на отбраната. И днес да ми се правите на загрижен спасител – няма да стане.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Корнелия Нинова: Искам обществото да знае истината за КСНС"}
{"url": "https://trud.bg/%d0%bf%d0%b5%d1%82%d1%8a%d1%80-%d1%85%d1%83%d0%b1%d1%87%d0%b5%d0%b2-%d1%82%d1%80%d1%8f%d0%b1%d0%b2%d0%b0%d1%88%d0%b5-%d0%bf%d0%be-%d0%b4%d0%be%d0%b1%d1%8a%d1%80-%d1%81%d0%b8%d0%bd%d1%85%d1%80%d0%be/", "text": "„„", "date": "2017.06.10", "title": " Петър Хубчев: Трябваше по-добър синхрон в защитата"}
{"url": "https://trud.bg/%d0%b3%d0%be%d0%bb-%d0%be%d1%82-%d1%86%d0%b5%d0%bd%d1%82%d1%8a%d1%80%d0%b0-%d0%be%d1%82%d1%80%d1%8f%d0%b7%d0%b0-%d0%b3%d0%bb%d0%b0%d0%b2%d0%b0%d1%82%d0%b0-%d0%bd%d0%b0-%d0%bf%d0%b5%d1%82/", "text": "Какъв гол! В коя минута!„", "date": "2017.06.10", "title": " Гол от центъра отряза главата на „петлите”"}
{"url": "https://trud.bg/%d1%81-44-%d1%82%d0%be%d1%87%d0%bd%d0%b8-%d0%bf%d0%b0%d1%81%d0%b0-10-%d0%bd%d0%b0%d0%b4-%d1%83%d0%bd%d0%b3%d0%b0%d1%80%d0%b8%d1%8f/", "text": "Случи се чудо на чудесата. Малката Андора спечели първа победа в световни квалификации от 13 години насам. И при това не срещу Сан Марино или друг тим от своя ранг, а срещу Унгария, участник на Евро 2016.Триумфът с 1:0 дойде след 66 мача чакане. Супергероят на андорците е Марк Ребес, който вкара в 26-ата минута. Уникално – за цял мач аустайдерът си подаде само 44 точни паса. Държа топката едва 30 процента от времето. Досега Андора имаше една единствена победа в официален двубой – 1:0 срещу Македония през 2004-а отново в световна квалификация. През тази година андорците са „под пара“. Биха Сан Марино с 2:0 в контрола, а направиха 0:0 срещу Фарьорските острови в квалификация. Още нещо невиждано – серия от три поредни двубоя без допуснат гол.И докато андорците с право празнуват, Кристиано Роналдо не спира да демонстрира, че е футболен терминатор. Нападателят понесе и Португалия на гърба си с два гола за 3:0 над Латвия като гост. Подаде за третия на Андре Силва. За националния отбор Кристиано има 73 попадения в 139 мача. Само двама европейци имат повече попадения за родината си – унгарците Ференц Пушкаш (84) и Шандор Кошчич (75).След края на двубоя малко латвийско момче успя да пробие охраната и нахлу на терена. Затича се към Роналдо и прегърна идола си, който му отвърна със същото.", "date": "2017.06.10", "title": " С 44 точни паса – 1:0 над Унгария"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80-%d0%b8%d0%b7%d0%b1%d0%b8-%d0%b7%d1%8a%d0%b1-%d0%bd%d0%b0-%d0%b8%d0%b3%d1%80%d0%b0%d1%87-%d0%b2-%d0%b1%d0%be%d1%81%d0%bd%d0%b0/", "text": "Босна и Херцеговина – Гърция. Световна квалификация, превърнала футбола в кървав спорт и завършила накрая 0:0. Рядко може да се види толкова омраза, колкото на стадион „Билно полие“ в Зеница.Всичко започна с националните химни. Босненците толкова силно освиркваха, че гръцкият въобще не се чуваше. Гостуващата делегация пусна жалба. На трибуните гръцките фенове решиха с юмруци да защитят националната гордост и започна бой срещу босненската полиция. На терена нещата не се различаваха особено. Един Джеко от домакините и Костас Манолас от гостите първо започнаха да се ругаят. Не им се видя достатъчно и се хванаха за гушите. Друг е въпросът, че са съотборници в „Рома“…Кулминацията на вечерта дойде в края на мача. Тогава Стефан Гили, помощник-треьнорът на Босна и Херцеговина, заби юмрук в лицето на играча Яник Янотас. Изби му зъб.В друг двубой от група Н малкият Гибралтар бе на три минути от първа точка в квалификации, но падна накрая с 1:2 от Кипър.", "date": "2017.06.10", "title": " Треньор изби зъб на играч в Босна"}
{"url": "https://trud.bg/%d1%86%d1%81%d0%ba%d0%b0-%d0%bf%d0%be%d0%ba%d0%b0%d0%bd%d0%b5%d0%bd-%d0%bd%d0%b0-%d1%82%d1%83%d1%80%d0%bd%d0%b8%d1%80-%d0%b2-%d0%b0%d0%b2%d1%81%d1%82%d1%80%d0%b8%d1%8f/", "text": "ЦСКА получи покана за летен блицтурнир в Австрия. От „Армията“ са потвърдили участие и в началото на следващата седмица домакините ще обявят имената на всички отбори. ЦСКА заминава за Австрия ва 17 юни, а във вторник стартира подготовката. Въпреки че все още Спортният арбитражен съд в Лозана не се е произнесъл по казуса с участието на тима в Лига Европа, клубът не промени графика си.Освен турнира ЦСКА ще играе още две контроли на австрийска земя. Завръщането на „червените“ в София ще е на 25 юни.За лагера ще закъснеят седем футболисти със специално позволение. Направо в Австрия ще отидат националите на Петър Хубчев. Това са Божидар Чорбаджийски, Антон Недялков, Георги Китанов, Станислав Манолев и Кирил Десподов. Същото се отнася за представителя на ЦСКА при младежите Стойчо Атанасов. Последният с позволение за закъснение е Кевин Кубемба, който снощи игра дерби за Конго срещу ДР Конго в световна квалификация.", "date": "2017.06.10", "title": " ЦСКА поканен на турнир в Австрия"}
{"url": "https://trud.bg/%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%8f%d1%82-%d0%ba%d0%be%d0%bc%d0%b0%d0%bd%d0%b4%d0%b8%d1%80-%d0%bd%d0%b0-%d0%bf%d0%b0%d0%bd%d1%82%d0%b5%d1%80-%d0%b5-%d0%b1%d0%b8%d0%bb-%d0%b7/", "text": "Загиналият командир на вертолет AS „Пантер“-565 MB кап. Георги Анастасов е действал така, че е спасил живота на двамата си колеги и е предотвратил риска от огромна трагедия. Това обяви след разговор с двамата оцелели членове на екипажа командващият ВМС контраадмирал Митко Петев ден след тежкия инцидент в края на тактическото учение „Черно море 2017“.На 9 юни в 12,28 ч, минути след края на последната бойна задача вертолетът ударил с витлото си предната дървена мачта на фрегатата „Дръзки“ и отчупил 20 см от нея. Кап. Анастасов, който посмъртно бе повишен в майор със заповед на военния министър Красимир Каракачанов, успял да изтегли машината встрани от фрегатата със 130-членен екипаж и поел курс към брега, но вертолетът загубил устойчивост и паднал в морето на 7 мили източно от устието на р. Камчия. „Намирах се на „Верни“, на 8-10 мили южно от района. Веднага заповядах „Дръзки“ да започне операция по спасяване на море. За 7 минути от фрегатата отплава лодка „Зодиак“ с лекар и водолаз“, разказа командващият учението и командир на флотилията от бойни и спомагателни кораби на ВМС флотилен адмирал Мален Чубенков.На 4-5 м спасителите забелязали бордовият инженер кап. Павел Симеонов, който успял да излезе от „Пантер“-а. Прибрали го в лодката, а пристигналият моторен катер 221 спасил втория пилот кап. Анатолий Апостолов. Командирът обаче бил заклещен в хеликоптера на дълбочина от около 2 м. Въпреки разлетия край катастрофиралата машина керосин водолазът ст. лейт. Димитър Бахчеванов се гмурнал, успял да пречупи една от вратите на вертолета и да извади пилота. От удара той получил съчетана гръдна травма, в дробовете му имало и морска вода. Спасителите започнали да го реанимират още на борда на лодката, а след това на фрегата близо час му правили сърдечен масаж, поставили му и адреналин.На брега лекари от Военноморска болница също се борили, за да възстановят сърдечната му дейност, но без успех. „9 юни беше черен ден за флота и за страната. Загубихме един достоен офицер“, подчерта Чубенков. Той добави, че друг военен хеликоптер е имал готовност да отлети от базата, за да превози пострадалия командир. „Прецених обаче, че фрегатата „Дръзки“ ще стигне по-бързо до Морска гара, защото тя беше на 10 мили от Варна и вече плаваше на пълен ход“, каза флотилният адмирал.По негово разпореждане всички лодки от останалите кораби участници в учението се насочили към района на катастрофата, за да събират отломки и да охраняват вертолета. Със спомагателния кораб „Протео“ пристигнал и водолазен екип, който въпреки вълнението от 2 бала успял да удържи машината да не се понесе по течението на юг. Операцията по изваждането на „Пантер“-а стартирала в 15,10 ч. 100-тонният плаващ кран „Антей“ на Портови флот-Варна вдигнал вертолета и в 2,25 ч в събота го приземил успешно в пункта за базиране-Варна. Спецкомисия от представители на звеното за разследване на авиационни инциденти във военна полиция и от командването на ВМС е започнала разследване на причините за инцидента, поясни зам.-министърът на отбраната Анатолий Величков.Според него докладът на експертите трябва да е готов до 30 дни. Отсега обаче експертите отхвърлят вероятността вятърът да е причинил удара в мачтата на „Дръзки“. До финала на разследването всички полети от авиобаза „Чайка“ се спират, подчерта зам.-началникът на отбраната вицеадмирал Емил Ефтимов. Той и командващият ВМС контраадмирал Митко Петев дадоха висока оценка на аварийно-спасителните дейности на море и изказаха съболезнования на близките на загиналия майор Анастасов. След поклонение той ще бъде погребан в неделя в 12 ч в родния си град Ямбол. „Загубих приятел. Той беше първият командир на екипаж на „Пантер“, който обучихме тук. През 2011 г. бе един от най-добре подготвените втори пилоти, а през 2014 г. стана командир. Водеше ритмична и системна подготовка. Но професията е високо рискова“, коментира подп. Милен Хинтоларски, главен експерт в щаба на ВМС. Според медиците от ВМБ оцелелите колеги на майор Анастасов са в стабилно състояние и въпреки вдишаните дим и вода скоро ще бъдат изведени от реанимация.Контраадмирал Митко Петев, командващ ВМС:Няма съмнения за техническа неизправност Разследването ще установи причината за тежкия индицент, но засега нямаме съмнения за техническа неизправност на вертолета. Ден по-рано той изпълни успешно и без забележки много по-тежка задача с 2 вертикални нальота от борда на фрегатата „Дръзки“. Няма основание да сме недоволни от качествата на вертолетите „Пантер“. За съжаление, състоянието на увредената машина едва ли ще позволи тя да бъде ремонтирана. Независимо от тежката загуба като моряк благодаря от сърце на спасителните екипи, които предотвратиха трагедия. Благодаря и на стотиците граждани и десетките организации, които се обадиха да изкажат съучастие в този тежък ден. Всичките партньори на ВМС се отзоваха с помощ, за да овладеем ситуацията. В морето не остана нищо, което е принадлежало на флота. Паралелно с разследването започва проверка на летателната техника на ВМС, а психолози работят с летателния състав на авиобаза „Чайка“. Това ще е наш приоритет в близко бъдеще. Дълбоки съболезнования към близките на загиналия майор Георги Анастасов!АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Загиналият командир на „Пантер“ е бил заклещен във вертолета на 2 м под водата"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b7%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0/", "text": "Студенти от Стопанската академия „Димитър А. Ценов” в Свищов за пореден път са сред призьорите на националния конкурс „Млад икономист”, организиран от Съюза на икономистите в България. Тазгодишното, тринадесето издание на конкурса, който се провежда под надслов „Гласът на младите за силна икономика”, бе на тема „Икономическото неравенство в 21 век“.Участващите в конкурса ученици, студенти и докторанти имаха възможност да представят своите идеи, становища или решения относно икономическото неравенство чрез индивидуална или екипна разработка. Победителите в конкурса получиха своите награди на тържествена церемония в София, посветена на Деня на икономиста.Възпитаници на Стопанска академия активно участват и печелят награди в ежегодните издания на своеобразната надпревара сред младите икономисти на България. Тази година, в категория „Студенти” призовото, второ място завоюва свищовската студентка Беатрис Любенова – 4 курс, специалност „Финанси”. В категория „Докторанти”, на второ място се класира Йордан Йорданов – докторант към катедра „Застраховане и социално дело” при Стопанска академия.В рамките на церемонията бе обявена и специалната награда от учредената по инициатива на преподаватели от катедра „Финанси и кредит” при Стопанска академия, фондация „Проф. д-р Минко Русинов”. Председателят на фондацията, проф. д-р Андрей Захариев връчи парична премия от 200 лв. на отличената с Четвърта специална награда студентка Юлия Неделчева от Софийски университет „Св. Климент Охридски”, участвала в конкурса в категория „Студенти”.При награждаването, проф. Захариев подчерта силната историческа връзка между академията в Свищов и Софийския университет, изразена в градивната роля на Димитър Апостолов Ценов като един от изпълнителите на завещанието на братята Евлоги и Христо Георгиеви при учредяване на Алма матер в столицата София.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Свищовски студенти за поредна година завоюваха призови места в националния конкурс „Млад икономист”"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d1%84%d0%b8%d0%b7%d0%b8%d1%86%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%85%d0%b0-%d1%84%d1%83%d1%80%d0%be%d1%80/", "text": "Високо признание и силен интерес предизвика поредната изява на великотърновски учени на международен форум в Санкт Петербург. Физиците със световен авторитет проф. Георги Георгиев от ВТУ и д-р Марияна Георгиева, отново бяха поканени да организират две специални секции на 22 и 23 май на симпозиума „Напредък в електромагнитните изследвания“ на Електромагнитната академия от САЩ- PIERS, който се проведе в Санкт Петербург през миналия месец. Организатор на форума, който е най-голям в областта на електромагнитизма, в който се включиха над 1000 участници от цял свят, бе Санктпетербургският държавен университет.В научните секции на българските физици се включиха 24-ма участници с реноме в научните среди. Сред известните лектори бяха проф.. Венк Чу Чо от Университета „Урбана- Шампейн“ в Илинойс и директор на Изследователския институт по приложни науки в технологиите в Хонг Конг, който представи два доклада в секцията. Проф. Енг Леонг Танг от Националния технологически университет „Наниаянг“ в Сингапур и председател на следващия PIERS, проф. Акира Комияма от Електрокомуникационен университет в Осака.Секциите бяха тематични – „Последни постижения в математическите и изчислителни методи за изследване в електромагнитната теория и техните приложения“. В тях взеха участие още и проф. Афонсо Хосе До Прадо от Университета в Сао Паоло, както и проф. Александър Кудрин от Университета „Лобачевски“ в Нижни Новгород.„През 2016 г. Кудрин получи орден „За граждански заслуги“, втора степен от президента на Руската Федерация Владимир Владимирович Путин – за научните си постижения, които бяха представени в нашите специални секции, които организирахме през последните години в Торино, Шанхай, Гуангджоу, Стокхолм, Москва и Прага. Прави впечатление, че не само Русия, но и останалите държави изключително уважават своите учени и им показват по всякакъв начин обществено признание. Освен това навсякъде по света се инвестира в науката и в научния елит, тъй като тя се приема като част от националната сигурност. Само в България не е така“, коментира още проф. Георгиев.Двамата български физици представили най-новата си научна разработка –“Теорема на числата G1 “. В специалните секции е взел участие и руският учен проф. Сергей Скобелев, който заедно с проф. Георгиев и д-р Марияна Георгиева получиха признание от Управлението по аеронавтика на армията на САЩ и който работи по Руската космическа програма до 2030. Също така и проф. Едуард Геворкиян от Руския икономически университет „Плеханов“ в Москва.„Отлично впечатление направи доклада на проф. Родолфо Фиорини от Политехниката в Милано, разказа още проф. Георгиев. „Участничката от македонски произход д-р Невена Тодорова от Университета на Аделаида в Австралия пък представи най-новите биомедицински изследвания, свързани с вредата на електромагнитните полета върху организма, които могат да доведат до рак. Тя изнесе блестящо и атрактивно своя доклад. Участваха още колеги от Италия, Израел, Финландия и Грузия“, споделиха търновските учени.Секциите на българските изследователи отново са били запомняща се с различната и оригинална организация. Няколко огромни флага – на Република България, на САЩ, на Австралия и Русия, отново са били оригинална част от аранжирането на залата по идея на българските учени. Като „запазена марка“ на родните физици научните им секции протичат с официално представяне на всеки един участник, преди четенето на докладите. Визитката на участника включва освен професионалното му представяне и информация за държавата, и институцията, която представлява. Освен това само в българската секция по традиция се връчват тържествено удостоверения за участие. „Повече от осем месеца продължи подготовката за тази научна секция, разкри д-р Марияна Георгиева.„Затова пък се радваме на голям интерес. При нас винаги има много заявки, а на симпозиума в Санкт Петербург имахме над 100 човека публика!“, обясни д-р Георгиева.По покана на президента на Електромагнитната академия проф. Леунг Танг от Университета на Ан Арбор в Мичигън, българските физици участваха в заседанието на Управителното тяло на академията, което се проведе по време на симпозиума.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Търновски физици предизвикаха фурор в Санкт Петербург"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%89%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%bf%d0%be%d0%b8%d1%81%d0%ba%d0%b0-%d0%be%d1%82-%d0%b4%d0%b6%d0%b5%d0%b9/", "text": "Комисията по разузнаването в Камарата на представителите на САЩ, която разследва евентуална руска намеса в американските президентски избори, поиска от бившия директор на ФБР Джеймс Коми всички записки или бележки, свързани с разговори с президента Доналд Тръмп, предаде Ройтерс.Ръководителите на разследването – конгресменът републиканец Майк Конъуей и колегата му демократ Адам Шиф, съобщиха, че са писали и на юридическия съветник на Белия дом Дон Макган с въпрос дали съществуват записи или бележки за разговорите на Коми с Тръмп. Ако има такива, конгресмените са поискали копия на материалите да бъдат предоставени на комисията до 23 юни.Бившият директор на ФБР даде показания под клетва пред комисия в Сената в четвъртък. Коми обвини президента, че го е уволнил, за да възпрепятства разследването за руска намеса в американските президентски избори, а после е излъгал за мотивите за уволнението.Вчера Тръмп заяви, че е готов да разкаже под клетва своята версия за разговорите с Коми, предаде Ройтерс.„Не съм казвал това“, отговори Тръмп на въпрос на репортери дали е искал от Коми лоялност или да прекрати разследването на руските контакти на бившия президентски съветник за националната сигурност Майкъл Флин.„Джеймс Коми потвърди много от това, което аз казах, а някои от нещата, които той каза, просто не бяха верни“, заяви Тръмп. Запитан дали е готов да представи под клетва своята версия за разговорите с Коми, Тръмп отговори: „100 процента“Президентът отказа да уточни дали съществуват записи на разговорите му с Коми, като заяви само, че скоро ще има какво да каже по въпроса, но намекна, че репортерите щели да бъдат разочаровани от отговора.Същевременно големият син на Тръмп – Доналд-младши, написа над 80 съобщения в „Туитър“ в защита на баща си след острите критики, които бяха отправени към него от Коми.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Разследващата комисия поиска от Джеймс Коми записките от разговорите му с Доналд Тръмп"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d1%81%d1%82%d0%be%d0%bb%d0%b8%d1%86%d0%b8-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0%d1%82%d0%b0-%d0%bf%d1%80/", "text": "2017-а година ще е ключова за развитието на комуникацията и взаимоотношенията между двете столици на културата през 2019 г. – Пловдив и италианския град Матера, не само в културно, но и на икономическо ниво. В това се обединиха двете страни, демонстрирайки намеренията си за повече съвместни проекти в обединяващата ги кауза – Европейска столица на културата.Етапите от програмите на Пловдив и Матера бе обсъдена тази събота на среща в града под тепетата между председателя на Общинския съвет в Матера Анджело Тортолели, генералния секретар на Търговската камара на Матера Луиджи Болдрин и изпълнителния директор на фондация „Пловдив 2019“ Кирил Велчев и членовете на Управителния съвет д-р Мариана Чолакова и Любозар Фратев. В качеството си и на член на УС на „Матера 2019″ Анджело Тортолели сподели, че се надява италианският град да успее да привлече повече предприемачи в целия този процес“.Гостите от Апенините бяха впечатлени от инициативите, които фондация „Пловдив 2019“ развива за надграждане на капацитета на културния сектор в града, в организирането на различни специализирани форуми, работата с доброволците и образователния сектор в града. Визитата на делегацията от Матера е по повод българо-италианските дни „Между хоровете и културите“, които се провеждат в момента в града под тепетата. Гостите ще посетят и oткриването на фестивала „Opera open 2017“ на Античния театър, който е част от афиша на „Пловдив – Европейска столица на културата 2019“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Европейските столици на културата през 2019 г. ще засилват връзките си на икономическо ниво"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%be%d1%82-%d0%bd%d0%b0%d0%b9-%d0%b1%d0%bb%d0%b8%d0%b7%d0%ba%d0%b8%d1%82%d0%b5-%d1%81%d1%8a%d0%b2%d0%b5%d1%82%d0%bd%d0%b8%d1%86%d0%b8-%d0%bd%d0%b0-%d1%82%d0%b5%d1%80/", "text": "Ник Тимъти и Фиона Хил, двама от най-близките съветници на британския премиер Тереза Мей, напускат екипа й заради разочароващия резултат на консерваторите на изборите в Обединеното кралство, съобщават световните агенции.Торите предизвикаха вота с цел да получат по-голяма подкрепа след брекзит, но вместо това се лишиха от абсолютното си мнозинство в парламента и се наложи да търсят подкрепата на северноирланските юнионисти, които са известни с крайните си позиции.Тимъти излезе с отворено писмо, в което подчертава, че за партията му са гласували много повече хора сега, отколкото преди години и при трите победи на Тони Блеър. Според него възходът на лейбъристите е причина за загубата на депутатски места.„Простата истина е, че Великобритания е една разделена държава: мнозина са изморени от финансовите ограничения, мнозина са фрустрирани от брекзит и много от младите осъзнават, че нямат възможностите, които е имало поколението на родителите им. Иронията е, че премиерът е политическият лидер, който разбира това разделение (…) кампанията на консерваторите обаче не успя да разбере това”, написа съветникът, който обяви, че поема цялата вина за изборния резултат.Тимъти обаче подчертава, че не се е месил еднолично в политиката на партията и тя не е била негов „персонален хоби проект”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Двама от най-близките съветници на Тереза Мей напускат екипа й\t\t\t"}
{"url": "https://trud.bg/%d1%82%d0%b8%d1%82%d0%bb%d0%b0%d1%82%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0-%d1%81%d1%82%d0%be%d0%bb%d0%b8%d1%86%d0%b0-%d0%bd%d0%b0-%d0%ba%d1%83%d0%bb%d1%82%d1%83%d1%80/", "text": "Титлата „Европейска столица на култура 2019“ ще даде допълнителен стимул за развитие на българо-италианските взаимоотношения и в частност между градовете домакини – Пловдив и Матера. Около това мнение се обединиха председателите на общинските съвети на Пловдив Савина Петкова и на Матера Анджело Торторели по време на срещата си в местния парламент в рада под тепетата. Делегация от Апенините гостува в Пловдив по повод българо-италианските дни „Между хоровете и културите“ от 9 до 13 юни. „Пловдив е красив, спокоен и чист град, грижещ се за своята зеленина, в който е истинско удоволствие човек да се разхожда“, заяви Анджело Торторели.Според него фактът, че Пловдив и Матера заедно ще са евростолици на културата дава шанс за още по-задълбочено сътрудничество между двата града и на икономическо ниво. Шефът на парламента в италианския град разкри, че Матера се опитва да получи статут на безмитна зона и това ще бъде допълнителен стимул за повече инвестици. Италианската делегация е провела среща с Търговско-промишлена камара-Пловдив, с която са обсъдени бъдещи икономически проекти между двата града.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Титлата „Европейска столица на културата“ – стимул за развитие на Пловдив и Матера"}
{"url": "https://trud.bg/%d0%be%d1%82-%d1%87%d0%b5%d0%ba%d0%bc%d0%b5%d0%b6%d0%b4%d0%b5%d1%82%d0%be-%d0%b2-%d0%ba%d0%bb%d0%b0%d1%81%d0%b8%d0%ba%d0%b0%d1%82%d0%b0/", "text": "В своя книга, противопоставяйки се на твърдението, че в България нямало книги в чекмеджета (т. е. неиздадени ръкописи заради цензурата), изрекох, че е имало писатели в чекмеджета. Автори, чието достойнство възпираше таланта им, и ги обричаше на късно достигане на себе си. Формално задочните ми опоненти изглеждаха прави – утвърдените писатели нямаха скрити или върнати ръкописи. Сега се коригирам – имало е чекмеджета в други писателски домове. И то с такива съкровища, които си струва да бъдат четени и да се говори и пише. За тях ще се опитам да разкажа.Първата такава книга е „Земя и корени” на Севда Костова, появила се след 35-годишно отлежаване в мълчание. Отлежаването в литературата има смисъл като проверка на стойността. И „Земя и корени” я е издържала блестящо. Нямам представа защо тя, а и други книги на С. Костова не са отпечатвани до 1989 г. при нейната на пръв поглед праведна за онова време биография. Няма да градя хипотези, защото главното е, че книгата е написана. И вече е последната й издадена. Учудващо късно, послесмъртно, а е комай най-добрата й книга. За авторката се заговори след излизането на романа „Пенелопеида” (1993 г.), който е преобърнато (от името на Пенелопа) и преосмислено повествование на сюжета на Омировия „Одисей”. Поговори се, потупаха я по рамото, понаградиха я, поиздадоха я. И се замлъкна. Надявам се, че появата на „Земя и корени” ще отключи и ще направи актуално четенето и говоренето не само за тази книга, но и за цялото й творчество.Темата й е сътворяването на личността след раждането на човека, т. е. малко изследваното и познавано тайнство на израстването на дошлото с някакъв неосъзнат заряд същество, при съучастието на обкръжаващия го свят на любов, неяснота, неизвестност и враждебност. Израстване от първичността на емоциите и безпомощността до съзнанието за собствено присъствие и готовност за приложението му, т. е. до края на детството. Но избраният герой, сътворяващият се човек не е фикционален, а – авторката С. Костова.Ала „Земя и корени” не е просто мемоарна книга, почела факти и спомени и така разчитаща времето. Книгата събира необятно възприемчивия свят на детето с изключително точно възпроизвеждащата памет на възрастния искрен доброжелател към себе си и към миналото, направляван и контролиран от вещия словотворец и мислител. Ето как става това.Пъстротата на описанието е адекватна на запазеното детско впечатление. Като че ангелски благодушна и невинна душа вижда за първи път света. Света, който вижда детето, е тайнствен, първично чист, интригуващ, загадъчен и необясним. След насладата от неговата магия почти винаги се явява възрастният доброжелател, който отсъжда, без да разваля магията със своя късен морален кодекс. Но възрастният, който отсъжда с еднаква строгост и за другите, и за себе си – детето, неопитоменото зверче, понякога безпомощно, понякога осъзнато властващо; изобщо всякакво, но не и кукленско и напарфюмирано създание. Авторският анализиращ морал, достатъчен да посочи доброто и злото, е доминиран от мъдростта, която показва осъдителното, но не съди. Която разбира, че човекът таи доброто и злото в пропорции, представящи го и определящи оценката за него.Естествено светът на детето е заключен в кръга от родственици, и сетне – на съседи и познати. Но майчиният и бащиният й род са свят с мнозина ярки представители. Прародителят на баща й е поп Паскал, основателят на добруджанското село на ранното й детство, но и на „българските поселения в Южна Добруджа”. Майка й произлиза от видния род Алтънколачевци от Силистра. Тъй че детството й е обградено с хора състоятелни, постигнали всичко със своя труд, със стремежа да се образоват и честно да просперират. Е, не липсват и техни противоположности. Така че течащият разказ наред с основната тема и със завръщането в предходното време представлява и история на рода.Достатъчно представителен, за да характеризира и времето, и българина. Книгата на С. Костова е нейният видян, запазен и възпроизведен свят. Но съвсем не е само нейният отминал свят. Това още е и светът на българина, вкаран във времето, но и свободен от него. Вечният и днешният свят още се съдържат в книгата. А така и донякъде – и бъдещият. Но това е и светът на човека въобще, видян като движение, съставен от елементите на бита – раждане, женитба, труд и поминък, смърт, материална култура, и на битието – тайнството на ставането на човека, движението на човешката душа между свободолюбие, вяра и предначертаности. Така че „Земя и корени” е и книга за универсалното при всички нации, обагрено от особеностите на българския дух и традиции. Причислявам я към глобалната литературна тематика. Но намирам, че е преизпълнена с особеностите на българската духовност, въвеждаща я във все още градящото се многокнижие на българската свещена книга. Където са „Записките…”, „Видрица” на поп Минчо Кънчев, …, без това да натрапвам като сравнение за литературно значение. А една от причините да равнявам „Земя и корени” до тях, че и тук отсъства преднамереността на литературността, заради което те стават много повече литература от всички преднамерености. И тя съдържа и човешки портрети, и литературни сюжети, без да са белетризирани; и познание за човека и историята, субективо, но убедително и вярно, защото е неподправено и произтича от преживяното. Синтезирано и изведено до значими обобщения и послания заради философската нагласа на С. Костова. Което е по-скоро правило при всеки талантлив майстор на Словото.С. Костова е родена в 1921 г. в Южна Добруджа, която принадлежи на Румъния до 1940 г. – годината на връщането й в етническото й землище България. Така че историческото време в книгата е под знака на румънската власт и поселение там. Това кара С. Костова да внесе още една сюжетно-тематична линия – описание и сравнение на битови и народопсихологични характеристики на двата етноса. Линия, която съумява да вкара органично в тъканта на книгата. Заради румънското властване там детският й живот е бил белязан със съдбовни събития и последствия. Баща й е сред водачите на българската съпротива, което влияе на материалния статус на семейството. Но и правят опит да го застрелят в техния дом. Само го раняват, но преживяното стоварва тежко доживотно заболяване на свръхчувствителнвото дете. Той пречи да завърши висше образование. Но не я спира да се самообразова и да реализира литературния си талант. Който все още не е достатъчно познат.За мълчанието преди 1989 г. вече казах – нямам информация и обяснение. Но уж времето след това дойде и в името на справедливостта в литературата, на заслуженото признание. Не ми се дълбае в темата тук. Но не съм й чужд, и ще покажа това. По-същественото, обаче, е да се спре низвергването с мълчание на стойностните автори и творби. Официалното, разбира се, защото интелигентният и добронамерен читател не може да бъде подведен. Но той трябва да бъде насочван и окуражаван в добросъвестния си избор. Затова и започвам с писател като Севда Костова. И с книга като „Земя и корени”. Земя и корениСтр. 33-34Месеците минават, аз раста и придобивам все по-ясно и определено чувство за себе си. А съответно и за другите. В същото време цялото ми същество се прониква от съхраняващото начало. Всяко разрушение ме изпълва с възмущение и всяко унищожение – с ужас. Вече се старая да запазя от похабяване всичко, до което се докосвам. Не цапам и не късам дрехите си, не чупя играчките си. Някакъв инстинкт ми заповядва да съхранявам хармонията, вложена в тях. Дори Калина се чуди и казва за мене!: „Спастрено дете! Такова друго не съм вижда­ла.“ Колкото се отнася до живите същества, аз треперя над тях и всяко тяхно страдание или болка приемам като свои. Особено се измъчвам, когато хората издевателстват над животните. Това направо ме влудява. Ние живеем на малка уличка. Тя минава непосредствено зад общината и носи името на един молдовски владетелен княз, живял през средновековието, Александру чел бун – Александър Добрия. От едната й страна има къщи, а от другата е дворът на общината. Голям двор, който навремето ми се виждаше още по-голям, цял обрасъл с бурен, висок почти човешки ръст. Сред гигантските балдърани се крие схлупено бордейче. В него живее баба Иванчовица, сетна сиромахкиня. По-нагоре, към нашия двор, има една солидна, ка­менна сграда, на която викат Старият затвор. Там е настанена някаква малка войскова или полицейска част. Отпред винаги се мяркат мъже в униформи, а отзад на стряхата има много гарджи гнезда. Веднъж, когато играех на двора, пристигна Нако, с цяла банда момчетии. Донесоха една вехта разкривена стълба, подпряха я на стената, Нако се качи на нея и започна да разваля гарджите гнезда. Гаргите литнаха, закръжиха, разкрещяха се тревожно. Имаше защо да се тревожат, тъй като гнездата бяха пълни с яйчица или излюпени гардженца. Те падаха долу и момчетата ги мачкаха с крака или ги подритваха. Не усетих как се намерих при портата, хванах се с ръчички за дървените решетки и се развиках с всички сили: „Махайте се! Махайте се! Махайте се!” Нако ме погледна, плю презрително и рече: „Какво иска тази запетайка?” Другите се засмяха. Само че сега не ми беше до обиди. Аз направо умирах заедно с гарджетата. Изтичах вкъщи, при мама, разтворих уста, но не можах да й кажа нищо. Задушавах се. Трябваше да съм изглеждала много зле, защото мама веднага се разтревожи. „Какво има? Какво е станало?”, ме заразпитва тя. Закрещях и се затръшках по пода. Дотърча леля, вдигна ме на ръце и двете с мама продължиха да ме разпитват. „Гарджетата….Нако….” проговорих аз най-после. Но задавяна от ридания, не можех за кажа нищо повече. Мама излезе на двора, видя какво става и извика вуйчо. За щастие той си беше този ден вкъщи.Вуйчо прогони момчетата, напердаши Нако и като събра оцелелите гарджета, разквартирува ги по останалите здрави гнезда. Нако побягна позорно, покатери се на акациите срещу тяхната порта и оттам, бит и озлобен, продължи да гледа към мястото на своето поражение. А вуйчо се горещеше. Заплашваше злодея, че ако го хване втори път на нашата улица, ще му строши костите, наричаше го „убиец на животни”. После всички се смяха на тези вуйчови думи. На мене обаче те съвсем не ми се виждаха смешни. Нако наистина беше убиец и то на същества, които не му бяха направили нищо и не можеха да се защитят от него. Какво значение имаше, че това са гарги? Нали и те бяха живи като хората?Нападнатите птици останаха доста време неспокойни. Аз ги наблюдавах и през следващите дни, също неспокойна да не би Нако да повтори опита си. Но той не се реши на такъв риск.Стр. 168-170През тази година на общуване с учителите баща ми бе завързал две хубави и трайни дружби, две от онези младежки честни и безкористни приятелства, които обстоятелствата могат и да прекъснат, но нищо не е в състояние да замъгли. Едната бе с Йордан Йовков – писателя, другата със семейство Янкови, Желез и съпругата му Дечка. По онова време Йордан Йовков не бил още онзи усреден в себе си мълчаливец, какъвто станал по-късно, когато започнал да пише своите разкази. С баща ми си допадали и по нрав, и по темперамент, и по светоусещане. По-късно към това сходство се прибавило и възхищението на баща ми от писателския дар на Йовков, от съвършенството на неговата художествена реч, от епичното благородство на неговите образи, което доближава разказите му толкова много до народната песен. Татко ги четеше винаги пред цялото семейство, с увлечение, с жар, понякога със сълзи на възторг в очите. И често спираше, за да изрази гласно впечатленията си. „Нейчовата круша! – казваше. – Всички я знаят, ама кой би могъл да напише такъв разказ за нея?!“ Особено се възхищаваше той на онази вътрешна извисеност у Йовков, която придаваше значимост и на най-дребните неща в неговите разкази и на най-незначителните факти. „Голяма мярка има човек за живота!“ повтаряше непрекъснато, когато го четеше. Баща ми не можеше да понася онези български писатели, които мереха земята с грам и небето с аршин, според собствените му думи, затъналите до гуша в делничността и битуването лъжехудожници, които започваха с ръжената питка и армеята, въртяха, сучеха и свършваха пак с тях. „Тия дори и да се отърват от материалната нищета, казваше той, от духовната никога няма да могат да се отърват. Дон Кихот гладува и студува, но мисли само за любов, подвизи и слава.“ […] в Букурещ, татко бе запознал с Йовков и мама. А […] веднъж в София, бе повел и мене към дома на писателя […]. Но после се поколеба и накрая ме остави да го чакам в близката градинка. На протестите ми отговори: „Малка си още! Има време!“ Но време вече нямаше, защото Йовков умря на следващата година през есента. Баща ми посрещна смъртта му като тежка загуба, не толкова лична, колкото обща. Жалеше за писателя, чието творчество бе така ненавреме прекъснато, скърбеше и за човека, за неговата ранна кончина, без да подозира, че самият той, макар и значително по-млад от Йовков, щеше да го преживее само с три години.Стр. 396-397 – финалБях като земята, която се пробужда от своята утринна дрям­ка. В мене нещо умираше, но и нещо се раждаше, на изблици, на неравномерни импулси, понякога като кипеж, друг път като пълно безветрие, безчувственост, изчакване. Навърших два­надесет години и гърдичките ми започнаха да набъбват като пролетни пъпки, а очите ми да светят като утринни звезди. Лицето ми също се променяше. Неговата триъгълна форма, късото носле с нежни трепкащи ноздри, малката устица, увен­чана с известната Даскалдимитрова муска, големите мечтателни очи – целият този полувъздушен образ на Психея сякаш се разчупваше и изотдолу излизаше с властна сила скритата монголоидна подложка, витална, чувствена, първична. Очите ми се издължаваха, устните ми надебеляваха, носът се разширя­ваше, скулите се издаваха и челюстите ми натежаваха. „Госпо­ди, каква грозна стана! – казваше мама. – Кой ли ще се ожени за тебе като си такава грозница?“ Малко ме беше грижа кой ще се ожени за мене и дали изобщо ще се оженя, но думите на мама отваряха в душата ми бездънна яма. Каква мъка! Да бъдеш влюбен в красотата, а сам да не си красив! Но аз лесно забра­вях болката от своята рана, защото същото онова вещество, което бушуваше в кръвта ми и караше гърдите ми да се нали­ват и очите ми да блестят, изпълваше душата ми със страст към живота и непобедимо дръзновение. Вече не изпитвах ни­какъв страх пред света, пред неговите ведоми и неведоми сили. Не вярвах и в какъвто и да е бог. Богът бе в мене, самата аз бях бог!…Мечтаех обаче за две неща: да оби­чам като Малката морска царкиня, която жертва всичко за нищо, и да летя между звездите. Първата си мечта пазех в тай­на. А за да изразя втората, си бях измислила дори думи: „Към безкрайни далнини, към безсмъртното небе, към незнайни све­тове душата ми се стреми…“Нещо като химн, който пеех непрестанно по мелодията на темата от пета симфония на Бетховен. Така ли щях да завою­вам света? Не, разбира се! Но знаех, усещах това с всички най-тънки фибри на тялото и душата си, че ми е отредено да воювам и да завоювам, че това е моя задача и цел, дошла на света заедно с мене, неразделна от съществуването ми и от целия ми живот. Този повратен момент в психиката си аз смя­там за край на моето детство. Затова тук трябва да бъде и кра­ят на моите детски спомени.9 януари 1982 г.ВарнаСевда Костова – „Земя и корени”, ИК „Синева”, София, 2017 г.", "date": "2017.06.10", "title": " От чекмеждето в класиката\t\t\t"}
{"url": "https://trud.bg/del-padre-%d0%b7%d0%b0%d0%ba%d1%80%d0%b8%d0%b2%d0%b0%d1%82-guitart-festival-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be/", "text": "Българската фюжън формация Del Padre ще закрият първото издание на GuitArt Festival във Велико Търново. Официалното събитие ще бъде на 11 юни на сцена „Арт лято” край паметник Асеневци. Музикантите от Del Padre отново ще зарадват феновете на хубавата и гореща музика. Музикалният стил на групата е повлиян от испаноезичната музика – испанско традиционно фламенко, музика от Куба и Латинска Америка, както и от фолклорни и етно елементи от цял свят.През 2012-та Del Padre продуцират и издават своя дебютен албум, със заглавие „Руби. В записите участват музиканти от различни точки на света – Колумбия, Коста Рика, Кипър, Куба, Сърбия, Испания, Полша, Австрия, Германия, Италия, Словения и България.Важен тласък на Del Padre за утвърждаването на уникалният им почерк в смесването на фламенко ритми с български фолклорни мотиви дава Нешка Робева, която възлага на групата музикалния аранжимент на спектакъла „Кармен от Факултето“.Миналата година представиха пред българската публика ново парче и видео към него с участието на Поли Генова. Песента е част от предстоящия албум на бандата, който феновете им очакват с нетърпение.GuitArt Festival се провежда със съдействието на програма „Изкуство и култура” на Община Велико Търново.", "date": "2017.06.10", "title": " Del Padre закриват GuitArt Festival във Велико Търново"}
{"url": "https://trud.bg/%d0%ba%d1%80%d0%b0%d1%82%d0%ba%d0%be%d1%82%d1%80%d0%b0%d0%b9%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8-%d0%bd%d0%b8/", "text": "През нощта по-значителна облачност, на места с краткотрайни валежи, ще има над Западна България. Утре ще се развива купесто-дъждовна облачност. На много места от запад на изток ще има краткотрайни валежи, в следобедните часове придружени с гръмотевици. Температурите слабо ще се понижат, показва справка от сайта на НИМХ към БАН. Максималните ще бъдат между 21 и 26 градуса.Атмосферното налягане ще се задържи без съществена промяна – малко по-високо от средното за месеца. Над планините ще се развива значителна купесто-дъждовна облачност, ще има валежи, придружени с гръмотевици. По най-високите върхове на Рила и Пирин ще превалява и сняг. Ще духа слаб до умерен североизточен вятър. Максимална температура на височина 1200 метра – около 15 градуса, на 2000 метра – около 8.Над Черноморието ще има временни увеличения на облачността, но превалявания са малко вероятни. Вятърът ще е слаб, от север-североизток. Максимални температури на въздуха – между 21 и 25 градуса. Температурата на морската вода е между 19 и 21 градуса, вълнението на морето ще е 1-2 бала.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Краткотрайни валежи и гръмотевици ни очакват утре\t\t\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8-%d0%b7%d0%b0-%d1%80%d0%b5%d1%88%d0%b0%d0%b2%d0%b0/", "text": "Руският министър на външните работи Сергей Лавров изрази безпокойство пред катарския си колега шейх Мохамед Ал Тани от решението на арабските страни да скъсат отношенията с Доха и призова за преговори за решаване на кризата, предаде  „Нашата политика е да не се месим във вътрешните работи на другите страни или в техните двустранни отношения. Но не изпитваме никакво задоволство, когато отношенията между наши партньори се влошават“, каза Лавров пред шейх Мохамед, който е на посещение в Москва.В понеделник най-големите сили в арабския свят, включително Саудитска Арабия, Египет и Обединените арабски емирства скъсаха дипломатически отношения с Катар, обвинявайки го, че подкрепя радикални ислямисти и Иран, отбелязва Ройтерс.Лавров каза, че Москва е готова да действа „със съгласието и в интерес на засегнатите страни“, за да допринесе за уреждане на дипломатическата криза. „Призоваваме всички противоречия да бъдат уредени на масата за преговори чрез диалог, основан на взаимно уважение“, заяви той и призова арабските страни да се обединят, за да се борят ефективно с тероризма.Шейх Мохамед каза, че Катар е готов въпросът да бъде решен чрез диалог и че Съветът за сътрудничество в Залива е най-подходящият формат за подобни разговори. Той заяви, че Катар е благодарен на руските институции за предложената му помощ, предаде ТАСС. „Бих искал да благодаря на руските учреждения, които изразиха готовност да предложат помощ на фона на тези незаконни мерки, които бяха приети против нас“, изтъкна министърът.Лавров посочи, че Москва ще направи всичко възможно за постигане на съгласие между страните в ситуацията с Катар. „Поддържаме контакти с повечето участници в протичащите процеси, осъществяват се телефонни разговори на президента на Русия с негови колеги в региона и днешният ни разговор ще бъде продължение на тези усилия“, отбеляза Сергей Лавров.", "date": "2017.06.10", "title": " Лавров призова за преговори за решаване на кризата около Катар"}
{"url": "https://trud.bg/%d0%bf%d0%b8%d1%8f%d0%bd-%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd-%d1%88%d0%be%d1%84%d1%8c%d0%be%d1%80-%d1%83%d0%b1%d0%b8-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%b2/", "text": "Пиян и дрогиран шофьор отне живота на 67-годишен пешеходец, съобщиха от пресцентъра на МВР. Пътнотранспортното произшествие е станало снощи към 22.50 часа в района на бул. „Сливница“.По първоначални данни лек автомобил „Нисан“, управляван от 25-годишния М.М. е ударил пресичащия мъж, който е починал на място. При проба с дрегер, е установено, че водачът е управлявал след употреба на алкохол и кокаин.Той е задържан, по случая е образувано досъдебно производство, а работата по документирането му продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Пиян и дрогиран шофьор уби пешеходец в района на булевард „Сливница“ в столицата"}
{"url": "https://trud.bg/%d0%ba%d0%b0%d0%b2%d0%b0%d0%bb%d0%b5%d1%80%d0%b8%d1%82%d0%b5-%d1%81%d0%bf%d1%80%d1%8f%d1%85%d0%b0-%d0%b3%d0%be%d0%bb%d0%b4%d1%8a%d0%bd-%d1%81%d1%82%d0%b5%d0%b9%d1%82/", "text": "„Кливланд Кавалиърс“ нанесе първа загуба на „Голдън Стейт Уориърс“ в плейофите на НБА при последната си възможност – в четвъртия мач от финалната серия. Действащите шампиони взеха победа със 137:116 и не позволиха на „Воините“ да станат първия отбор, грабнал титлата само с победи в елиминациите. Най-резултатен с 40 точки бе Кайри Ървинг, а звездата Леброн Джеймс добави „трипъл-дабъл“ от 31 т., 10 борби и 11 асистенции. „Определено не искахме да станат шампиони в нашата зала“, заяви Ървинг. „Воините“ все пак водят с 3-1 победи в серията, а петият мач е на техен терен в Оукланд, Калифорния.", "date": "2017.06.10", "title": " „Кавалерите“ спряха „Голдън Стейт“"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%bd%d0%b5%d0%b4%d0%be%d0%b2%d0%be%d0%bb%d0%b5%d0%bd-%d0%be%d1%82-%d0%b8%d0%b3%d1%80%d0%b0%d1%82%d0%b0/", "text": "Дори невероятната победа над Полша не омилостиви националния селекционер на волейболистите Пламен Константинов. Момчетата му надиграха с 3:2 (16, -20, -19, 23, 14) световния шампион в мач от втория турнир на Световната лига, но треньорът намери слабости у играта им. „Не беше най-качественият мач от гледна точка на волейбол, стана повече игра на нерви – заяви Константинов. – Имаме много резерви. Сервисът е едно от оръжията, които днес ни липсваха. Не бързайте да възхвалявате Розалин Пенчев. Освен нападение във волейбола има и други елементи. Най-голямото ми притеснение е тази победа да не ни натежи.“ Пред над 5000 зрители в зала „Конгресна“ на Двореца на културата и спорта във Варна момчетата му започнаха силно и спечелиха без проблеми първия гейм, но след това поляците направиха корекции в играта си. Те обърнаха до 1:2 и опряха българите до стената. С много воля „лъвовете“ успяха да се вдигнат и измъкнаха два равностойни гейма с по-точни отигравания в края. „Направих страшно много грешки от сервис и много глупости в атака – разкритикува се и звездата Цветан Соколов, който бе най-резултатен в мача с 21 точки. – Но предпочитам да бия грозно, отколкото да загубя красиво. Борихме се до края в този мач и най-важното е, че играхме като отбор и в края нещата ни се получиха.“ Приносът на диагонала обаче явно бе достатъчен, а либерото на поляците Павел Заторски призна, че именно Соколов е направил разликата в мача. Победата позволи на националите да отпразнуват в добро настроение рождения ден на разпределителя Георги Сеганов. След сутрешната тренировка вчера съотборниците му подариха торта, но либерото Теодор Салпаров им напомни да не прекаляват със сладкото по време на турнира. Успехът изкачи България на второ място в група „Е1“ преди вчерашните мачове с 2 точки. Лидер с 3 т. е Бразилия, която би Канада с 3:1. Късно снощи завърши мачът на българите с „кленовите листа“. В общото класиране в Световната лига нашите са шести с 5 точки, а лидер с 12 т. е Франция.", "date": "2017.06.10", "title": " Константинов недоволен от играта"}
{"url": "https://trud.bg/e%d0%ba%d1%81%d0%bf%d0%be-%d0%b0%d0%bb%d0%b5%d1%8f-%d0%bd%d0%b0-%d0%b8%d0%bd-%d0%b2%d0%b8%d1%82%d1%80%d0%be-%d0%ba%d0%bb%d0%b8%d0%bd%d0%b8%d0%ba%d0%b8%d1%82%d0%b5-%d0%b2-%d0%b1%d1%83%d1%80%d0%b3%d0%b0/", "text": "Щандът на Звеното по асистирана репродукция на УМБАЛ Бургас привлече много посетители на експо алеята на ин витро клиниките, която бе част от Деня на репродуктивното здраве. Инициативата, чийто организатор е Сдружение „Зачатие”, се проведе днес в Морското казино. За всички посетители на щанда на УМБАЛ Бургас бяха подготвени ваучери за безплатна консултация и ултразвуково  изследване, както и информационни материали.12-тото издание на Деня на репродуктивното здраве бе открито от д-р Султанка Петрова, зам.-министър на труда и социалната политика, проф. Севдалина Турманова – зам.-областен управител на Бургаска област, Мая Казанджиева от  дирекция „Социални дейности, здравеопазване и спорт” в Община Бургас,  д-р Мария Георгиева – директор на „Център за асистирана репродукция“, доц. д-р Емил Ковачев – председател на Българска асоциация по стерилитет и репродуктивно здраве и  д-р Антонио Душепеев – началник на Родилното отделение на УМБАЛ – Бургас.Презентацията на д-р Душепеев  „Мисия Вашето бебе” също предизвика голям интерес сред двойките, защото разкри как се кандидатства по Националния фонд „Ин витро” и общинския фонд на Бургас, а десетки двойки използваха възможността и му зададоха въпроси  лично.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Eкспо алея на ин витро клиниките в Бургас"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%bd%d0%b0-%d1%88%d0%b5%d1%81%d1%82%d0%b8%d0%bc%d0%b0-%d0%be%d1%82-%d0%b7%d0%b0/", "text": "Шестима от задържаните по подозрение за корупция изпитващи от Изпълнителна агенция „Автомобилна администрация” получиха обвинения, информира БТВ.Вчера беше съобщено, че зад решетките са над дузина служители на агенцията и шефове на столични автошколи, които заедно с тях са се уговаряли за по-лесно минаване на практическия шофьорски изпит за тези курсисти, които си платят.До обвинения обаче се стигна само срещу Емил Михайлов, Венцислав Георгиев, Николай Стоилов, Георги Младенов, Атанас Тодоров и Данчо Драганов. Всички те са изпитващи и са обвинени за участие в организирана престъпна група. Един ще отговаря и за подкуп.Заради акцията в ДАИ, в четвъртък и петък шофьорски изпити в София нямаше.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Повдигнаха обвинения на шестима от задържаните за корупция в ДАИ"}
{"url": "https://trud.bg/%d0%bf%d0%be%d1%81%d0%be%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d1%81%d0%b0%d1%89-%d0%b2-%d1%81%d0%b0%d1%83%d0%b4%d0%b8%d1%82%d1%81%d0%ba%d0%b0-%d0%b0%d1%80%d0%b0%d0%b1%d0%b8%d1%8f/", "text": "Посолството на САЩ в Саудитска Арабия призова гражданите да бъдат изключително внимателни и предпазливи с оглед на възможни терористични нападения в кралството. Това се посочва в изявление на американското посолство в Рияд, Посолството на САЩ, както е отбелязано в съобщението „предупреждава сънародниците си относно възможността от терористични нападения в близко бъдеще от страна на „Ислямска държава“ и мрежата „Ал Кайда“ в Арабския полуостров и цялата Саудитска Арабия“.Американските граждани са призовани да останат в рамките на областите, където живеят чужденци, и да не пътуват, ако не е необходимо.На 5 юни Бахрейн, Обединените арабски емирства, Саудитска Арабия, Египет, Йемен, временното правителство на Либия, Република Малдиви и Мавриций обяви скъсване на дипломатическите отношения с Катар, позовавайки се на подкрепата на емирството за тероризма и екстремизма, както и за неговата враждебна политика и намеса във вътрешните работи на арабските страни.По-късно към тях се присъединиха Мавритания и Коморските острови и Йордания. Няколко държави заявиха, че ще предприемат редица други мерки, включително прекратяване на морския и въздушен трафик, експулсиране на дипломати и граждани на Катар. В Доха нарекоха тези обвинения „неоснователни“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Посолството на САЩ в Саудитска Арабия предупреждава за възможни терористични нападения"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-%d1%82%d1%80%d0%b8%d0%bc%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8-%d0%bd%d0%b0-%d0%b0%d1%84%d0%b3%d0%b0%d0%bd%d0%b8%d1%81%d1%82/", "text": "Най-малко трима служители на афганистанската гранична полиция загинаха при авиоудар на американските ВВС в южната част на раздираната от конфликти страна, съобщават световните агенции. Часове по-късно войник от местните специални части разстреля двама американски войници и рани други.Първият инцидент е станал по време на операция в провинция Хелманд, където талибаните са много активни. Американските пилоти са ударили по грешка своите съюзници при опит да отвърнат на обстрел от земята, информира  В резултат на атаката има и двама ранени служители на реда.Тече разследване, като американски военен говорител поднесе извиненията си за случилото се.Междувременно в източната част на Афганистан командос от спецчастите на страната откри огън по американски войници като уби двама и рани други двама преди да бъде ликвидиран.Талибаните обявиха, че стрелецът е техен сподвижник.През март при подобен инцидент пострадаха трима американски военнослужещи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Най-малко трима служители на афганистанската гранична полиция загинаха при авиоудар на американските ВВС\t\t\t"}
{"url": "https://trud.bg/%d0%b4%d0%b5%d0%bd-%d0%b7%d0%b0-%d1%80%d0%b0%d0%b7%d0%bc%d0%b8%d1%81%d1%8a%d0%bb-%d0%b2%d1%8a%d0%b2-%d1%84%d1%80%d0%b0%d0%bd%d1%86%d0%b8%d1%8f-%d0%bf%d1%80%d0%b5%d0%b4%d0%b8-%d0%bf%d0%b0%d1%80%d0%bb/", "text": "Във Франция днес е ден за размисъл преди утрешните парламентарни избори. Те вече започнаха в отвъдморските територии.Гласуването в самата Франция е утре. Прогнозите предвиждат категорична победа за „Република, напред!“ на новия президент Еманюел Макрон, информира  Той има нужда от стабилно мнозинство за партията си, за да изпълни предизборните си обещания. Днес президентът присъства на церемония в село Орадур-сюр-Глан в памет на масово избиване на хора от нацистките войски по време на Втората световна война.Вторият тур на изборите е на 18 май.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Ден за размисъл във Франция преди парламентарните избори"}
{"url": "https://trud.bg/%d1%84%d0%b8%d0%b2%d0%b1-%d1%81%d0%bf%d0%b8%d1%80%d0%b0-%d0%bd%d0%b0%d1%88-%d0%b4%d0%b8%d0%b4%d0%b6%d0%b5%d0%b9-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Диджей Теди Джорджо е един от хората с най-голям принос за атмосферата в Двореца на културата и спорта във Варна. Дикторът, който работи с Българската федерация по волейбол от почти 10 години, обаче няма да вдига настроението по трибуните по време на световното първенство у нас догодина. Оказа се, че поведението на диджея е в разрез с изискванията на Международната волейболна федерация (ФИВБ). Според официалната версия проблемът бил, че Теди Джорджо тича пред трибуните, докато федерацията предпочита дикторът в залата да стои някъде високо. От световната централа дават за пример говорителя във Варшава по време на световното първенство през 2014 г. Друга възможна причина е навикът на диджея да призовава публиката към освиркване на гостуващия отбор при атака или изпълнение на сервис. След победата на България над Полша във Варна дежурният делегат описал поведението на Теди Джорджо в доклада си до федерацията и оттам светкавично взели решение да забранят участието му на шампионата на планетата следващото лято. Теди Джорджо обаче ще продължи да се изявява на мачовете на България от Световната лига.", "date": "2017.06.10", "title": " ФИВБ спира наш диджей за световното"}
{"url": "https://trud.bg/%d0%be%d1%81%d1%82%d0%b0%d0%bf%d0%b5%d0%bd%d0%ba%d0%be-%d1%81-%d1%82%d0%b8%d1%82%d0%bb%d0%b0-%d0%b8-%d0%ba%d1%83%d0%bf-%d1%80%d0%b5%d0%ba%d0%be%d1%80%d0%b4%d0%b8/", "text": "Елена Остапенко счупи куп рекорди с невероятната си победа над Симона Халеп (Румъния) в женския финал на „Ролан Гарос“. Латвийката, която тази седмица навърши 20 години, надигра с 4:6, 6:4, 6:3 тенисистка №4 в света и стана първата шампионка на клея в Париж от 1933 г. насам, която не е поставена в схемата. Тя е й първата представителка на родината си с титла в турнир от Големия шлем. Халеп привидно контролираше мача като спечели първия сет благодарение на опита си, а в следващите два успяваше да си осигури аванс от ранен пробив. Това обаче по никакъв начин не подейства на психиката на младата й съперничка, която упорито продължаваше да удря с всичка сила топката към полето на румънката. Смелата игра на Остапенко доведе до невероятните 54 печеливши удара и същия брой непредизвикани грешки, докато предпазливата Халеп плати с 10 сбъркани удара за 8-е си уинъра. Румънката така и не успя да намери отговор и с лекота загуби куп решителни разигравания. Така тя остана без титла и след втория си финал в Париж и пропусна шанса да се изкачи за пръв път на върха на ранглистата. Победата пък ще изстреля Остапенко от 47-о на 12-о място утре. „Знам историята и не мога да повярвам, че го направих на 20 години“, призна шампионката. Днес „Ролан Гарос“ завършва с мъжкия финал между деветкратния шампион Рафаел Надал (Испания) и търсещия втора титла Стан Вавринка (Швейцария).", "date": "2017.06.10", "title": " Остапенко с титла и куп рекорди"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%81%d0%b0%d0%bc%d0%be-%d0%b5%d0%b4%d0%b8%d0%bd-%d0%be%d1%82-%d0%be%d0%b1%d0%b2%d0%b8%d0%bd%d0%b5%d0%bd/", "text": "Спецсъдът пусна под гаранция петима от обвиняемите за манипулиране на шофьорски изпити. Единствено спряганият за ръководител на престъпната група остава в ареста, предаваАкцията започна с информация за дузина арестувани проверяващи, задържани собственици на автокъщи и разплетена схема с участието на няколко учебни центъра.В крайна сметка обаче само шестима служители на автомобилната администрация бяха обвинени. От тях Венцислав Георгиев остава под стража. Двама от неговите колеги са с мярка „парична гаранция” от 7000 лв., а трима – от по 1000 лв.В съдебната зала стана ясно, че за половината от обвиняемите не са използвани СРС. Адв. Константин Симеонов коментира, че всъщност има повече събрана „фактология” за някои от изпитващите, които сега са свидетели, а не за тези, срещу които бяха повдигнати обвинения.", "date": "2017.06.10", "title": " Оставиха в ареста само един от обвинените за продажба на шофьорски изпити"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%89%d0%b5-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be%d1%81/", "text": "Министърът на отбраната Красимир Каракачанов ще се срещне утре, 11 юни, с командването и инженерно-техническия състав на авиобаза „Граф Игнатиево“. Те ще го запознаят със състоянието на авиационната техника, с която Военновъздушните сили изпълняват задачите си по осигуряване на въздушния суверенитет на страна в интегрираната система за Противовъздушната отбрана на НАТО, съобщават от пресцентъра на Министерство на отбраната.По време на срещата ще бъдат обсъдени конкретните превантивни действия и процедури за безопасност с цел предотвратяване на авиационни произшествия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Каракачанов ще проверява безопасността на авиобаза „Граф Игнатиево“"}
{"url": "https://trud.bg/%d1%8f%d0%bd%d0%be%d0%b2%d0%b8%d1%87-%d0%b4%d0%b5%d0%b1%d0%bd%d0%b5-%d0%b3%d1%80%d0%b8%d0%b3%d0%be%d1%80-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Григор Димитров замина за Щутгарт (Германия), където следващата седмица започва сезона си на трева. Българският тенисист ще участва в местния турнир от категорията „АТП 250“, където започва направо от втория кръг. Негов съперник ще е победителят от мача между Андрей Кузнецов (Русия) и Йежи Янович (Полша), който измъчи българина в първия му мач в София през февруари. Бившата му приятелка Мария Шарапова обаче ще отложи началото на сезона на най-бързата настилка. Рускинята се оттегли от участие на турнира в Бирмингам (Великобритания), заради болки от стара травма в бедрото.", "date": "2017.06.10", "title": " Янович дебне Григор в Германия"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d0%b0%d1%82%d0%b0%d0%bd%d0%b0%d1%81-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d0%bb%d0%b8%d0%b4%d0%b5/", "text": "Генерал Атанас Атанасов е новият лидер на ДСБ. Това решиха с тайно гласуване делегатите на Националното събрание на партията, информира Другите конкуренти за лидерския пост бяха евродепутатът Светослав Малинов, Борис Точев и Ралица Кирилова. До това гласуване се стигна след като досегашният председател Радан Кънев подаде оставка след слабото представяне на парламентарните избори.В отчетния си доклад Кънев посочи като политически успех създаването на Реформаторския блок, макар решението да е струвало тежки външни и вътрешни удари и компромиси. Според Кънев оттук нататък за ДСБ има два пътя – единият да се откаже от големите амбиции. А вторият в запазване и надграждане на проекта „Нова република“.„Този проект, приятели, не е неуспешен. Той е неразвит, той е твърде закъснял за изборите, които се проведоха през 2017 г., но е изпълнен с политически смисъл. Изпълнен е с ценности и вече е изпълнен с множество качествени личности“, заяви Радан Кънев – бивш председател на ДСБ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Генерал Атанас Атанасов е новият лидер на ДСБ"}
{"url": "https://trud.bg/%d0%b3%d0%b5%d0%b9-%d0%bf%d0%b0%d1%80%d0%b0%d0%b4%d1%8a%d1%82-%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d1%81%d1%8a%d0%bf%d1%80%d0%be%d1%82%d0%b8%d0%b2%d0%b0-%d0%bd/", "text": "Парадът на хората с различна сексуална ориентация „София Прайд” постави центъра на София под полицейска обсада за десета поредна година.От „Национална съпротива” организираха контра събитие под надслов „Да изчистим боклука от София“.Двете събития се разминаха без сблъсъци заради заради засилените мерки за сигурност.Организаторите на гей парада призоваха участниците да бъдат внимателни, когато се прибират от демонстрацията.Противниците на „прайда“ се разотидоха още около 18:30 ч. със заканата да се „вклинят“ в шествието на малки групи.До момента няма регистрирани инциденти и провокации и няма задържани от полицията, предаде БНР.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Гей парадът и „Национална съпротива“ не се сблъскаха"}
{"url": "https://trud.bg/%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d0%b2-%d0%bc%d0%b2%d1%80-%d0%bd%d0%b0-%d0%b4%d1%80%d1%8a%d0%b2%d0%bd%d0%b8%d0%ba%d0%b0-%d0%be%d0%b1%d0%b7%d0%be%d1%80/", "text": "В КАТ въвеждат нова видеосистема, пращат служителите на тестове за лоялност и професионализъмСлужители на Пътна полиция ще носят камери върху униформите си, а в патрулките ще има камери, които ще следят как полицаите си вършат работа. Това е само една от мерките срещу корупцията в МВР, които обяви директорът на дирекция “Вътрешна сигурност” в силовото ведомство старши комисар Румен Ганев след арестите на трима служители от Пловдив за грабеж на контрабандни цигари.Мерките трябва да се въведат постепенно до края на годината. Предстои да се доставят още 300 нови автомобила за Пътна полиция, където ще бъде заложена експериментално нова видеосистема. Тя ще включва боди камери, които самите служители ще носят върху униформите си, както е в много европейски държави и САЩ. Отделно ще има камери в самите коли, които ще гледат навън. “По този начин ние ще можем да извършваме наблюдение как си вършат работата и също така ще имаме информация за гражданите как вървят проверките”, обясни Ганев.Акцент ще се постави не само върху разширяване на видеонаблюдението на сектор “Пътна полиция”, но и върху цялата граница и граничните пунктове.Всички нововъведения няма да струват нито лев на българския данъкоплатец, а ще се използва проектно финансиране, посочи шефът на “Вътрешна сигурност”.Сред мерките, които ще влязат в сила за силовото ведомство, са още тестове за лоялност и професионализъм на служителите, проверки върху финансовото състояние на полицаите и на имотните им декларации.“В резултат на тестовете ще имаме реална представа кой как си върши работата. Защото считам, че добрият професионалист, който е добре мотивиран, по-трудно се поддава на корупционни действия”, коментира Ганев.Ще има и по-сериозен контрол върху имотните декларации. “Ясно е, че тези пари отиват някъде. Считам, че по този начин, когато има независими и постоянни проверки на финансовото състояние на определени групи служители, това ще подейства отрезвяващо върху техните желания да се поддават на такъв корупционен натиск”, допълни шефът на “Вътрешна сигурност”.Междувременно в МВР се проведе извънредно заседание с участието на премиера Бойко Борисов, представители на системата на МВР и на Министерството на финансите. Присъства и министърът на отбраната Красимир Каракачанов. Срещата бе посветена на реформите в системата с акцент модернизацията на КАТ. Вицепремиерът Томислав Дончев:Спешно оправяме опашките в КАТ„Един от основните ангажименти на това правителство е редуциране на административната тежест”. Това каза вицепремиерът Томислав Дончев на брифинг в МВР, след като в края на миналия месец на извънредно съвещание в Министерски съвет премиерът Бойко Борисов поръча спешни мерки срещу войната по пътищата.„Фокусираме се върху местата, където административното обслужване е трудно, бавно и понякога мъчително за гражданите. Ще движим двата процеса паралелно. Едно от тези места безспорно е КАТ. Всеки ден през КАТ-София минават по 2500 човека и около 900 автомобила. Обслужването там не е на нивото, на което искаме. Затова от няколко дни работим с колегите от МВР, експертите от МС, за да видим какви краткосрочни мерки, буквално в следващите няколко седмици, да бъдат предприети, за да се облекчи обслужването”, допълни вицепремиерът и допълни, че не може да чакат една година, за да оправят процеса принципно из основи.Крайната цел е пълната електронизация и намаляване на повода да се ходи в самите администрации и да се ползва обслужване на гише.Краткосрочните мерки, който са набелязани, включват изработване на качествен сайт на КАТ с конкретно описани услуги, наличие на необходими документи в електронен вид, ползване на ПОС терминал за плащане, компютри за гишетата, освежителен ремонт в КАТ.До вторник вътрешният министър Радев ще е готов с конкретни разчети. Той е получил уверение от премиера Борисов, че ще има финансиране за набелязаните мерки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Корупцията в МВР – на дръвника (обзор)"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b0%d0%b4%d0%b0%d0%bc-%d1%83%d0%b5%d1%81%d1%82-%d0%b8%d0%b3%d1%80%d0%b0%d0%bb-%d0%b2-%d1%80%d0%be%d0%bb%d1%8f/", "text": "Американският актьор Адам Уест е починал в Лос Анджелис на 88 години. Това съобщи днес сп. „Холивуд рипортър“, позовавайки се на говорител на актьора, предаде Уест, който бе звезда от телевизионната серия Батман от 60-те години, е починал, обграден от близките си. Той е боледувал от левкeмия. Уест е озвучавал и персонаж в анимационния сериал „Семейният тип“. ", "date": "2017.06.10", "title": " Почина актьорът Адам Уест, играл в ролята на „Батман“"}
{"url": "https://trud.bg/%d0%bc%d0%be%d0%ba-%d0%b2%d0%b0%d0%b4%d0%b8-%d1%89%d0%b0%d0%bd%d0%b3%d0%b8%d1%82%d0%b5-%d0%be%d1%82-%d0%be%d0%bb%d0%b8%d0%bc%d0%bf%d0%b8%d0%b0%d0%b4%d0%b0/", "text": "Вдигането на тежести може да бъде извадено от програмата на летните олимпийски игри през 2024 г., обяви президентът на Международния олимпийски комитет Томас Бах. Спортът ще бъде представен от 196 състезатели на игрите в Токио след 3 години, което е с 64 по-малко в сравнение с Рио 2016. Причината е, че при повторна проверка е бил намерен допинг в 49 проби от Пекин 2008 и Лондон 2012 при повторна проверка. „Всички спортове трябва да отговарят на олимпийската харта и световния антидопингов кодекс – обяви президентът на МОК Томас Бах. – С намаляването на квотите изпратихме силен сигнал към вдигането на тежести. Проблемът е огромен, а федерацията има срок до декември да се справи с него.“", "date": "2017.06.10", "title": " МОК вади щангите от олимпиада"}
{"url": "https://trud.bg/%d0%b4%d0%b5%d0%bd-%d0%bd%d0%b0-%d0%b1%d0%b0%d1%89%d0%b0%d1%82%d0%b0-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b2%d1%8a%d0%b2-%d0%b2%d0%be%d0%b5%d0%bd%d0%bd%d0%be%d0%b8%d1%81%d1%82/", "text": "Ден на бащата се проведе във Военноисторическия музей в София. За събитието Българската армия представи машини, които са на въоръжение.Малки и големи участваха в интерактивни игри, състезания с колела, програмиране на роботи. Имаше Телевизионен кът и състезателни тренажори, предава Специален гост на празника беше пилотът на най-големия пътнически самолет в света Airbus A-380 Марио Бакалов: „Като видя тук детските очи, си спомням за себе си. Аз, като съм бил на 4-5 годинки, съм гледал в небето, виждал съм самолетите и съм искал да стана пилот и ето това е станало реалност”АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Ден на бащата се проведе във Военноисторическия музей в София"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83%d0%b4-3/", "text": "Корупцията в МВР – на дръвникаВ КАТ въвеждат нова видеосистема, пращат служителите на тестове за лоялност и професионализъм. Боди камери ще бъдат връчени на родните катаджии.    Вертолетът ударил с витлото дървена мачта на „Дръзки“Кап. Георги Анастасов спасил живота на двамата си колеги. Няма съмнения за техническа неизправност.    Лицеви опори пред НС – спорт с каузаСтоличен фитнес инструктор стартира кампания „Да мотивираме 1 000 000 българи да тренират всеки ден“.     Българка решава кои мигранти са бежанци в германската служба BAMFНе е вярно, че са необразовани – идват лекари, пилоти и адвокати, казва Анелия Ганева.     Стига сте си мерили “Грипен”-ите и “Пантер”-ите – коментар на Пламен ЕнчевДържавните мъже трябва да покажат, че да се правят на обидени, е вредно за държавата.   Манди Мур: Обичам адреналинаАтрактивната певица и актриса отново е на линия с „Това сме ние“. Интервюто е предоставено специално на „Труд“ от The Interview People.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Вижте акцентите в броя на вестник „Труд“ в неделя, 11 юни 2017"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%b1%d0%b8%d0%b7%d0%bd%d0%b5%d1%81-%d1%84%d0%be%d1%80%d1%83%d0%bc%d0%b0-%d1%81%d0%b8%d0%bb%d0%bd/", "text": "Международен панаир Пловдив е партньор и домакин на форума „Силни региони за силна икономика“, който ще се проведе на 15 юни (четвъртък) в зала „България“ на Конгресния център. Това е най-мащабният национален бизнес форум за 2017 година, твърдят организаторите от списание „Бизнес клуб“, а целта е да се засили взаимодействието между общините и деловите среди и съвместната работа с държавната администрация.Инициативата е подкрепена от над 20 организации и институции, сред които Изпълнителната агенция на малките и средните предприятия, Българска агенция за инвестиции, Българската търговско-промишлена палата, Българската банка за развитие и БАН (Българската академия на науките). Проявата гостува в 20 общини, където съвместно с кметовете се организират срещи на местния бизнес с автори и експерти на списание „Бизнес клуб“.С лекции и презентации участват мениджъри на фирми, представители на министерства и ведомства, специалисти от различни браншове. Хрисъстващите имат възможност да научат повече за различните форми за финансиране на проекти, както и за експертните решения в областта на маркетинга, рекламата, продажбите, човешките ресурси, счетоводство, търговското право, мотивацията, мениджмънта, иновациите, международни пазари и други области. В специално видео послание ценни съвети дава Грант Кардон, най-добрият лектор по продажби в света според класацията на Туитър.Срещата с местния бизнес е първият модул от форума „Силни региони за силна икономика“, а вторият е концертът спектакъл „Свята земя българска“ от 19 до 21 часа същия ден на площад „Централен“ в Пловдив. На сцената ще излязат народната певица Поли Паскова и фолклорен ансамбъл „Чинари“, а за доброто настроение на публиката ще се погрижи комикът Димитър Туджаров – Шкумбата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Пловдив домакин на бизнес форума „Силни региони за силна икономика“ на 15 юни"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d1%81%d0%b0-%d0%b4%d0%b2%d0%b0%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82-%d0%bf%d0%bb%d0%be%d0%b2%d0%b4%d0%b8/", "text": "Двама полицаи от Пловдив са арестувани заради извършен от тях грабеж. По непотвърдена информация се касае за кражба на контрабандни цигари, които служителите на реда откраднали докато проверявали автомобил, натоварен с цигари без бандерол, предава Единият от задържаните е служител на окръжната дирекция на МВР в Пловдив, а другият на Общинска полиция. Работата по случая продължава, следствените действия се водят под ръководството на Окръжната прокуратура. В разследването участват и полицейски служители от дирекция „Вътрешна сигурност“ към Министерството на вътрешните работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.10", "title": " Арестувани са двама полицаи от Пловдив, извършили грабеж\t\t\t"}
{"url": "https://trud.bg/%d0%bc%d1%83%d0%bc%d0%b8%d1%8f%d1%82%d0%b0-%d1%81-%d1%82%d0%be%d0%bc-%d0%ba%d1%80%d1%83%d0%b7-%d0%bd%d0%b0%d1%85%d0%bb%d1%83-%d0%b2-%d1%81%d0%b0%d0%bb%d0%be%d0%bd%d0%b8%d1%82%d0%b5/", "text": "Режисьор на филма е Алекс КурцманТом Круз се надява, че ще успее да превърне новия си филм “Мумията” в глобален комерсиален хит. Като изключим поредицата “Невъзможна мисия”, мегазвездата Круз няма много наистина касови заглавия в последните няколко години. Круз разчита, че освен неговото участие публиката ще бъде привлечена от актьорската гравитация на Ръсел Кроу и сексапила на София Бутела и Авабел Уолис.Филмът вече нахлу в кината в страната и по света, а в началото на другата седмица ще стане ясно колко пари е направил в първия си уикенд в салоните.Ето за какво става въпрос в сюжета: Древна кралица (София Бутела – “Kingsman: Тайните служби”, “Стар Трек: Отвъд”), чиято съдба е несправедливо отнета, би трябвало да е затворена за вечни времена в гробница под безмилостната пустиня. Но в наши дни озлобената кралица се събужда и с нея се пробуждат и ужаси отвъд човешкото въображение.От необятните пясъци на Близкия изток до скритите лабиринти под съвременния Лондон The Mummy съчетава неочаквано напрежение и вълнения в оригинално превъплъщение, което дава началото на един нов свят на богове и чудовища.”Режисьор на “Мумията” (The Mummy) е Алекс Курцман (”Хора като нас”) по сценарий на Кристофър Маккуори и Джон Спейтс. В ролите са Том Круз, София Бутела, Ръсел Кроу, Анабел Уолис, Кортни Б. Ванс, Джейк Джонсън, Хавиер Ботет. С този филм от студиото “Юнивърсъл” се надяват, че ще успеят да възкресят славната си филмова вселена от митологични чудовища.", "date": "2017.06.10", "title": " „Мумията“ с Том Круз нахлу в салоните"}
{"url": "https://trud.bg/%d0%b1%d0%b0%d1%88%d0%b0%d1%80-%d1%80%d0%b0%d1%85%d0%b0%d0%bb-%d1%83-%d0%bd%d0%b0%d1%81-%d0%b5-%d0%b1%d0%b0%d0%b9-%d0%b3%d0%b0%d0%bd%d1%8c%d0%be-%d0%b4%d0%be-%d0%b1%d0%b0%d0%b9-%d0%b3%d0%b0%d0%bd/", "text": "– Башар, ти участваш в някои от най-новите български филми, като „Бензин“ и „Нокаут, или всичко, което тя написа“. Какви други проекти и роли ти предстоят?– Предстои ми снимане на филм за Римската империя на BBC, където ще играя Помпей. Другият филм е американски и ще е за шаха на Иран – Реза Пахлави, а аз ще бъда един от съветниците му. Сега с Яна Маринова, Койна Русева и Луиза Григорова ще участвам и в един нов български филм, където освен актьор, съм и продуцент.– А мислил ли си да застанеш от другата страна на камерата – като режисьор и набелязал ли си вече сюжет, която би искал да заснемеш?– Да, мислил съм си, но не знам кога ще събера смелост и засега се проявявам като продуцент. Имам една история, по която работя и която бих искал да разкажа. Става въпрос за българска личност, но няма да издавам повече.– Наскоро приключи участието ти в популярното шоу „Като две капки вода“. С кои от участниците там можеш да кажеш, че станахте приятели и си допаднахте най-много?– Може би най-много се сближих с Деси (Десислава-б.а.), много ме очарова това момиче, с Ваня Джаферович също си допаднахме. Харесвам и Михаела Маринова – малка е, но много талантлива и на мен ми е кеф, като гледам способни млади хора. Тя има нужда да се развива не само по хоризонталата, а и по вертикала – да, пее добре, но трябва и да участва в хубави конкурси, да изнася големи концерти, а да не стане просто служител на гласа си и да се изявява само по участия. Има нужда да й се случват големи събития.– В предаването зрителите много аплодираха женските ти образи. Как се чувстваше облечен и гримиран, като жена?– В този момент съжалявах жените, защото цялото това приготовление при тях е освен да се харесат на себе си, също така и за да се харесат на мъжете. Стана ми мъчно през какви перипетии преминават, а ние мъжете взимаме само един душ, слагаме риза и панталон и сме готови. Докато при жените това са коси, гримове, пудри, мигли – голяма битка, трябва да си обезкосмят краката, ръцете, да си махнат мъхчетата над горната устна, освен това лакове, дрехи, това е някакъв ад, не знам как издържат! (Смее се.) А ние мъжете освен това искаме всичко да е изчистено, да е сготвено, децата да са нахранени, а и същевременно винаги да са готови за любов, когато ни се прииска на нас, а не в обратен вариант. Въобще трудно е да бъдеш жена!– А би ли изиграл гей роля в някой филм, като „Планината Броукбек“ например?– По-скоро не. Това е въпрос на желание, киното не е задължение и за да приемеш дадена роля, тя трябва да има определени арт качества. Много зависи и от режисьора – дали той ще успее да ме убеди, че аз съм подходящият човек за филма.– Кой от близките ти приятели е с най-голямо чувство за хумор и би ли споделил някой номер, който сте правили заедно?– Китодар Тодоров е човекът с най-гениално чувство за хумор, когото познавам и ми е изключително близък приятел. Имахме един любим номер – обаждаме се на някой познат, започваме разговора и в най-пиковия момент прекъсваме връзката. Например – Вчера исках да ти кажа, че те викаха на кастинг, дадоха ми телефон, ще го запишеш ли? – и точно тогава прекъсваме връзката. (Смее се.) На Китко много му харесваше тази смешка. На Карла също сме й правили такива номера.– На финала на „Капките“ със сестра ти Карла Рахал изпълнихте дуетната й песен с Руши Видинлиев – „Лъжи ме“. Бихте ли направили обща песен?– Като цяло се работи трудно с човек от семейството, затова по-скоро не.– Ти си бил на косъм да участваш в касовия кинохит „Борат“. Съжаляваш ли, че си се разминал с роля в този филм?– Бил съм пред избиране и на 10 пъти по-големи кастинги от този, като например за „Мюнхен“ на Спилбърг. Срещал съм се с такива хора, така че като ме питаш дали съжалявам за „Борат“ – дори ми е несериозно да говоря.– Борат напомня ли ти в някои отношения на нашия Бай Ганьо и сблъскваш ли се често със съвременни негови копия?– То у нас си е Бай Ганьо до Бай Ганьо, така че е трудно да ги отбягваш. Като цяло българинът си е Бай Ганьо, но за разлика от него, като замине в чужбина и се държи с една идея по-добре, докато не срещне други българи. Като се съберат 10 човека и като се сдушат едни с други, дори в началото да са етични и изпълнителни, после си стават типични Бай Ганьовци.– В Америка има ли много наши сънародници, които носят чертите на Алековия герой?– Да, срещат се. Има едни тенекеджии и майстори, които познавам там и те са си абсолютни Бай Ганьовци. В Америка има една такава група от хора, на които им е много мъчно, че не са тук, но същевременно обичат да говорят против България. В същото време по цял ден гледат български новини и са по-информирани дори от нас тук и страдат за България. Това е странно явление за мен – като си дойдат същите тези хора в родината и веднага започват да плюят България и искат да си заминават, а като се приберат в Америка в първите 10 дни говорят колко е хубаво тук, но после започват пак да говорят против България…– Какво, освен семейството ти ти липсва най-много от Щатите, когато си тук?– Особено през зимата много ми липсва хубавото време, защото там е топло през цялата година.– А какви са предимствата на България?– Истината е, че Америка е един инкубатор и ако следваш правилата, няма проблем, докато в България си в океана – плуваш и се бориш непрекъснато, но си по-свободен, отколкото там.– Кое е събитието, или темата, която те вълнува най-силно в момента?– О, най-много ме вълнува Доналд Тръмп и неговата тъпотия, мнението му относно глобалното затопляне, арогантното му държане на срещите на високо равнище, абсолютната липса на класа. Казвам го независимо от политическата ми идеология, за себе си не мога да кажа, че съм 100-процентов демократ, или републиканец, но като цяло държанието на Доналд Тръмп определено е дразнещо. Ще видим какво ще стане и със Северна Корея, какво ще предизвика този човек там.– Темата за насилието в училищата актуална ли е и в Америка?– Разбира се, там има според мен дори повече насилие, отколкото тук. През последните години колко случаи има да влезе някой в училището и да изпозастрелва другите деца, това ако не е насилие?– Успяваш ли да останеш спокоен, когато пътуваш, предвид многото терористични актове?– Не съм най-спокойният човек, когато пътувам и за жалост силата на тероризма е в това да създава паника и страх. В Лондон починаха 6 човека, а 30 души бяха ранени, а сигурно шест души умират на ден в България от катастрофи – от безразсъдното каране и от арогантност на пътя.– Ти беше водещ на твое токшоу. Кой от всичките ти гости успя да те изненада и впечатли най-силно?– Кеворк Кеворкян. Бях много наплашен от неговото гостуване, защото ми казаха, че е ужасно труден, а той се държа много достойно и искаше да ми помогне, беше много отзивчив.– С Асен Блатечки сте били състуденти в НАТФИЗ. Бяхте ли любимци на жените още тогава и кой беше Дон Жуанът във вашия випуск?– Аз никога не съм бил любимец на жените, Дон Жуан винаги е бил Асен Блатечки.– Много си скромен, няма как да не знаеш, че много жени те харесват…– Мен социоложки ме харесват по принцип, не си признават веднага, но е така. И на Данчето Христова съм любимец. (Смее се.)– Актрисите, които си срещал в Холивуд, отговарят ли на образа, който имат по лъскавите корици и коя е най-харизматичната от тях?– Не отговарят, разбира се. Специално за тях е ясно, че освен многото грим, от който са направо скулптури и са като с маски на червения килим, също така преди корица при тях задължително минава фотошопът. Мариса Томей за мен е най-харизматитичната личност от жените, които съм виждал.– Какво те впечатлява в една жена?– Впечатлява ме усещането, че е жена. Има два варианта – да бъде мъж, или да бъде жена, аз харесвам тези, които обичат да използват силата на жената.– Коя популярна българка отговаря на тези критерии?– За жалост се сещам само за жени в по-напреднала възраст, които имат такава класа – Данчето Христова и Лили Иванова.– Вярваш ли в съдбовните срещи и имал ли си такива?– Да, вярвам в съдбата и смятам, че нещата винаги се случват тогава, когато са програмирани да се случат.– Такава ли беше срещата ти с майката на твоите деца – Калина?– Да, на Калина дори веднага й взех телефона, не чаках да се разминем.– На какво се стараеш да научиш дъщерите ти – Индия и Клои, а те самите учат ли те на нещо?– Децата винаги ни учат на нещо, те са нашият най-точен учител. Никога преди това не съм имал учители на четиринадесет и на седем години, на колкото са дъщерите ми. Аз бих искал да ги науча единствено да казват истината, каквото и да им коства, мен също на това са ме научили – да казвам истината. Малката все още малко послъгва, но го прави защото е доста артистична и пълна с фантазия.– Сигурно много ти липсват, когато са далеч от теб. Кога ще ги видиш?– Дъщерите ми идват след 10 дена в България и два месеца, докато са ваканция ще са тук, а след това пък аз ще пътувам, за да ги виждам.– Вярата опора ли е за теб?– Да. Смятам, че липсата на вяра е един от най-големите проблеми в нашето общество. Суеверието, което е разпространено тук, не може да бъде упование за нещо. В днешно време едва ли не кеш парите станаха най-важни, но дори и най-успешните и богати хора вярват в нещо, дали това ще е Мадона, или някой друг – всички те имат своята вяра.– Любимата ти мисъл, или цитат?– Нищо не е сигурно.", "date": "2017.06.10", "title": " Башар Рахал:  У нас е Бай Ганьо до Бай Ганьо"}
