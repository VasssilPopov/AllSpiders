{"url": "https://trud.bg/%d0%b4%d0%b5%d0%b2%d0%b5%d1%82-%d0%b4%d1%83%d1%88%d0%b8-%d0%be%d1%82-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%bf%d1%80%d0%b8-%d1%81%d0%bf%d0%b5%d1%86%d0%b0%d0%ba%d1%86/", "text": "9 от  остават в ареста. След тях е и ръководителят на групата Марин Антов, съобщава БНТ. Десетият задържан остава под домашен арест, защото е с влошено здраве и не може да пребивава в килия. Специализираният наказателен съд прие, че от събраните доказателства може да се предположи, че десетимата задържани са изнудвали и рекетирали земеделци и дребни търговци в Монтана, извършвали са редица измами и са разпространявали наркотици. Част от дейността си са прикривали привидно зад услугите на охранителна фирма, на която трябвало да се плаща „такса спокойствие“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Девет души от задържаните при спецакцията в Монтана остават в ареста"}
{"url": "https://trud.bg/%d0%b8%d1%80%d0%b0%d0%bd-%d0%b7%d0%b0%d0%b4%d1%8a%d1%80%d0%b6%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d0%b1%d0%b8/", "text": "Иранската полиция за кратко задържа двама европейски дипломати на смесено празненство с участието на мъже и жени, което е забранено в Иран, предаде Асошиейтед прес, цитиран от БТА, като се позова на агенция Тасним. Дипломатите – от Великобритания и Холандия, са били освободени вчера, след като е било установено, че са чуждестранни правителствени служители. Съобщава се, че на празненството в Техеран са присъствали няколко мъже и жени, но не се уточнява дали е имало алкохол. В Иран е незаконно да се пие алкохол или да се правят смесени събирания с участието на мъже и жени, които нямат роднинска връзка.", "date": "2019.06.01", "title": " Иран задържа европейски дипломати, били на празненство с участието на мъже и жени"}
{"url": "https://trud.bg/%d1%86%d1%8a%d1%80%d0%ba%d0%b2%d0%b0%d1%82%d0%b0-%d0%b2-%d1%82%d0%b5%d1%88%d0%be%d0%b2%d0%be-%d0%ba%d1%80%d0%b8%d0%b5-%d1%81%d1%86%d0%b5%d0%bd%d0%b8-%d0%be%d1%82-%d0%b1%d1%8a%d0%bb%d0%b3%d0%b0%d1%80/", "text": "Часовникът на камбанарията u показва точното време вече 75 г. Не пропускайте още Лещен, Долен и Делчево Определено си заслужава да изминете 25-те километра от Гоце Делчев до Тешово. Пътуването само по себе си също ще ви достави удоволствие, заради красивите гледки, които се разкриват пред очите. Изкачването до селцето, кацнало в подножието на планинския връх Свети Петър в Южен Пирин, разкрива след всеки завой все по-красива панорама. А на върха е кацнала и църквата “Свети Димитър”. Храмът е построен през 1844 г. И е единственият, в който е изрисувана сцената как оттеглилият се от престола български цар Борис I си връща властта и ослепява първородния си син Владимир Расате. Причината за жестокото наказание е, че след замонашването на цар Борис I синът му се опитал да отхвърли християнството като официална религия и да върне старата вяра. Затова и цар Борис I захвърля расото, поема временно управлението и заповядва да ослепят първородния му син. След което възкачва на престола сина си Симеон, останал в историята ни с прозвището Велики заради факта, че по време на управлението му България разширява границите си на три морета и бележи невероятен културен разцвет.  Историческата сцена обаче не е единствената причина да отскочите до село Тешово и да посетите неговата уникална църква. Резбованият с птици, растения и ангели иконостас на храма може да се причисли към произведенията на Дебърската художествена школа. Иконите на него пък са едни от най-добрите произведения от епохата. Повечето са направени от банския зограф Димитър Молеров и могат да бъдат сравнени единствено с иконите в Рилския манастир. Интересен факт е, че трима от зографите на храма – Мино и синовете му Марко и Теофил са оставили по стените на храма и своите автопортрети. В храма има и икона на светите братя Кирил и Методий, изработена от Димитър Неделчев от село Каракьой.  Женското отделение, в което се молели и присъствали на служба дамите от селото, е на втория етаж на църквата. То било добавено допълнително. Жените били скрити зад дървени решетки, за да не ги заглеждат мъжете, твърдят местните. От женското отделение можете да се качите и до камбанарията, за да се порадвате още веднъж на невероятната панорама. Друга забележителност на църквата в Тешово е часовникът на камбанарията, изработен от братя Димитър, Георги и Атанас Димкови от Горно броди, което днес се намира на територията на Гърция.Той показва времето точно вече 75 г., а механизмът му е толкова сложен, че ако се развали едва ли ще може да бъде поправен отново. До църквата е залепено и читалището, в което любезна възрастна дама ще ви разкаже за миналото на селото. За самата църква има и легенда, според която местните упоили османски държавник, който събирал от целия регион злато като данък към империята. В Тешово обаче успели да го напият и убият заедно с въоръжената му охрана. Труповете им изгорили, за да не се разчуе историята, а със откраднатото от турския държавник злато, построили църквата “Свети Димитър”.     Ковачевица помни Григор Вачков Tук актьорът снима последния си филм – „Мера според мера“ Ковачевица още помни стъпките на българския актьор Григор Вачков. Именно тук актьорът снима последния си филм – “Мера според мера”. Заради живописните каменни къщи, тесни калдаръмени улички и възрожденска атмосфера село Ковачевица често е избирано за фон на български филми. Всъщност тук са снимани над 20 ленти, повечето с исторически сюжет, и затова и Ковачевица е наричана българският Холивуд. Това име обаче, като че ли не подхожда на Ковачевица, защото в нея няма нищо изкуствено или фалшиво. Една част от каменните къщи са на по над 500 години, а останалата се строят по старите технологии.  Селото е българско още от основаването си. Според преданието, за да не бъдат помохамеданчени българи и техните семейства се изкачват високо в планината и така се ражда Ковачевица. Не пропускайте да разгледате църквата “Свети Никола”, която турските власти наредили да бъде вкопана в земята и построена в ниската част на селото. В началото на 20 век местните обаче построяват към нея четириетажна камбанария. И днес можете да се качите по стръмната є стълба и да погледнете част от Ковачевица в краката си. Селото е обявено и за архитектурен резерват. Преди да стигнете Ковачевица обаче ще минете през Лещен, който също е известен с тесните си красиви улички и старите каменни къщи. Не пропускайте да се разходите и там. Интересен е фактът, че между двете села се намира село Горно Дряново. То е населено с помаци и е многолюдно. Докато преминавате с колата си край него освен животът, който кипи в селото ще ви направят впечатление типичните за етноса облекла, многото деца, и излезлите от преди десетилетия, като че ли с машина на времето, возила. Които често биват заменяни и от магарета или коне. Докато сте в региона не пропускайте да посетите и другите две села, известни със запазените си традиционни къщи – Делчево и Долен.     Свети Павел благословил водата на Огняново Според легендата Свети Павел е благословил водата на Огняново и я е направил лечебна. Минералният извор в селото, известен с името Мирото, според местните лекува 100 вида заболявания. Той е с температура между 39 и 43 градуса и се е експлоатирал още в древността. Физико-химичният състав на водата е особено подходящ за лечение на болести опорно-двигателната система, ендокринната, дихателната и храносмилателната системи, обмяна на веществата, нервни, гинекологични и сърдечно-съдови болести. Но преданието за това, че лично свети Павел е превърнал водата в целебна, всъщност е подкрепено и с исторически доказателства. И те се коренят в руините на близкия римски град Никополид ад Нестум, който се намира между днешния Гоце Делчев и Огняново. В посланието си до своя ученик Тит, който проповядва новата християнска вяра на остров Крит и в Далмация, първоапостол Павел го призовава “постарай се да дойдеш при мене в Никопол, защото съм решил там да презимувам”. А много историци са убедени, че става въпрос именно за Никополис ад Нестум, който се е издигал в долината между Пирин и Родопите. Освен това градът се намира само на около 70 км от гръцкия град Филипи, в който първоапостол Павел покръства и първата християнка в Европа Лидия. Всъщност Никополис е основан от римския император Траян, който по този начин искал да почете победата си над даките през 105-106 година след Христа. В него можете да видите руините на пощадените от вековете две християнски базилики, основите на публични сгради и съоръжения. Както и древните терми, в които още си личат огромната съблекалня (аподитериум), студеният басейн (фрлигидариум) и топлият – калдариум.", "date": "2019.06.01", "title": " Църквата в Тешово крие сцени от българската история\t"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0/", "text": "Петима германски полицаи са пострадали при безредици в център за бежанци в провинция Бавария, съобщава БТА. Четирима от ранените са приети в болница. Полицаите били извикани снощи в бежанския център заради хулигански действия на някои от обитателите. Тълпа от около 30 души започнала да обижда служителите на реда, стигнало се до ръкопашен бой, като полицаите дори били замеряни с велосипеди. На входа на бежанския център били издигнати барикади от полицията. Обстановката се успокоила след пристигането на полицейски подкрепления. Задържани са шестима мигранти от Нигерия АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Петима германски полицаи са пострадали при безредици в бежански лагер в Бавария"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d0%b0%d1%89-%d0%bf%d0%be%d0%ba%d0%b0%d0%bd%d0%b8-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b7%d0%b5/", "text": "Украинският президент Владимир Зеленски получи покана от американския президент Доналд Тръмп да посети Вашингтон в официално посещение. Информацията беше потвърдена от администрацията на украинския лидер, предава TACC. „Президентът на Украйна Владимир Зеленски благодари на президента на Съединените американски щати Доналд Тръмп за поканата за официално посещение във Вашингтон“, заяви пресслужбата на президента на Украйна. Зеленски също така подчерта, че законопроектът за засилване на подкрепата за Украйна, който бе внесен в Камарата на представителите на Конгреса на САЩ, е важен сигнал за силно стратегическо партньорство между двете страни. „Благодаря на Съединените американски щати за постоянната подкрепа за териториалната цялост на Украйна“, каза той. По-рано изданието „Зеркало недели”, цитирайки собствените си източници, заяви, че по време на срещата между Тръмп и Зеленски ще се проведе съществена дискусия за уреждането на конфликта в Донбас, както и за реални бизнес проекти. Според публикацията, поканата от Тръмп до Зеленски е получена в петък, 31 май. Законопроектът „За осигуряване на подкрепа за Украйна за защита на независимостта, суверенитета и териториалната цялост“, представен в Камарата на представителите на САЩ, има за цел да укрепи отбранителните способности на украинската държава, по-специално чрез прехвърляне на оръжия, продажба на военни отбранителни средтва и укрепване на възможностите на Украйна да противодейства срещу кибератаки. Списъкът с оръжия, които могат да бъдат прехвърлени в Украйна, се допълва от противотанкови, противокорабни и противовъздушни системи. Документът също така предвижда предоставянето на Украйна на статута на главен военно-политически съюзник на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Президентът на САЩ покани Владимир Зеленски на визита"}
{"url": "https://trud.bg/%d0%bc%d0%b8%d1%81%d1%82%d0%b5%d1%80%d0%b8%d1%8f%d1%82%d0%b0-%d1%81-%d1%80%d1%8a%d1%86%d0%b5%d1%82%d0%b5-%d0%bd%d0%b0-%d0%b2%d0%b5%d0%bd%d0%b5%d1%80%d0%b0-%d0%bc%d0%b8%d0%bb%d0%be%d1%81%d0%ba%d0%b0/", "text": "Днес скулптурата на богинята Афродита, открита на гръцкия остров Милос, е една от най-известните статуи в света. Двуметровата фигура е на жена, чийто торс е открит, а бедрата и краката са скрити под падаща роба. Но, защо я наричат Венера и къде са ръцете й – тези два въпроса вълнуват всеки, зърнал произведението на изкуството, изложено във френския Лувър. Причината да я нарекат така се крие в исторически комплекс на французите. Малко след като е открита, статуята е пратена на крал Луи 18-и. Идеята е тя да замени друга бележита скулптура – на Венера Медичи, която Наполеон заграбил от Италия и сега Франция трябвало да върне. А, както знаем добре Венера е римския аналог на гръцката богиня на красотата и любовта Афродита. Статуята е датирана към 130 – 90 г. пр.н.е. и се счита, че е творение на Александър от Антиохия. Венера Милоска носи името на едноименния остров в Бяло море, където е била открита през 1820 година. Размерите й са внушителни – цели 203 сантиметра! Скулптурата, която е изработена от пароски мрамор представя пропорциите за красота в късния елинистичен период – издължен торс, закръглени форми и съблазнително падаща драперия, разкриваща малките гърди на богинята. Статуята е открита от местен фермер на парчета – бюст, крака, торс, ходило… Смята се, че още тогава Венера Милоска е била без ръце. Тя е натоварена на кораб и изпратена в Истанбул, на тогавашния френски консул. Той вижда в скулптурата идеалната възможност да замени тъгата по Венера Медичи и времето единствено го оправдава.  Една от версиите за липсващите ръце на богинята е, че фермера изведнъж осъзнал историческата стойност на находката и отказал да я даде на френските моряци. В последвалата разправия те били счупени, а за да не губят време и да рискуват, поданиците на Луи решили да отплават без тях. Тези твърдения обаче не почиват на никакви доказателства и са по-скоро легенда. Има големи съмнения, че липсващите крайници на Венера може да са счупени още от жителите на о. Милос. В древността се практикувало подобно рушене на божествени статуи ако плодородието било слабо, а природата бурна. Според френските експерти от Лувъра, някога скулптурата е била украсена и с бижута, вероятно от благороден метал. По мрамора има следи от гривна под рамото, обеци и лента на главата. Освен това, според учените, някога Венера е била „цветна“. Както и много други скулптури от древността. Самоличността на жената, превъплътена в мраморната статуя всъщност е енигма – смята се, че тя е Афродита заради това, че е полугола и има чувствени женствени извивки – точно така древните елини са описвали и рисували богинята на любовта. Но, историците допускат още няколко версии, една от които е, че това всъщност е Амфитрита – морска богиня, съпруга на Посейдон. Археолозите от години се опитват да направят реконструкция на оригиналната статуя, базирайки се на позата, която заема: дали е била подпряна на колона, или пък на рамото на бог Арес, или пък е държала в ръка ябълка, амфора или лък. Една от най-разпространените версии е, че именно забранения плод е бил в ръката на Венера Милоска. Според учените, ябълката може да означа две неща: че богинята е била покровителка на острова, защото думата „милос” на гръцки означава „ябълка”, или че разказва легендата за златната ябълка, която богинята на раздора Ерис надписала „на най-хубавата” и подхвърлила на богините Хера, Атина и Афродита. Те на свой ред помолили троянския принц Парис да определи коя от тях да я вземе и той посочил Афродита. За благодарност, тя му дала Елена, съпругата на владетеля Агамемнон и така започнала Троянската война.  Ще се изненадате, но много художници и скулптори не харесват Венера Милоска. Един от тях е самият Реноар. Художникът-импресионист заявил, че тя била далеч от представите му за женска красота. Венера от Милоска е преживяла много. Тя можеше да оцелява по време на Парижката комуна през 1871 г., когато обществени сгради изгарят една след друга. След това статуята е скрита в мазето на полицейската префектура, която също изгаря. Но Венера оцелява. През 1939 г., заедно с други съкровища, Лувърът е изнесена от Париж и по време на войната е скрита в замъка Валанс. Сега тя заема почетно и специално оборудвано място в Лувъра, привличайки тълпи от посетители, които искат да се уверят, че все още няма ръце. Всъщност, покрай въпроса кого изобразява статуята, се появява една дръзка версия, че Венера Милоска е… копие. Според авторите на тази теория, статуята приличала на други две скулптури – тези на Афродита и на Венера Капуанска. А последната е била създадена 170 години преди „безръката“ Венера, което предполагало, че е нейно копие? Статуята на Венера Милоска ще продължава да „тревожи“ учените с множеството загадки около произхода си, автора и времето, в което е създадена. А ние ще продължим да се възхищаваме на „безръкото“ творение, защото макар и „недъгаво“, то е съвършен образец на античността.", "date": "2019.06.01", "title": " Мистерията с ръцете на Венера Милоска"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%bf%d0%be%d0%b4%d0%b0%d1%80%d0%b8-%d0%bc%d0%bd%d0%be%d0%b3%d0%be-%d0%b8%d0%b7%d0%bd%d0%b5/", "text": "Първи юни започна в Благоевград с много игри, изненади и запомнящи се емоции. Денят на детето започна с богата програма, организирана от Община Благоевград. Събитието бе открито от зам.-кметът по култура и хуманитарни дейности Христина Шопова в 10.00 часа на площад „Македония“. Тя отправи приветствие: „Поздравявам всички деца на Благоевград, да бъдат здрави, щастливи и усмихнати . Убедени сме , че имаме най-талантливите и прекрасни деца. Това те го доказват всеки ден. Благодаря на всички родители, които са тук с децата си за да се забавляват заедно. Пожелавам ви много здраве и успехи.“ Музикалната програма разчупи атмосферата на площада, а талантите от танцов клуб „Силвана денс“, Танцова формация „Астра“, Денс студио „Дежа вю“ и солистите от Вокално студио „Фа диез“, дадоха възможност на децата на Благоевград да танцуват и да пеят заедно с тях. Традиционно бе проведена и томбола на „Зайо-байо“. Голямата награда се падна, велосипед, грабна малката Йоана. Децата на Благоевград бяха озарени от щастливи усмивки, когато към тях се изсипа дъжд от разноцветни балони. Празничната програма продължи на стадион „Христо Ботев“, където се проведе международен първоюнски футболен турнир „Хлапетата“. Зам.-кметът Христина Шопова поздрави от свое име и името на кмета д-р Камбитов малките участници, техните треньори и родители. „Честит първи юни на всички деца! Честит празник на всички малки, пораснали и не толкова пораснали деца. Изключително съм щастлива , че днес съм тук и искам да ви поздравя от свое име и името на кмета на община Благоевград д-р Аатнас Камбитов с първия такъв организиран турнир и съм сигурен, че този турнир ще стане традиционен. Благоевград винаги е бил футболен град. Винаги е давал таланти във всички футболни школи в цяла България. От това, което виждам е, че тази традиция ще продължи и със сигурност, а от тук има едни имена, които ще виждаме по футболните световни сцени. Поздравявам всички родители, продължавайте да ги подкрепяте! На всички треньори, организатори, един голям аплодисмент , защото ежедневно с работата си показват, че със сърце, душа и ентусиазъм всичко се получава. Благодаря ви , че не щадите сили и не се отказвате. Ролята на общината е да осигурява условия. Тази година има и финансиране за вас, за което много се радвам , че успяхме да го осигурим, така ще бъде и за напред, защото от малките тръгва всичко, за да продължат после към големите футболни сцени. На добър час на турнира!“. Веднага след официалното откриване зам.-кметът Христина Шопова награди първите малчугани, които бяха изиграли своите футболни срещи. Община Благоевград и съорганизаторите бяха подготвили за всички футболни таланти медали и подаръци, а за най-добрите имаше купи и статуетки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Община Благоевград подари много изненади на децата по случай първи юни – Ден на детето"}
{"url": "https://trud.bg/%d0%bd%d0%b0-66-%d0%b3%d0%be%d0%b4%d0%b8%d0%bd%d0%b8-%d0%bf%d0%be%d1%87%d0%b8%d0%bd%d0%b0-%d0%b1%d0%be%d1%80%d0%b5%d1%86%d1%8a%d1%82-%d0%bd%d0%b8%d0%ba%d0%be%d0%bb%d0%b0-%d0%b4%d0%b8%d0%bd%d0%b5%d0%b2/", "text": "На 66-годишна възраст почина Никола Динев, двукратен световен и 5-кратен европейски шампион в класическата борба. Това съобщиха от пресслужбата на Българската федерация по борба. Той бе носител на още 4 медала от големи първенства в категория тежка, както и на златния пояс „Никола Петров“ за 1977 г. БФ Борба изказва съболезнования на близките и семейството му. Датата и мястото на поклонението ще бъдат обявени допълнително. Поклон пред паметта му! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " На 66 години почина Никола Динев\t"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%bd%d0%b0%d0%b0-%d0%b7%d0%b2%d0%b5%d0%b7%d0%b4%d0%b0-%d1%85%d0%be%d1%81%d0%b5-%d0%b0%d0%bd%d1%82%d0%be%d0%bd%d0%b8%d0%be-%d1%80%d0%b5%d0%b9%d0%b5%d1%81-%d0%b7/", "text": "Бившият футболист на Арсенал, Реал Мадрид и Испания Хосе Антонио Рейес е починал в автомобилна катастрофа на 35-годишна възраст, съобщиха от родния му клуб Севиля. Рейес, който стана известен на широката футболна общественост в Севиля преди да премине в Арсенал, а в последствие и да изкара периоди в Реал Мадрид и градския съперник Атлетико, за последно игра за намиращия се в Сегунда Б Екстремадура. „Няма как да съобщим по-трагични вести. Обичаният от всички нас Хосе Антонио Рейес е починал в автомобилна катастрофа. Почивай в мир“, заявиха от Севиля, където той прекара два периода от по четири години, на своя Туитър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Футболната звезда Хосе Антонио Рейес загина в автомобилна катастрофа"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0-%d0%b3%d1%80%d1%83%d0%b5%d0%b2%d1%81%d0%ba%d0%b8-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%ba%d0%b0%d1%82%d0%be-%d0%b4/", "text": "Бившият премиер на Северна Македония и лидер на ВМРО-ДПМНЕ, който е обявен за издирване и се укрива в Унгария, подаде оставка като депутат. Той се оттегли от поста на народен представител чрез съобщение във фейсбук. По-рано тази седмица парламентът на западната ни съседка обяви, че ще отнеме депутатския мандат на Груевски, защото не се е явявал на работа в пленарната зала повече от половин година. В съобщението си Груевски пише, че обвиненията срещу него са неоснователни и няма да се поддаде на опозиционната пропаганда. Въпреки това е взел решение да подаде оставка. Той допълва, че през следващите дни официално ще уведоми северномакедонския парламент за решението си. Груевски казва още, че благодари на депутатите от ВМРО-ДПМНЕ, че са издържали на натиска и са запазили принципите на конституцията и международното право. Никола Груевски завършва изявлението си с думите „Да живее Македония!”.", "date": "2019.06.01", "title": " Никола Груевски подаде оставка като депутат в Северна Македония"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d1%80%d0%b0%d0%bd%d0%b5%d0%bd%d0%b8%d1%82%d0%b5-%d0%bf%d1%80%d0%b8-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d1%80%d1%83%d1%81%d0%ba/", "text": "Броят на ранените при в , нарасна на 38 души, съобщава  . Четирима от тях са в тежко състояние. Сред пострадалите има и гора, които са се намирали в близост до сградата по време на инцидента. Очаква се броят на ранените да се увеличи, тъй катов здравните заведения в града продължават да прииждат хора, търсещи медицинска помощ. Властите съобщиха, че пожарът в завода е бил угасен и ситуацията е под контрол. Започнало е разследване на причините, довели до инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Броят на ранените при експлозия в руския град Дзержинск стана 38"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%be%d1%82%d0%bf%d0%b0%d0%b4%d0%bd%d0%b0-%d0%b2-%d1%82%d1%80%d0%b5%d1%82%d0%b8%d1%8f-%d0%ba%d1%80%d1%8a%d0%b3-2/", "text": "Григор Димитров отпадна от Откритото първенство на Франция по тенис след трисетова загуба от Станисас Вавринка в двубой от третия кръг на надпреварата – в отделните части 7-6 (5), 7-6 (4), 7-6 (8). Двамата довършиха мача си днес, след като вчера тъмнината прекрати сблъсъка им при резултат 2:0 за швейцареца. Двубоят на корта продължи и в следобедните часове, като първи на напрежението поддаде българинът, който допусна пробив 4-4. Шампионът от 2015 година, обаче, не успя да затвори срещата и след силна игра Димитров достигна до трети последователен тайбрек. В него 28-годишният хасковлия поведе с 6-2 точки, но допусна Вавринка да изравни резултата. Григор успя да предотврати първия мачбол за съперника, но при втория капитулира и така отпадна от швейцареца в трети кръг. Димитров загуби деветия си сблъсък с Вавринка в историята на тяхното съперничество, а успехът за швейцареца бе под номер 500 в кариерата му. В спор за място на четвъртфиналите, швейцарецът ще се изправи срещу талантливия грък Стефанос Циципас, който по-рано, също в доиграване, пречупи сърбина Филип Крайнович след 7-5, 6-3, 6-7 (5), 7-6 (6). Това ще бъде първи мач между двамата.", "date": "2019.06.01", "title": " Григор Димитров отпадна в третия кръг на турнира Ролан Гарос"}
{"url": "https://trud.bg/%d0%b4%d0%b6%d0%be%d1%80%d0%b4%d0%b6-%d1%80-%d1%80-%d0%bc%d0%b0%d1%80%d1%82%d0%b8%d0%bd-%d0%b5%d0%ba%d1%81%d1%86%d0%b5%d0%bd%d1%82%d1%80%d0%b8%d1%87%d0%bd%d0%b8%d1%8f%d1%82-%d0%b8%d0%b3/", "text": "Известен е с фразата: „Който не убива главните си герои, е измамник”, и тъй като с лекота и жестокост погубва персонажите си, го наричат „масовия убиец в литературата”. Фентъзи романите на Джордж Р.Р. Мартин имат над 25 млн. продадени копия в света, а през 2011 г. беше премиерата на първия сезон на сериала „Игра на тронове“ по HBO. Всеки епизод събира средно по 20 млн. зрители пред екраните, а всеки сезон носи по 15 милиона на писателя. Масово e недоволството на феновете срещу сценаристите, осмият сезон на „Игра на тронове” регистрира рекордно нисък рейтинг. Джордж Р.Р. Мартин се присъедини към армията от недоволни телеманиаци: „Разбира се, че съм емоционален по темата. Дали предпочитам да го направят по моя начин? Естествено. Това е травмиращо. Понякога твоите творчески виждания не съвпадат с тези на ответната страна и това води до конфликт“. В САЩ недоволството прерасна в различни петиции за уволнение на сценаристите Дейвид Бениоф и Дан Уайс, накратко наричани от феновете D&D, и презаснемане на целия сезон. Мнозина ги заклеймиха като най-некадърните в телевизионната история. Според една от петициите те са доказали, че са абсолютно некомпетентни… Сериалът заслужава по-добър финален сезон, който има смисъл. Феновете имат повод да се притесняват и за новата трилогия по „Междузвездни войни”, тъй като именно Бениоф и Уайс ще бъдат нейни сценаристи. Все пак ще видим, тъй като сюжетът на Джордж Р.Р. Мартин вдигна много високо летвата и вече D&D не могат дори да я докоснат. Джордж Реймънд Ричард Мартин е роден на 20 септември 1948 г. в провинциалното градче Бейон, щат Ню Джърси. Той е първородният син в многодетното семейство на докер и в жилите му тече гърмяща смес от многонационална кръв. Баща му е потомък на италиански и немски емигранти, а майка му произхожда от знатен ирландски род. Нейните разкази за семейната династия и за необикновения Златен век завинаги се запечатват в детското му съзнание. В интервю за сп. Rolling Stone той признава, че не е бил близък с баща си, единствено ги свързвала любовта към спорта. През свободното си време Мартин старши обичал да си пийва, затова семейството нямало автомобил. Монотонното всекидневие натъжава младежа и само чудният свят на книгите от любимите писатели внася ярки цветове върху сивото житейско платно. Мартин признава, че за първи път се запознава с произведенията на западната класическа литература от комиксите на Marvel Comics. Когато навършва 10, му подаряват книгата на големия американския фантаст Робърт Хайнлайн Have Space Suit – Will Travel. След това в живота му се появяват мистикът Хауърд Лъвкрафт и легендарният Дж. Р.Р. Толкин. Бъдещият писател в захлас чете страшните приказки за великия и ужасен Ктулху и се изживява като странник в Средната земя. По време на скучните уроци Джордж съчинява вледеняващи кръвта разкази за чудовища и ги продава евтино на приятелите си, а с получените пари си купува любимите сладкишчета.  След като завършва училище, младежът се премества в Еванстън, щат Илинойс, където учи журналистика в Северозападния университет. Мартин започва да се замисля за литературна дейност още като тийнейджър. След като прочита „Властелинът на пръстените”, през 1965 г. той прави първите си писателски опити – измисля повест за Рхлор, храбър принц, който пътешества в търсене на демоните и чудовищата, убили дядо му Баристан Храбрия. Младежът така и не завършва творбата си, но имената на главните герои присъстват в следващите му произведения. След като известно време публикува във фензини (непериодични издания, списвани от любители на дадена тема – б.р.), през 1971 г. е неговият дебют в истинско списание – разказът му The Hero излиза в Galaxy Science Fiction. Успехът му не е светкавичен, предишното му произведение получава отказ рекордните 42 пъти. През 1976 г. излиза дебютният му сборник разкази „Песен за Лиа”, удостоен с литературната награда „Локус”.  Започва да се занимава сериозно с писане след смъртта на американския фантаст Tom Reamy, който умира над пишещата си машина от сърдечен пристъп. В тази трагедия Джордж съзира знак свише. През 1977 г. той публикува научнофантастичния роман „Умиращият свят”, който две години по-късно е номиниран за наградата British Fantasy Awards. Следва сборникът с разкази „Пясъчните крале” (1981), „Пътешествията на Тъф” (1987) и много други фентъзита. Малко по-късно той прави първите си стъпки в телевизията като сценарист в няколко различни продукции, в това число и „Зоната на здрача“. Голямото признание му носи цикълът „Песен за огън и лед”, преведен на 45 езика. Първият роман от поредицата – „Игра на тронове“, излиза през 1996 г. Следват „Сблъсък на крале“ (1999), „Вихър от мечове“ (2000), „Пир за врани“ (2005) и „Танц с дракони“ (2011). Най-успешният от тях е „Пир за врани“, който заема първото място в класациите на бестселърите на Wall Street Journal и The New York Times. През септември 2006 г. романът е номиниран за Британската награда за фантастична литература и за престижното американско отличие Quill. От 2017 г. досега феновете са в очакване на предпоследната част на цикъла – „Ветровете на зимата“ (Winds of Winter), а последната – „Мечта за пролет“ (A Dream of Spring), е планирана за 2020 г.  В романите си Мартин разрушава стереотипите за Средновековието като време на храбреци, справедливи крале и чаровни принцеси, заточени в мрачни замъци, охранявани от чудовища. Писателят разказва не само за кръвопролитни войни и междуособици, но и за несправедливост, бедност, религиозна нетърпимост и сексуална разюзданост. В книгите наистина има много действащи лица и сюжетни линии, в които първоначално читателят може да се обърка. Но независимо от изобилието от имена героите изобщо не са случайни – дори незначителните персонажи се появяват в хода на повествованието по един или друг начин. Не са малко и критиците на Мартин, които го укоряват, че жестоко премахва герои, които са станали вече любимци на читателите. Според мнението на писателя обаче не е възможно да се напише хубава книга, в която никой не умира. Любопитно е, че идеята за подобно рязко отстраняване на персонажи от сюжета се ражда у Мартин, когато гледа „Психо” на Хичкок. Първата любов на писателя е малко известната писателка Лиза Татъл, с която дори написва повест, но отношенията им претърпяват фиаско. През 1974 г. той се жени за Гейл Берник и двамата се развеждат след 5 години. Според слуховете по това време Мартин води бурен живот и се ползва с голяма популярност сред женския пол. През 1975 г., все още женен, е съдбоносната му среща с бъдещата му съпруга и голяма негова фенка Парис Макбрайд. През 2011 г. двамата решават да узаконят отношенията си. Писателят е основател на Wild Spirit Wolf Sanctuary – благотворителен фонд за подкрепа на дивите животни в Ню Мексико. Много се дразни от вниманието на феновете. Казва, че като станал знаменит, не може просто да се поразходи. Ами селфитата? „Кълна се, че ако можех да изгоря всички телефони с камери, бих го направил, без да се замисля”, заявява той пред журналисти. Днес Джордж Р.Р. Мартин продължава да живее в скромната си къща в Санта Фе и въпреки че печели по 15 милиона долара на година, все още кара стара Mazda RX7 и предпочита заведенията за бързо хранене. Най обича да похапва скара и мексикански специалитети.", "date": "2019.06.01", "title": " Джордж Р.Р. Мартин – ексцентричният играч на тронове\t"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%bd%d0%be%d0%b2%d0%b8-%d0%ba%d1%80%d0%b8%d0%bb%d0%b5-%d0%bd%d0%b0-%d0%b3%d1%8a%d0%bb%d1%8a%d0%b1%d0%be/", "text": "Харесвам семплия, направо наивен клип, изтъкващ свободата С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Още от времето на Робърта Флак, ставаме свидетели на пътешествието на огромни хитове. Като Keeling me Softly, влязла в устата и слуха на милиарди хора дотолкова, че вече почти избледнява спомена за оригинала. Тези дни с особена наслада чух песента „Гълъбо“, изпълнена преди време от Миро, чиито глас детайлно варира, доминира или потъва в написаното от Вида Пиронкова. Миро е певец с голяма класа и винаги ще държи палмата на първенството сред равни, но според мен Миро сякаш няма криле за „Гълъбо“. Може би за едно красиво чуруликащо врабче, за канарче, за славей, който да го водят от клон на клон, от наклон към наклон. Вида е избрала своя нов Миро, може би миропомазаната занапред млада певица Памела Калоянова, чиито криле да заведат песента на високи планини, да я оставят там, да свие гнездо в еполетите на безкрая, да жужи и звънти според гальовния вятър или бурите. Харесвам семплия, направо наивен клип, изтъкващ свободата на песента, хармонията, новият аранжимент, посоките към които пианото тика този хит. Без да отивам твърде далеч ще кажа, че да се пренарисува „Гълъбо“, очертала вече своите параметри чрез Миро, е трудно задание. Нещо като да обърнеш Вик на Мунк с главата надолу и от това да стане Крясък ана Вик. Много нюанси могат да преобърнат колата на този нов проект и най-вече сравнението с предишния изпълнител. А той, както казах е съблазнително задълбочен, пристрастяващ, но за жалост, не достатъчно. Пак според мен! „Гълъбо“ просто има нужда от своя нов шанс и нови полети. Има нужда от нова рокля, а не от стар смокинг, има нужда от глас-посвещение, глас с майчинско съпричастие, има нужда от кърма, която да изгради по-устойчивите гръден кош и дихателни способности на песента, за да оцелее. И разбира се, има нужда от криле, много по-широко разперени, много по- устойчиви, достатъчно женствени, за да опишат истинското послание на песента. Вие сигурно не знаете, че текстът на „Гълъбо“ е писан от Вида за сина й. Тя го нарича така. И е справедливо като майка на син и на хитове, да подбере по-здравословна музикална интерпретация за челядта си. Била тя от плът или от глас.   Ставри и Венко изпращат Паташев Скулпторът Ставри Калинов и интелектуалецът Венко Мадолев си направиха прекрасна празнична среща с Богдан Паташев. Новият ни посланик във Ватикана бе щастлив да побъбри със старите си приятели, като темите варираха от височайшата папска визита, до предстоящото преместване на Негово Превъзходителство на новия му пост. Посланик Паташев произхожда от семейство на католици от източен обред. Следвал е в университети в Рим и Ватикана. Бил е първи секретар на посолството на Малтийския орден в България, генерален секретар на Католическата епископска конференция в България. Мадолев е известен софийски бонвиван, ценител, автор и колекционер на изкуство.   Хулио Иглесиас Световно известната звезда Хулио Иглесиас заслужава място сред модните икони на Планетата. Макар не очебиен и ексцентричен, той подържа консервативно ниво на обличане, с което предпазва себе си и поколението си от естетически безпорядък. В този кадър легендата е повече от достолепен, с безупречен черен костюм и вратовръзка в същия цвят. Характерното положение на дясната му ръка е приятен, разпознаваем жест и издава аристократични маниери.  Гордата осанка и неподражаем глас са още свеж принос към основанията да го поставя тук днес.   Бизнесдама спасява пчелите Притежателката на Кралство Хармония Юлия Забунова обяви старта на събирането на подписи под петиция за защита на пчелите, която ще бъде внесена в българския и европейския парламент. Според награждаваната милейди, всички европейски граждани ще могат да сложат подписа си под петицията за защита на пчелите в Европа, а в инициативата се настоява за опазване на био разнообразието, като приоритетна цел на европейската аграрна политика, забрана на опасните пестициди и драстично намаляване на средствата за растителна защита. Организационният комитет се надява да бъдат събрани поне 1 милион подписа. Забунова е сред най-удостояваните жени в бизнеса и е негласната СПА кралица на България, с много иновативни подходи към това, което прави. (На снимката- с певицата Сантра).", "date": "2019.06.01", "title": " „Монтираха” нови криле на Гълъбо\t"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d1%86%d0%b5%d0%bd%d0%b8-%d0%bd%d0%b0-%d1%82%d0%be%d0%ba%d0%b0-%d0%b4%d0%be%d0%b1%d1%80%d0%b8-%d0%b8-%d0%bb%d0%be%d1%88%d0%b8-%d0%bd%d0%be%d0%b2%d0%b8%d0%bd/", "text": "След години на турбулентност в електроенергийния сектор, въпреки постоянните мантри за стабилизирането му, повечето наблюдатели започват да се радват и на малките стъпки в посока подобряване на работата. Предложеното решение на регулатора за определяне на цените в сектор „Електроенергетика“ е такъв пример, който едновременно предлага някои окуражаващи промени, но и повдига редица въпроси. Може би най-дискутираната тема в решението е прогнозата за по-висока цена на електрическата енергия на борсата, както и предложеното увеличение на цената u за регулирания пазар. Това не е проблем само на българския пазар, напротив – цената на едро на електрическата енергия се увеличава както в останалите страни членки на Европейския съюз (ЕС), така и в САЩ, Япония и Австралия. В периода 2013-2016 г. се наблюдава тенденция на спад на цените на едро на тези пазари, докато през последните две години се наблюдава обръщане на тази тенденция и очакванията са ръстът на цените да продължи и през следващата година. На този фон би било притеснително, ако регулаторът не предвиди продължаващо покачване на цените и в България и това не намери отражение в ценовото му решение. Нещо повече – може да се каже, че очакванията на регулатора за ръст на цените на едро в България от 70 лв./МВтч на 89 лв./МВтч (малко над 27%) дори са подценени. Стъпвайки на представените аргументи в предложеното ценово решение и публикуваните данни, по-реалистично е да се очаква увеличение между 29% и 33%. Една от преките причини за по-високите цени на електрическата енергия в България е цената на квотите за емисии на въглероден диоксид, която се увеличава от 15,80 €/тон средно за 2018 г. до 21,12 €/тон през първото тримесечие на тази година. Друга причина е оповестеното от САЩ оттегляне от международното споразумение с Иран, което води до увеличаване на цените на петрола и природния газ. Това увеличава цените на електрическата енергия в ЕС, а оттам – и в България. Към това се прибавя и засилването на икономическата активност, която естествено води както до по-високи цени на емисиите на въглероден диоксид, така и до по-високо търсене на електрическа енергия. Естественият ефект от увеличаващите се цени на електрическата енергия е намаляването на добавката за задължения към обществото, която най-общо се изчислява като разликата между пазарните цени и преференциалните цени на редица производители. Колкото по-висока е пазарната цена, толкова по-ниска е добавката за задължения към обществото. Трябва да се отбележи обаче, че очакваното увеличение на цената на електрическата енергия е с 19 лв./МВтч, докато добавката за задължения към обществото намалява с 16,26 лв./МВтч. С други думи крайният разход за електрическа енергия расте. За задоволяване на потреблението на регулирания пазар регулаторът определя необходимите количества електрическа енергия (разполагаемост) за всяко електроразпределително дружество, както и производителите, които следва да го предоставят. В резултат на промени в Закона за енергетиката тази разполагаемост ще се определя по месеци, а не за целия ценови период, както беше досега, което ще увеличи предвидимостта на пазара. Заедно с това се наблюдава увеличаване на натоварването на централи с дългосрочни договори за изкупуване на електрическа енергия, в резултат на което средната цена за произведен МВтч намалява. В същото време се предвиждат по-големи количества от водноелектрическите централи на НЕК за свободния пазар, което, поне в някаква степен, да отговори на високото търсене на пикова енергия (между 8 и 20 часа). В същото време самото решение поставя и редица въпроси. На първо място стои въпросът с жизнеспособността на ТЕЦ „Марица Изток 1“, който е в тежко финансово състояние, а през новия ценови период няма да работи на регулирания пазар. По този начин централата е лишена от стабилен приходоизточник и изцяло ще зависи от пазарните цени. Разбира се, решението на този проблем не е в компетенциите на регулатора, а на Министерството на енергетиката, но липсата на такова в ценовото решение означава несигурност за работата както на централата, така и на целия сектор през следващите 12 месеца. Друг въпрос, този път изцяло в компетенциите на регулатора, е намиране на решение относно натрупания тарифен дефицит в НЕК. В ценовото решение лаконично се казва, че „следва да се изготви дългосрочен механизъм, чрез който тези некомпенсирани средства да бъдат възстановени на дружеството“, но това се повтаря от 2014 г., а развитие по този въпрос все още няма. Към момента този дефицит е финансиран чрез две облигации на Българския енергиен холдинг, по които се дължат и лихви. Последните обаче не се признават като разход за регулаторни цели, което означава, че декапитализират НЕК. Подобна е ситуацията с индивидуалните цели за енергийни спестявания на дружествата в сектора, тъй като „към настоящия момент в нормативната уредба липсва ясно регламентиран механизъм за първоначално набиране и подсигуряване на средства за обезпечаване на тези разходи“, поясняват от регулатора в предложеното решение. Това е поредният въпрос, който се оказва в тежест на сектора, но години наред не се намира приемливо решение, което едновременно да не се превръща в риск за компаниите, но и да не води до свръхкомпенсиране, каквото е притеснението на регулатора. Трупат се грешки Тепърва предстои общественото обсъждане на предложеното решение и промени по него не са изключени, но предвид изборната година, едва ли може да се очаква те да са значителни. От ценовото решение ясно личи липсата на дългосрочна визия както за развитие на сектора, така и на желание за разрешаване на натрупаните стари проблеми. Секторът се променя както по естествени причини, така и по административни такива и подобно отлагане на днешната работа за утре означава трупане на нови грешки и пропуснати ползи, които ще струват скъпо.", "date": "2019.06.01", "title": " Новите цени на тока – добри и лоши новини\t"}
{"url": "https://trud.bg/110-%d1%83%d1%87%d0%b5%d0%bd%d0%b8%d1%86%d0%b8-%d1%80%d0%b8%d1%81%d1%83%d0%b2%d0%b0%d1%85%d0%b0-%d0%b8-%d0%bf%d0%b8%d1%81%d0%b0%d1%85%d0%b0-%d0%b7%d0%b0-%d0%b8%d0%bd%d0%b4%d1%83%d1%81%d1%82%d1%80/", "text": "На тържествена церемония в Шумен на 1 юни бяха наградени най-добрите участници в конкурса „Индустрията в моя регион“. Той се организира от Химикотехнологичния и металургичен университет и Българската асоциация на металургичната индустрия. Инициативата е под патронажа на кмета на Шумен Любомир Христов и се провежда с финансовата подкрепа на „Алкомет“ АД. 110 ученици от Шумен и областта се включиха в надпреварата. Снимки: Община Шумен Гости на награждаването в танцувалната зала на Младежкия дом бяха зам.-кметовете Найден Косев и Росица Антонова, Хюсеин Юруджу, изпълнителен директор на „Алкомет“ АД, Политини Паунова, изпълнителен директор на Българската асоциация на металургичната индустрия и доц. д-р. Розина Йорданова от Химикотехнологичния и металургичен университет. Във възрастова група 5-8 клас за есе бяха отличени творбите на шестима ученици. Валерия Славчева, ученичка в пети клас от IX ОУ „Панайот Волов“, Берна Юнуз, ученичка в шести клас от СУ „Васил Левски“ и Баръш Хайредин от осми клас на ПГМЕТТ „Христо Ботев“. Те получиха таблети и грамоти. Божидара Йовчева, ученичка в шести клас от ОУ „Св. Св. Кирил и Методий“, гр. Велики Преслав, Ивелина Велева също шестокласничка от IX ОУ „Панайот Волов“ и Николай Димитров, ученик в осми клас от УЛК „Сладкодумци“ към ЦПЛР-ОДК бяха наградени с книги. Във възрастова група 9-12 клас за есе таблети и грамоти за успешното си представяне получиха Александър Огнянов от ПЕГ „Н.Й.Вапцаров“, Денислав Маринов от СУ „Йордан Йовков“, гр. Тутракан и Галин Николов от клуб „Журналист“ към ЦПЛР-ОДК. С грамоти и книги от асоциацията на металургичната индустрия бяха наградени Денислав Ангелов, ученик в девети клас от СУ „Сава Доброплодни“, Мариета Петкова, ученичка в девети клас от ПЕГ „Н.Й.Вапцаров“ и Саид Саид, възпитаник на ЦПЛР-ОДК. Конкурсът има и съпътстващ раздел за рисунка, в който се включиха деца до 4 клас. Бяха отличени Алия Акмарал на 10 г. от Арт школата към ЦПЛР-ОДК, Петра Ангелова на 10 г. и Сияна Радева на 6 г. от Арт школа „Чифлигарови“. Те получиха таблети от „Алкомет“ АД. Ахмед Ахмед от трети клас, Даяна Василева и Дилара Фикрет също от трети клас бяха наградени с книги от Асоциацията на металургичната индустрия.", "date": "2019.06.01", "title": " 110 ученици рисуваха и писаха за индустрията\t"}
{"url": "https://trud.bg/%d0%b5%d0%ba-%d1%89%d0%b5-%d0%bf%d0%be%d0%b8%d1%81%d0%ba%d0%b0-%d0%be%d1%82-%d1%87%d0%b5%d1%85%d0%b8%d1%8f-%d0%b4%d0%b0-%d0%b2%d1%8a%d1%80%d0%bd%d0%b5-%d0%bd%d0%b0%d0%b4-17-%d0%bc%d0%bb%d0%bd-%d0%b5/", "text": "Европейската комисия ще поиска от Чехия да върне 17 милиона и 400 хиляди евро, изплатени неправомерно под формата на субсидии на холдинг, контролиран от премиера Андрей Бабиш, съобщава АФП, цитирана от  . Това твърдят чешки медии, като се позовават на проект на доклад от одитна проверка, извършена в началото на тази година по поръчение на Комисията. При одита е било установено, че милиардерът Бабиш е продължил да получава постъпленията от холдинга „Агроферт“ дори след като през февруари 2017-а го прехвърлил на два попечителски фонда. Това го е поставило в конфликт на интереси, тъй като в качеството си на политик е вземал меродавните решения за разпределението на еврофондовете. Самият премиер отхвърли твърденията в чешкия печат като „мръсна лъжа“. Бабиш увери, че финансите на „Агроферт“ са изрядни и че няма да се наложи Чехия да връща пари на Евросъюза.", "date": "2019.06.01", "title": " ЕК ще поиска от Чехия да върне над 17 млн. евро субсидии"}
{"url": "https://trud.bg/%d1%82%d1%80%d1%8a%d0%b3%d0%b2%d0%b0-%d0%b2%d0%bb%d0%b0%d0%ba%d1%8a%d1%82-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%be-%d0%be%d0%b4%d1%80%d0%b8%d0%bd/", "text": "От гара Пловдив за първи път ще потегли влак по маршрут от Пловдив за Одрин. Чрез тази композиция „БДЖ-Пътнически превози” ЕООД ще осигури на своите клиенти удобна възможност за туристическо пътуване до Турция за отиване и връщане през почивните дни. Това съобщиха от пресслужбата на БДЖ. От Пловдив влакът ще потегли в 08.40 ч. и ще пристигне в Одрин в 12.18 ч. В обратно направление влакът ще тръгва от Одрин в 17.00 ч. и ще пристига в Пловдив в 21.15 ч. Композицията ще пътува в състав от два вагона и ще се движи през почивните и празнични дни. Цената на билета за отиване и връщане Пловдив-Одрин-Пловдив е 28.56 лв. с включени запазени места.  Пътниците от Първомай, Димитровград и Свиленград могат да пътуват с този влак до Одрин срещу следната цена на билета:  – от Първомай до Одрин: 10.37 лв.;  – от Димитровград до Одрин: 7.82 лв.;  – от Свиленград до Одрин: 4.30 лв.; Информация за цените на билетите за пътуване на деца, пътуване с намаления и други търговски оферти е публикувана в официалната страница на БДЖ. Повече информация за пътуване с този влак клиентите на националния железопътен превозвач могат да получат от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Тръгва влакът от Пловдив до Одрин"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d1%83%d1%81%d0%bf%d0%b5%d1%85-%d0%bd%d0%b5/", "text": "Цветан Цветанов застана пред въпросите на вестник „Труд“ само часове, след като депозира оставката си от всички постове пред лидера на ГЕРБ и министър-предедател Бойко Борисов. Разговаряме в кабинета му на 17 етаж в централата на ГЕРБ, готов е с огромните папки с анализи от резултатите на изборите. В края на разговора го питам колко кандидати има за поста му, а той отговаря: „Е, предполагам, че са много тези, които биха искали. Въпросът е, че ще трябва да бъде избран само един“. – Господин Цветанов, от един ден сте само член на ГЕРБ. Знам, че не е въпрос как се чувствате, но какво е усещането – като обида или разочарование, или облекчение? Може ли да го определите?  – Това, за което говорите, официално ще стане факт на 7 юли, когато ще се проведе извънредния ни национален конгрес. Тогава ще се представи оставката ми като зам.-председател на партията, както и оставката на Румяна Бъчварова, която заминава за Израел като посланик. Тя също е депозирала оставката си и излизането си от Изпълнителната комисия. Най-общо казано, в момента се чувствам малко по-свободен, защото изминалите 13 години партийна работа за мен означаваха лишения от времето за най-близките ми, както и много и дълги отсъствия от вкъщи. През това лято ще мога да съм по-дълго време със семейството. Ще имам възможност да усетя какво вълнува най-малката ми дъщеря, защото тя порасна като че ли за един миг – вече е на 8 години. А иначе – за разочарование не е редно да се говори. Ние сме големи хора и би трябвало да се отнасяме разумно към разочарованията в чисто служебен план, защото в работата си всеки човек е изправен пред някакви перипетии и предизвикателства. Смятам, че най-важното е да имаш стабилна основа, дом и семейство. Имам чудесно семейство, което ме зарежда с обич и търпение и ми дава сила да преодолявам всички предизвикателства и превратности. – Бихте ли отделили отново тези 13 години от живота си за партийна работа? Или ако трябва да Ви питам по друг начин – мислили ли сте по-рано за деня, в който подавате оставка от всички ръководни постове в ГЕРБ и минавате встрани от Първа лига?  – Всеки се е занимавал с нещо и не гледам на политиката като на даденост. Аз съм така устроен, а и съм възпитан да мисля, че винаги, когато трябва да вършиш някаква работа, трябва да се раздаваш максимално, да даваш всичко от себе си. При това да не работиш само за похвали. В началото, при създаването на партия ГЕРБ, никой не вярваше, че този проект ще успее. Благодарение на подкрепата, която получих от семейството си започнах да пътувам сред хората от понеделник до събота всяка седмица. Това ми даде възможност да виждам непрекъснато нарастващата обществена подкрепа за ГЕРБ. Членовете и симпатизантите ни ставаха все повече, а енергията им ставаше много силна и заразяваща. И днес си спомням началото, когато съм отивал в някои общини, където сме имали малко симпатизанти-понякога под 20 човека и въпреки това съм пропътувал 300 километра – 150 на отиване и 150 на връщане. Пред тях съм говорил все едно, че говоря пред препълнена зала от 200 човека, защото най-важното е хората да усетят искреността ти. Те трябва да знаят, че си заслужава да бъдат съпричастни към този проект. Партийната, организационната работа е най-неблагодарната. Винаги, когато минат едни избори, малко хора мислят за следващите. Аз обаче винаги, когато приключат едни избори, съм планирал следващите веднага и съм знаел в какъв период от време какви мероприятия трябва да бъдат проведени. Виждах точно в това силата на ГЕРБ и уникалността на нашата партия – ние имаме реален политически живот. ГЕРБ има реален контакт със своите съмишленици и истински се стреми да търси последователи и да разширява периферията си. Много е погрешно, ако някой смята, че можеш да администрираш този процес, без да си истински съпричастен с проблемите на хората. Защото често се мисли, че едно участието в управлението ти дава само възможности. Нищо такова не съм мислил и не съм си поставял за цел. Но винаги съм считал за своя задача да спечеля доверието на всички тези, които доброволно участват в нашия политически проект като членове и симпатизанти. Много е погрешно, ако някой смята, че с бюрократично администриране може да постигнеш някакъв успех. Аз съм бил винаги всеотдаен, във всичко съм влагал много енергия и винаги съм мислил напред в бъдещето. Защото съм знаел, че съм част от нещо голямо, от много хора, с които заедно мислим в една посока. – Защо се случва вашата оставка? Появи се конфликт между вас и премиера и лидер на ГЕРБ Бойко Борисов, някой завъртя интрига вътре в партията или отвън? Защо е е вашата оставка в този момент?  – Убеден съм, че конфликт е силна дума в случая. Имаме различия, може би и разминавания, но конфликт в никакъв случай няма между нас. Когато през 2005 година напуснах МВР, за да участва Б.Борисов в кметските избори, аз приех да бъда шеф на на неговия предизборен щаб. Трябва да Ви призная, че тогава му казах, че правя нещо, което никога не съм си представял, че ще правя преди това. Аз съм много праволинеен и последователен в планирането на моя живот. Не вземам емоционални решения. Тогава имаше истинска емоция, но имаше и съпричастност, и изградено доверие помежду ни от периода 2001 до 2005 година в МВР, когато аз бях негов оперативен помощник. Той успя, аз станах зам.- кмет, след това станах председател на партията, защото нямаше как по закон той да съвместява тази длъжност. И тогава, през 2005 година му казах, че аз ще работя с него като ще му казвам всичко, което той трябва да знае. Защото е нужно той да взема информирани решения. Този възглед за работата помежду ни съм запазил и до ден днешен. И затова ние сметнахме за необходимо да разговаряме двамата в началото на седмицата, а вчера (в четвъртък, б.р.) отидох, за да разбера какво е решено. Конфликтите са присъщи на тези, които не познават мъдростта и не разполагат със способността да чуват различното мнение. Мога само да добавя, че проявих търпимост към всичко, което се случваше през последните 45 дни. Имаше, за голямо съжаление много хора, които коментираха, без да познават ситуацията. Имаше и такива, които вземаха страна, без да се интересуват от детайлите. – Ваши съпартийци или външни?  – Не искам да стигам до подробности, за да не обидя някого. Мога да споделя само това, че мисля, че съм взел правилното решение. Животът е като едно колело и трябва да можеш да гледаш на всичко като на нещо, което е трябало да стане. За мен най-важното е, че имам истински приятели и невероятно семейство. С тях се чувствам силен и мога да застана и да гледам хората в очите. Мисля, че съм един от малкото политици, които не са се променили във времето, независимо от позицията, която съм заемал, спрямо хората, които са в администрацията на съответните институции, в които съм работил. И тук искам специално да благодаря както на служителите на МВР, така и на достойните служители на Народното събрание. Най-много са благодарностите ми към администрацията, към членовете и симпатизантите на ГЕРБ. Те са невероятни хора, повярвайте. Това, че работих 13 години толкова ентусиазирано за партията, за да е такава, каквато е днес, дължа на всички тях. Истинско богатство е човек да познава толкова много качествени хора. Благодарен съм, че покрай тях опознах в детайли традициите на всяко едно населено място в страната ни. България е уникална страна с прекрасни хора във всяко кътче. – Благодарите на структурите, обаче как да благодарите на структурата във Велико Търново, ГЕРБ в цялата област има едва 86 гласа разлика с БСП. На фона на предишни избори, когато разликата е била в хиляди. Какво се случи в Плевен, в Добрич? Защо вашите хора не показаха как се работи в ГЕРБ по време на избори?  – А защо смятате, че във Велико Търново резултатът е слаб? – Защото имате твърде малко разлика с БСП.  – Само да припомня, че на областно ниво на минали избори БСП са ни биели. Изключително важно е да се знае е, че в областния център Велико Търново победихме. Което означава, че политиката и на кмета, който е председател на НСОРБ, и областен председател на партията, е правилна. Там успяха да постигнат изключително висок резултат. В Горна Оряховица победихме, а там е една от надеждите на БСП – господин Божанков, а Весела Лечева е острието във Велико Търново. В Елена победихме… Убеден съм, че посоката, в която се движим, е много добра. Много е важно, когато се прави даден анализ, да можеш да боравиш с детайлите. Нужни са тактически ходове, във връзка с предстоящите местни избори. Но това е едно по-дългосрочно планиране. Що се отнася до сега отминалите избори още през октомври месец миналата година представих ситуацията и предложенията си към премиера. – Помня, че когато правихме интервю с Вас миналата година в началото на октомври, казахте off the record, че вече гледате към местните избори.  – Така е, те са взаимно свързани. Винаги съм разглеждат този кратък период между местните и европейските избори като един цялостен процес. И затова на премиера му казах, че е много важно на 20 януари да представя хронограма, която обхваща партийния и организационен период на партията до декември месец. Това беше одобрено и през януари направих презентацията пред колегите. Когато стартирахме кампанията, имаше доста песимисти. От самото начало на 2019 година, на база на организационния живот, който има в партията и във връзка с мероприятията, които бяха планирани, аз оставах най-големия оптимист. Дори когато стартирахме кампанията и когато се говореше, че има проблем, аз бях убеден, че ГЕРБ ще е първа политическа сила. Твърдите ядра на партиите са тези, които винаги решават европейските избори в България от 2007 година до сега. ГЕРБ запази бройката от 6 евродепутати. Нашата цел беше да имаме 7 евродепутати. Но виждате, че прагът, който беше преодолян от „Демократична България“, даде възможност и те да имат свой представител. Мога да кажа, че в момента партия ГЕРБ е в много добра кондиция и очаквам да се справи успешно и на предстоящите местни избори. Всичко е въпрос на менажиране на изборната кампания и на контрол върху процесите, които ще текат в този период. – Знаете ли обаче, че преди 26 май, от вашите активисти идваха два сценария за действие – едното беше: „да загубим нарочно изборите, че Борисов да види, че без Цветанов избори не се правят“. А другият сценарий бе – „нека да имаме по-малко гласове, че Борисов да отстрани от всички постове Цветанов“. Чухте ли ги, впрочем?  – Не съм давал ухо на никакви сценарии. Когато имам избори пред себе си, работя само и единствено за победа. Никога не хабя енергията си за друго. А ако е имало автори на подобни сценарии, те едва ли са били искрени към партията ни и се съмнявам да имат принос за резултатите на ГЕРБ. От вчера насам много хора ме питат защо си отивам. Радвам се, че се оценява по достойнство направеното от мен. Времето ще даде отговор на въпроса дали моята оставка е правилна или не. Сега слушам донякъде с интерес тълкуванията на различни политолози и др. анализатори. А разговорът е бил само между мен и Борисов. Направихме възможно най-доброто-и двамата оповестихме решението и оставката, която вече съм депозирал. – Чухте ли, че се очаквало да правите нов проект? Политически проект.  – Е, мисля, че чак веднага да ми се е роди подобна идея – някак е несериозно (смее се). Сега не е време да се говори за политически проекти. Смятам, че трябва да се говори повече за предстоящите местни избори и затова как държавата трябва да се подготви за новия програмен финансов период. НСОРБ и изпълнителната власт, както и 17-те избрани евродепутати следва да защитават националните интереси и бюджетът на страната ни да бъде с 4 млрд. лева повече за кохезионна политика и за всички останали секторни политики. Така усилията на всички български партии ще бъдат по-успешни. Само обединени усилията ще дадат резултати за страната ни и Европейския парламент и в Европейската комисия ще се съобразяват с нас. – Тежки преговори се очертават в Брюксел след евровота. Ще успее ли Манфред Вебер да стане председател на ЕК?  – Преговорите ще бъдат много тежки, но аз съм убеден, че европейските лидери са достатъчно отговорни, за да избегнат национал-популизма. – За пръв път нямаме доминанта на ЕНП и ПЕС в Европарламента. Как да си го обясним това?  – Демокрацията предлага възможности за различни решения. Свидетели сме на много странни коалиции както на европейско ниво, така също и в националните парламенти. Тези странни коалиции и това, което се случва, е функция на волята на избирателите, които определят конфигурацията на всеки конкретен модел на управление. Европейските избиратели наложиха това многообразие на предпочитанията си, което е истинско предизвикателство пред политическите елити. – Струваше ли си да правите коалиция със СДС за европейските избори – 20 хиляди преференции имат техните кандидати. За 20 хиляди гласа вие поверявате едно място на СДС в Европарламента в лицето на Александър Йорданов. Структурите ви също използваха преференции и се ядосваха, че хора като Лиляна Павлова или Емил Радев са извън ЕП за сметка на чужд партиец.  – Преди началото на изборния процес имаше едно писмо на Жозеф Дол с послание да се търси обединение на демократичния десен избирател. И ние дадохме две места в листата на ГЕРБ на колегите от СДС. Получихме подкрепата и на Обединени земеделци, „Никола Петков“, след това на Гергьовден, на БДФ – като цяло на формации, чиито ценности изцяло се припокриват с ценностите на ЕНП. Мога да кажа, че това беше една консолидация на десни сили за европейския вот. Опитахме се заедно да намалим негативната енергия, която щеше да се формира по време на евровота. Смятам, че с колегите от СДС работихме много коректно и изказвам благодарност на Румен Христов, който за мен е един добър политик с опит. Успех е, че консенсуса взе връх над конфронтацията. Това на мен ми харесва особено много като политик, защото смятам, че политиците имат мисията да търсят онова, което може да ги обедини. Нашият гост  Цветан Цветанов е в оставка като зам.-председател на ГЕРБ и като председател на Националния предизборен щаб на ГЕРБ. Министър на вътрешните работи в първото правителство на ГЕРБ с мандат 2009-2013 година. Доскоро народен представител и шеф на ПГ на ГЕРБ. Роден е на 8 април 1965 година. Завършва курс по мениджмънт в Международната правоохранителна академия в Розуел, специализация в Сикрет сървис във Вашингтон, курсове на ФБР, Департамента за вътрешна сигурност на САЩ (2005). Семеен, с три дъщери.", "date": "2019.06.01", "title": " Цветан Цветанов пред „Труд“: Успех не се постига с администриране, а с печелене на доверие\t"}
{"url": "https://trud.bg/12-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d1%81%d1%82%d1%80%d0%b5%d0%bb%d0%b1%d0%b0-%d0%b2-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%ba/", "text": "Властите в американския щат Вирджиния съобщават, че 12 души са загинали, а четирима други са ранени при престрелката в сграда на градските власти в град Вирджиния бийч. От полицията заявиха, че заподозреният е действал сам. По думите на властите той е стрелял „безразборно“, предава БГНЕС. На пресконференция началникът на полицията в града Джим Сървера заяви: „Знаем, че малко след 4 следобед заподозреният е влязъл в сграда номер 2. Той е бил дългогодишен служител и мигновено е открил стрелба“. Сърверa обясни, че мъжът е носил оръжие 45-и калибър, а пълнителите, които е ползвал, са съдържали повече муниции от обичайното. Самоличността на нападателя вече е установена. Той е бил убит при престрелка с полицията. Към момента няма информация за състоянието на пострадалите. Сред ранените има един полицай, но животът му е бил спасен от бронираната жилетка. Престрелката в комплекса, в който има около 25 сгради, се е случила в петък следобед местно време. Първоначалната информация беше за множество ранени при инцидента. Съобщаваше се също, че стрелецът е бил задържан. Губернаторът на американския щат Вирджиния Ралф Нортъм пристигна в града. Той определи случилото се като ужасен ден: „Това е просто ужасен ден и мислите ни са с жертвите и техните семейства. Работим заедно със силите на реда и служителите в болниците, за да гарантираме, че сме се погрижили за всички.“ В Twitter певецът и продуцент Фарел Уилямс, който е родом от Вирджиния бийч, написа, че се моли за града, загиналите и близките им. В района живее голяма българска общност. За БНР от българското посолство във Вашингтон заявиха, че за сега няма данни за пострадали български граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " 12 загинали след стрелба в американски курортен град\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2-%d0%b8-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d1%81%d0%b5-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2/", "text": "Селища без ток, паднали дървета и непроходими булеварди – това е равносметката за Пловдив и Стара Загора след мощните бури, които ги удариха в късните следобедни часове на вчерашния ден. Градът под тепетата пострада по-сериозно след 80 литра дъжд на квадратен метър, паднали само за час. Колектор изби, като в резултат беше съсипан натоварен булевард. Наложи се евакуация на една от болниците в Пловдив, след като тя остана без ток заради наводнение. Продължава отводняването на приземни етажи, мазета и избени помещения. В Стара Загора цяла нощ дежурни екипи отстраняваха щетите от ураганния вятър и пороя. Там бурята се е простирала на около 50 км, т.е. на практика върху цялата област. Областният управител Гергана Микова посочи, че и военни от Втора механизирана бригада са помогнали за нормализиране на ситуацията.Към момента няма затворени пътища, наводнени сгради и бедстващи хора, но все още няколко населени места остават без ток. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Пловдив и Стара Загора се възстановяват след мощните бури, причинили наводнения"}
{"url": "https://trud.bg/%d0%bd%d1%83%d0%b6%d0%b5%d0%bd-%d0%b5-%d1%83%d0%bd%d0%b8%d0%ba%d0%b0%d0%bb%d0%b5%d0%bd-%d0%bc%d0%b5%d1%82%d0%be%d0%b4-%d0%b7%d0%b0-%d0%b4%d0%b0-%d0%b1%d1%8a%d0%b4%d0%b5-%d0%b8%d0%b7%d0%b2%d0%b0/", "text": "Унгарското министерство на вътрешните работи заяви вчера, че според експертите е нужен „уникален“ метод, за да бъде извадено потъналото туристическо корабче от Дунав и да бъдат прибрани каквито и да било тела, намиращи се на борда му, предаде Асошиейтед прес. Министерството посочи, че лошите условия, включително нулевата видимост под водата и покачващото се равнище на бързо течащите води на реката, не позволяват използването на никакви традиционни методи. Водолазите не можаха дори да доближат потъналото корабче „Русалка“, което е дълго 27 м и се намира на дълбочина от над 6 м близо до построената в неоготически стил сграда на унгарския парламент. Министерството заяви, че 60 инженери, строители на мостове и други експериментират с теоретични модели и пробни гмуркания, за да открият решение. От 35-те души на борда, предимно южнокорейски туристи, 21 са все още в неизвестност, след като в сряда корабчето се сблъска с круизен плавателен съд. За седем души е потвърдено, че са мъртви, има и седем оцелели.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Нужен е „уникален“ метод, за да бъде извадено потъналото корабче в Дунав"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%bf%d1%80%d0%b0%d0%b2%d0%b8-%d0%ba%d1%83%d0%bb%d1%82%d1%83%d1%80%d0%bd%d0%be-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5-%d1%81%d0%b5%d0%ba/", "text": "Новите приказки:  – Ей сега идвам, само да ми изсъхне косата! – казала Рапунцел и принцът се самоубил… *** Пиян мъж отива в РПУ-то:  – Господин полицай, може ли за малко да се видя с оня, дето ни обра къщата завчера?  – Че за какво Ви е!?  – Ами да знам как е успял да влезе, без да събуди жена ми. *** Който не е седял трезвен между пияни хора, нищо не знае за живота! *** Надпис в женска тоалетна:  – Пешо, обичам те! – Петя  Под него друг:  – Много си проста, Пешо ходи в другата тоалетна! *** Мъж звъни на личния си лекар:  – Докторе, изглежда жена ми има възпален апандисит.  – Невъзможно, миналата година я оперирахме. Досега не съм виждал човек с втори апандисит!  – А човек с втора жена виждал ли си?! *** Интернет маниак споделя:  За всички, които ми харесват публикациите – Обичам ви! А другите сте дебели… *** – Какво пиеш?  – Смути… Много е полезно.  – Какво има вътре? Малиниии… Ягодиии… Водка… Антидепресанти… *** Културно предложение за секс:  – Би ли ми дала да ти го дам? *** – Ти месо ядеш ли?  – Не.  – Риба?  – Не.  – Веган?  – Не… 1 седмица до заплата… *** Тамън вкараш децата в правият път… и кривнеш ти! *** Попитах жена си:  – Какво най-много искаш???  Малеее… Една седмица не спря да говори… *** На Адам му е било много скучно, затова Господ му е дал Ева. Така се роди израз „не дай си боже!“ *** – Докторе, искам да ми оформите сeкси талия!  – Госпожо, при мерки 150/150/150, къде точно искате да бъде сексито и къде талията? *** – Как да излъжете, ако жена ви е блондинка, че пиете малко?  – Ами не пийте пет ракии в ракиени чашки, а пийте една ракия в бирена халба. *** Оплакване в женски форум:  – Боже, направи така, че в магазина да има само това за което съм дошла! *** Българин се загубил в Япония. Уцелил хотела, обаче загубил групата. Пита рецепционистката:  – Къде е българската група?  Тя:  – Аз, вас не разбира?!  Той видимо изнервен:  – Да ти е*а мамата…  Тя:  – Ооооо, вие от групата на мамата? На 6-я етаж. *** Народни мъдрости:  – А бе Вуте, тая моята Пена иска секс всеки ден. Аз съм вече на години, не мога толкова…  – Нане, помниш ли преди години какво ти рекох „Не се жени за грозна жена! Никой няма да ти помогне“. *** – Ваша светлост! И по кой закон мислите да ме обесите!?  – Ние всички ги бесим по един и същи закон – Законът за гравитацията. *** – Значи, Вие бяхте на лов и сбъркахте тъща си с елен?  – Точно така, господин съдия.  – И всичко се случи насред мол-а?  – Точно така… *** Когато жената казва:  – Това място е истинска кочина! Хайде двамата с теб да почистим. Твоите вещи са на пода и няма да имаш никакви дрехи, ако не включим пералнята веднага!  Всъщност мъжът чува:  – Дрън, дрън, дрън, ХАЙДЕ, дрън, дрън, дрън, ДВАМАТА С ТЕБ, дрън, дрън, дрън, НА ПОДА, дрън, дрън, дрън, НИКАКВИ ДРЕХИ, дрън, дрън, дрън, ВЕДНАГА. *** Една блондинка тъкмо си взела шофьорска книжка. Качила се на новата си кола и започнала да кара с бясна скорост. Когато стигнала до светофара, не могла да спре и се блъснала в колата пред нея. Излиза шофьорът от колата, оглежда последиците много задълбочено, но не казва нищо и продължава да кара. На следващата пресечка блондинката пак удря същата кола. Шофьорът отново излиза, оглежда последиците и отново нищо не казва. След няколко пресечки блондинката отново блъска същата кола. Излиза шофьорът от колата и пита:  – Маце, не че ти правя проблем или нещо, но ако не съм аз, как спираш? *** Пациентът и без това беше притеснен, но когато чу хирургът да казва „Дай да проверим в Google“, направо изгуби съзнание… *** Възрастен мъж към по-млад в автобуса:  – Младеж, защо не отстъпиш мястото си, виж, възрастна жена стои права до теб!  – Това е тъщата ми.  – Ааааа, ми какво си се натоварил с тоя тежък сак върху коленете, дай ? го да го държи! *** Баща към сина си:  – На нищо ли не съм те научил?! Ако имаш проблем с жена – не хващаш друга жена! Сега имаш два проблема! *** – Извинете, при Вас колко е квадратният метър?  – Ами както навсякъде – метър на метър. *** По-добре да работиш с пияни професионалисти, отколкото с трезви идиоти… *** Дълго не вярвах на мъжа ми, че котка му издраскала гърба, докато кучето не ми направи смучка на врата! *** Учени са открили тайната сила на алкохола. След продължителни опити обаче те безвъзвратно са я забравили. *** – Кога свършваш работа?  – Реално в 18:00, емоционално в 14:00…  Чета на входа на басейна:  – Вход само с плувна шапка!  Влязох само с плувна шапка – изгониха ме! *** Въпрос:  – За какво служи автомобилната свещ?  Отговор:  – За да свети на буталото – да не си удря главата в клапаните… *** Всъщност, абитуриенти идва от:  – А бе, тури едно три… *** Моето ниво на владеене на английски:  – Разбирам по интонацията какво става! *** Селянин е в съда. Съдията го пита:  – Име?  – Крум.  – Презиме?  – И през зиме, и през лете – все съм си Крум.  – Знаеш ли, че брат ти е нелегален?  – Той за училище не може да стане, а ти искаш да не ляга.  – Знаеш ли, че майка ти живее на улицата?  – Ми ти къде искаш? По покривите ли?  – Знаеш ли, че баща ти е конспиратор?  – Той едно магаре не може да спре, а ти – кон.  – Ти влизал ли си в съд?  – В къщи имаме една тава, но не съм пробвал.  – А бе, ти знаеш ли какво е съдия?  – Е па, такова животно в нашето село няма. *** Пиша си с една мацка снощи:  – Аз ли съм единственият мъж, с когото си пишеш?  – Да, другите си легнаха… *** Толкова съм необвързана, че ако спечеля награда пътуване за двама, ще отида два пъти. *** Между студенти:  – Довечера към 9 на линия ли ще си?  – Не, на ракия. *** – Главата ти е като компютър!  – Умна, нали?  – Не, квадратна… *** Иска ми се лятото да бе дълго колкото „Дързост и красота“. *** – Ало Пешо, би ли казал на Георги, че си е забравил телефона.  – Имате някаква грешка, аз съм Даниела.  – Така ли, явно неправилно съм преписала Пешо – колега… *** – А бе Иване, от рано си започнал да пиеш!  – Който си обича работата, от рано я започва… *** Чух само как колите взеха да свирят като за сватба. Станах погледнах се в огледалото и си казах:  – Не идват за мен!", "date": "2019.06.01", "title": " Как се прави културно предложение секс?"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%b8%d1%87%d0%b5%d1%81%d0%ba%d0%b0-%d0%bb%d0%b8%d0%bc%d1%83%d0%b7%d0%b8%d0%bd%d0%b0-%d0%be%d1%82-%d0%b1%d1%8a%d0%b4%d0%b5%d1%89%d0%b5%d1%82%d0%be/", "text": "При пътуване с автомобил на дълги дистанции времето може да се прекарва приятно като във всекидневната стая. Концепцията 19_19 на Citroen показва колко удобна става кабината в лимузината на бъдещето. В концептуалния модел пътническата седалка отпред е заменена с лежащ стол с цилиндричен подглавник, а пасажерите отзад потъват в разкоша на меко канапе. Водачът следи работата на автомобила от голям цветен Head-up дисплей. На магистрали и в задръствания шофьорът оставя управлението на автопилот и може да подремне. В предните врати са вградени големи екрани, които могат да разпознават водача и да го поздравяват. Вътрешното пространство е в изобилие, тъй като междуосното разстояние е дълго 3,10 м – като при Rolls-Royce. Големите колела с диаметър 93 см се намират в четирите краища на конструкцията, а окачването е прочутото „летящо килимче“ на Citroen в модерната версия Advanced Comfort. Гумите са с размер 255/30/R30 и са специална хибридна разработка, като представляват едно цяло с джантите. В пода на превозното средство е инсталирана батерия с капацитет 100 киловатчаса. Тя се зарежда на 80 процента само за 20 минути и осигурява пробег от 800 км. Мощността на задвижващата система възлиза на 340 киловата (равняващи се на 462 конски сили) и 800 Нм. Максималната скорост на движение е ограничена на 200 км/ч, а ускорението от 0 до 100 км/ч отнема по-малко от 5 секунди. Ако е налична подходяща инфраструктура, колата може да зарежда батерията индуктивно по време на движение.", "date": "2019.06.01", "title": " Електрическа лимузина от бъдещето\t"}
{"url": "https://trud.bg/%d1%80%d0%b5%d0%b2%d0%be%d0%bb%d1%8e%d1%86%d0%b8%d1%8f%d1%82%d0%b0-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5/", "text": "Чернокожите студенти обявиха, че искат за един ден всички бели студенти да напуснат колеж  През 2017 г. един университетски скандал разбуни духовете в Америка. Колежът „Евъргрийн“ в щата Вашингтон се превърна в арена на нажежен политически дебат, след като чернокожите студенти обявиха, че искат за един ден всички бели студенти да напуснат колежа. Така щяло да се създаде по-добра основа за расово равенство, ако белите бъдат (дори насилствено, ако се наложи!) изведени от университета. Несъгласието с тази налудност от страна на един преподавател по биология (убеден левичар, точно като искащите изгонване на белите от университета) доведе до буря от агресия по негов адрес, серия от протести, контрапротести, обвинения в расизъм и „бял супремацизъм“. Ако белите не напуснели, това щяло да доведе до емоционални травми у чернокожите… Сходен казус се разигра същата година в Портланд, Орегон. Три училища се наложи да премахнат думата „Линч“ от имената си. Причината – макар „Линч“ да е фамилно име на дарители на училищата, то думата наранявала малцинствата заради това, че навявала асоциации с „линчуването“ на чернокожи. Това е част от популярният тренд на т.нар. „микроагресии“. Това са по същество обикновени думи и изрази, които обаче малцинствата могат да сметнат за „расистки“, „обидни“ и „нараняващи“. Пример за такива са, според официалните насоки на Калифорнийската университетска система, въпроси и изрази като „Откъде си?“, „Има само една раса – човешката раса“ и „Как си толкова добър по математика?“. Ако и на вас тези изречения ви се виждат съвсем нормални, то значи не сте в час с последните тенденции в полудялата култура на политическа коректност. Въпросът „Откъде си?“, например намеквал, че си чужденец, т.е. не си част от нашата култура и обичаи. Израз в защита на равенството между расите като „има само една раса – човешката раса“, пък се счита за „отрицание на културата на малцинствата“. А „Как си толкова добър по математика?“ намеквало, че как може човек от малцинствата като теб да е добър като белите хора в математиката. Всичките тези абсурдности се квалифицират като „микроагресии“, които „потискали“ и „репресирали“ малцинствата. Малко да се зарови човек в последните тенденции в истеричната мултикултурност и ще попадне на изключително странни работи. Особено любопитна е, например, тенденцията да се обвинява мнозинството, че прави „културна апроприация“ на традициите и обичаите на малцинството. Например, ако ядеш тако, но не по оригиналната мексиканска рецепта, а добавиш или премахнеш някоя от съставките, това се явявало форма на отнемане на културната идентичност на мексиканците. Същото важи за всяка вид кулинария, музика и прочие. Ама си правиш пица вкъщи без да ползваш италианска моцарела? Културна апроприация! Пържиш си ориз с пиле по китайски у вас? Обиждаш и отнемаш културата на цял Китай! Един вид мнозинството иззема характерните културни особености на малцинството и ги „профанизира“, с което обиждало малцинството. Потрес. Мислите си, че тези абсурдности са много далеч от България и няма да ги видим тук? Помислете пак. Спомнете си каква омраза се изсипваше по всеки противник на Истанбулската конвенция. Всички противници на обявения за противоконституционен документ бяха обявявани за агресори, потисници, насилници и женомразци. Сега сходни попържни се изливат и по адрес на всеки, който е несъгласен със Стратегията за детето. Едва ли не всеки противник на стратегията си бие детето по три пъти на ден. Ако защитаваш Истанбулската конвенция, значи защитаваш жените. Ако защитаваш Стратегията за детето, значи защитаваш децата. Всички други мнения са форма на „микроагресия“ и „потисничество“ от страна на белия хетеросексуален патриархален мачист срещу уязвимите жени и деца. Нюансите се претопяват и изчезват в казана на политическата коректност, превърната в брутална форма на саморазправа с инакомислието. В последните години покълна, разви се и процъфтя културата на жертвите. Виктимизацията стана една удобна защитна преграда. Да си жертва е изключително удобна поза, една комфортна позиция, която нищо не ти отнема, но пък ти дава приличен социален статус. Първо, това да се самонаречеш „жертва“ ти дава защита сред последователите на правата вяра на мултикултурализма. Медии, общественици и фейсбук-скитници се надпреварват да те венцехвалят, само защото си се самообявил за жертва на нечие „потисничество“. Няма значение дали реално си бил жертва или не – важното е да си част от консенсуса на мултикултурализма и това ще ти осигури вечна закрила от „правилните“ медии и говорители. Второ, културата на жертвите е да се събират на глутници и да нападат всеки, който е повдигнал въпросително вежда по отношение на техните истерии. Ама смееш да разкритикуваш някого? Как не те е срам, ти не знаеш ли, че той/тя е част от еди-коя-си уязвима група? И се изсипва Адът на главата ти. Пък ти иди обяснявай, че критикуваш човека и неговите действия, а не цялата група, към която там критикуваният принадлежи. Трето, културата на жертвата създава изключително удобна обяснителна схема за всякакви възможни житейски провали и несгоди. Ама не си си взел изпита в университета? Това е защото си жена, а преподавателят ти е гаден мизогинист! Не са те взели на работа? Това не е поради липсата ти на квалификация, а защото си представител на етническо малцинство! Не си спечелил от лотарията? Това е, защото си с увреждане! Например, аз многократно съм призовавал множество хора с увреждания да се вземат в ръце и да опитат да се реализират. Поне да опитат! Малцина са ме послушали, докато повечето се захващат да ми обясняват как те нищо не могат и са една вечна жертва на системата. Вярно е, че обществената среда е неприветлива към увреждането. Наясно съм колко е трудно като си с увреждане у нас. Но това не е нито извинение, нито повод да се откажеш да се бориш за едно нормално съществуване. Животът трябва да се живее, а не да се оплакваме от него и вечно да се чудим чия жертва сме. За съжаление, в последно време стана много удобно да си жертва. Да не се налага да търсиш причините за собствените си провали предимно в самия себе си. Разбира се, че има предразсъдъци и прояви на дискриминация, които могат обективно да те спрат в някоя житейска ситуация. Но това са изключенията, които се наказват строго от закона. Това не е правилото, не е общият случай. Поп-културата на жертвите се е превърнала в особена форма на обсесия. Понеже намаляха реалните проблеми, развитите западни общества започнаха да си измислят проблеми. Извеждането пред скоби на всякакви измислени проблеми обаче е особено гротескно за общество като българското, защото докато на Запад може и да са им намалели реалните проблеми, у нас те все още парят като напукан асфалт в горещ юлски ден. Бедност, безперспективност и липса на възможност за изкачване на социалната стълбица са само част от големите проблеми на обществото ни. Но те се замитат под килима и се подменят с темите за джендъра и разните други сходни обсесии, които имат малка или никаква реална тежест. Революция направиха жертвите в последно време. От MeToo-тата, през обидените от всякакви измислени „микроагресии“, чак до истеричните застъпници на разни спорни международни или национални документи. Завладяха обществения дискурс и заеха вечната поза на нацупени мрънкала, които са постоянно недоволни от нечия (сполучлива или не) шега, закачка или статус в социалната мрежа. Тази революция на жертвите обаче започва да провокира контрареволюция от страна на онези, на които им дойде до гуша да си мерят всяка дума, да се чудят кой ще се разсърди на мнението им и въобще да ходят на пръсти около изнежените снежинки, които доминират обществения дискурс в модерните общества. Докато обидчивите продължават да се правят на жертви, мнозинството ще става все по-несъгласно да се подчинява на догмите на политическата коректност. Разбира се, че трябва да сме разбиращи и да не искаме да нараняваме без причина човека отсреща. Но това не може да стига до крайности, при които всяка дума или жест ще се смята за проява на микро или макроагресия. На тези абсурдности трябва да се даде отпор. Истината е, че политическата коректност си отива. Време е да я изхвърлим окончателно на бунището на историята.", "date": "2019.06.01", "title": " Революцията на жертвите\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-18-%d0%b3-%d1%81%d0%bc%d0%b5-%d1%80%d0%b0%d0%b1%d0%be%d1%82%d0%b8%d0%bb%d0%b8-%d0%b7%d0%b0%d0%b5%d0%b4%d0%bd%d0%be-%d1%81-%d0%bf%d1%80%d0%b5%d0%bc/", "text": "Ще се съобразя с оценката на премиера Бойко Борисов и няма да я коментирам. В продължение на 18 години сме работили заедно, не трябва да се говорят лоши неща. Това заяви Цветан Цветанов във връзка с вчерашното изявление на премиера и лидер на ГЕРБ Бойко Борисов. „Решението да подам оставка като втори човек в партията ГЕРБ е мое, взех го след около 40 дни размисъл“, поясни Цветанов пред БТВ. „По време на разговора с премиера Борисов нямаше повишаване на тон. Борисов ми предложи да остана в партията, да работя в нея и да нямам никакви изяви. Според вас това лесно ли е, когато в продължение на 18 години сте работили. За мен вариантите бяха само два: или продължаваме да работим заедно или да си тръгна. Усещам, че има недоверие“, каза Цветанов. „Аз лоша дума за Борисов няма да кажа. Няма да се превърна в човек, който хули след като се е разделил. Но мога да изразявам мнение за решенията на партията. Винаги съм бил за евроатлантическата позиция на страната. Това, което съм правил, е да защитавам интересите на партията и държавата“, заяви той. За казаното вчера от Бойко Борисов, че не желае вече Веселин Маринов да пее на проявите на ГЕРБ, Цветанов заяви за приятеля си: „Аз се гордея с Веско Маринов. Запознах се с него, когато бях заместник кмет в Столична община. Той е много ранима душа, но ако не е с тези си качества, нямаше да бъде Веско Маринов. Борисов е в правото си да говори каквото иска, но все пак и аз имам права. За тези 40 дни бях коректен, лоялен и не казах нито една дума. Няма да го направя и сега”, натърти Цветанов, като отбеляза, че в такъв момент е добре човек да запази хладнокръвие и да остане спокоен. Цветан Цветанов разкри, че веднага след оставката си е получил предложение от лидер на една от по-малките политически партии да се присъедини към нея, но е отказал. „Засега ГЕРБ е партията, която е най-припознаваща се в моите виждани. Аз съм участвал в нейното създаване. Може би ролята ми не е била толкова важна, каквато бе оценката на премиера”, подчерта той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Цветанов: 18 г. сме работили заедно с премиера Борисов, не трябва да се говорят лоши неща"}
{"url": "https://trud.bg/%d0%b2%d0%b0%d0%b4%d0%b8%d0%bc-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%bb%d0%b8%d1%87%d0%bd%d0%b8-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b2-%d1%87%d1%83%d0%b6/", "text": "Министерският съвет одобри Закон за изменение и допълнение на Закона за българските лични документи. С промените се въвежда възможност български личен документ да бъде получен извън страната лично чрез използване на лицензиран доставчик на пощенска или куриерска услуга. Това ще облекчи българските граждани в чужбина, особено живеещите в населени места, отдалечени от дипломатическите и консулските представителства на Република България в чужбина, съобщи за „Труд“ външният министър Екатерина Захариева. Въвежда се изискване за лично явяване на лицето – при подаване на заявлението за издаване на документа в дипломатическо или консулско представителство на Република България в чужбина. С приемането на измененията се създава и нова възможност за подаване на заявления за подмяна на български лични документи чрез автоматизираната информационна система за електронни услуги на Министерството на външните работи. Получаването на готовия документ ще става само лично, след като самоличността на получателя бъде установена еднозначно и документът, чиято подмяна се иска, бъде върнат. Така български лични документи в чужбина ще се вадят само с едно посещение в консулската служба или при подаване (а ще се получават с куриер), или при получаване (когато се кандидатства онлайн). Сроковете за издаване на български лични документи при подадено в чужбина заявление ще бъдат 45 дни за обикновена услуга и 30 дни за бърза услуга. С измененията се въвежда срок на валидност на паспортите от 10 години, като същевременно се запазва и възможността за издаване на паспорт с 5-годишна валидност. Министерство на вътрешните работи следва да осигури технологичните и организационни условия за издаването на паспорти със срок на валидност 10 години не по-късно от 01.01.2021 г. Предвижда се финансовите разходи за използване на пощенска или куриерска услуга да се заплащат предварително от заявителя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Вадим български лични документи в чужбина с едно посещение в консулската служба"}
{"url": "https://trud.bg/%d0%be%d1%82-3-%d0%b4%d0%be-10-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0%d0%bf%d0%bb%d0%b0%d1%88%d0%b2%d0%b0%d1%82-%d0%be%d1%82%d0%b3%d0%be%d0%b2%d0%be%d1%80%d0%bd%d0%b8%d1%82%d0%b5/", "text": "От 3 до 10 г. лишаване от свобода заплашват отговорните за инцидента по време на полицейска демонстрация в Силистра, при който три малки . Това каза пред   зам.-окръжният прокурор Ивелин Чафаланов. Учебна шокова граната докара изгаряния на две момчета и момиче, които наблюдавали униформените от над 50 метра. 6-годишно момиче беше оперирано в Русе заради нараняванията си. Никой не може да си обясни как се е стигнало до този инцидент, призна прокурор Чафаланов, като допълни, че експертизи ще установят точните причини- например, дали гранатата не е била дефектна. При невнимателно боравене с взривни материали, довело до средна или тежка телесна повреда на повече от едно лице, Наказателният кодекс предвижда затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " От 3 до 10 г. затвор заплашват отговорните за инцидента с граната в Силистра"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%87%d0%b5%d1%81%d1%82%d0%b8%d1%82%d0%b8-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%bd/", "text": "Министър-председателят Бойко Борисов поздрави в пост в официалния си профил във фейсбук всички малчугани за 1 юни – Международния ден на детето. „Честит празник, деца! Пожелавам Ви щастливо и безгрижно детство :)“, пише премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Премиерът Борисов честити празника на децата, пожела им да са щастливи"}
{"url": "https://trud.bg/%d1%81%d1%82%d0%b0%d0%bd%d0%b4%d0%b0%d1%80%d1%82-%d0%b5%d0%bd%d0%b4-%d0%bf%d1%83%d1%8a%d1%80%d1%81-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%ba%d1%80%d0%b5%d0%b4%d0%b8%d1%82%d0%bd%d0%b8/", "text": "„Стандарт енд Пуърс“ (Standard&Poor’s) потвърди кредитния рейтинг на България с положителна перспектива, съобщиха от пресслужбата на Министерство на финансите. От там уточняват, че рейтинговата агенция е потвърдила дългосрочния и краткосрочния кредитен рейтинг на България в чуждестранна и местна валута ‘BBB-/A-3’. „Перспективата пред рейтинга остава положителна“, се посочва в съобщението до медиите. От Министерство на финансите цитират обобщената оценка на S&P, според която фискалната и външната позиция на страната остават силни, а очакванията за икономическия растеж се оценяват като благоприятни, независимо от структурните ограничения в дългосрочен план. „Положителната перспектива пред рейтинга отразява значителната вероятност България да се присъедини към Валутен механизъм II (ВМ II) през следващите 12 месеца“, се посочва още в съобщението. От рейтинговата агенция очакват още БВП да се повиши с устойчив темп от 3,3 % през 2019 г., след което да се забави до 3 % през 2022 г. Сред факторите, които се открояват като водещи, са частното потребление и правителствените инвестиции. Рейтинговата агенция очаква още растежът на износа да се възстанови, въпреки по-слабото външно търсене през 2019 г. поради забавената икономическа активност при основните европейски търговски партньори. „Според S&P напредъкът по плана за действие за присъединяване към ВМ II се оценява като значителен, като повечето от поетите ангажименти са изпълнени или са в процес на изпълнение“, се посочва още в съобщението. От МФ изтъкват, че агенцията би повишила кредитния рейтинг на България при влизане във ВМ II и обобщават, че по-нататъшен напредък в структурните и институционалните реформи би довел до повишаване на кредитоспособността на страната. Уточнява се, че S&P може да преразгледа перспективата до стабилна, ако се появи натиск върху платежния баланс или финансовия сектор, например поради натрупване на макроикономически дисбаланси. Перспективата може да бъде ревизирана до стабилна и ако напредъкът по пътя към членство в еврозоната загуби скорост за продължителен период. Пълното съдържание на прессъобщението на S&P Global Ratings можете да видите  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " „Стандарт енд Пуърс“ потвърди кредитния рейтинг на България с положителна перспектива"}
{"url": "https://trud.bg/%d0%b5%d0%b2%d0%b0%d0%bd%d0%b4%d0%b6%d0%b5%d0%bb%d0%b8%d0%bd-%d0%bb%d0%b8%d0%bb%d0%b8-%d0%b6%d0%b5%d0%bd%d0%b8%d1%82%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8%d0%bc%d0%b0%d1%82/", "text": "Наричат Еванджелин Лили новата супергероиня на Марвел. Тя е смятана за най-секси „изгубената” жена в целия свят. Американските списания я определят за най-еротичната дама от малкия екран за 2007 година, а списание Maxim я поставя на второ място в класацията на 100-те най-сексапилните жени на планетата. Тя е смела майка, която ражда сина си у дома. Дълбоко вярваща, която в същото време се снима в реклама за компаньонки. Християнка, което не й пречи да псува. Невероятно чаровна и женствена и в същото време мъжкарана. Самата тя признава пред списание „Ролинг Стоун”, че я наричат половин момче, половин момиче. Никол Еванджелин Лили е канадска актриса. Родена е на 3 август 1979 г. във Форт Саскачуан, Алберта, Канада. Тя е средната от три сестри. В продължение на 8 години посещава неделно църковно училище. Определя се като момиче с момчешки характер – като дете обича да се катери по дърветата и да играе футбол. След завършване на училище се записва да следва международни отношения в университета във Ванкувър. За да се издържа работи допълнително като сервитьорка. Лили е открита за шоубизнеса от известната агенция за модели Ford. Въпреки, че отначало смята да се посвети на кариерата на модел, тя подписва договора с Ford предимно за да получи средства за обучението си в университета в Британска Колумбия. След това дълго време живее на Филипините. След като се появява в няколко реклами, Еванджелин предпочита да се съсредоточи върху ученето. По-късно неин приятел я убеждава да се пробва в киното, но след няколко роли без реплики, кариерата й на актриса, изглежда, е пред провал. За кратко. Защото буквално за година тя се превръща в една от най-обещаващите млади актриси на Холивуд. Еванджелин става световноизвестна с ролята си на Кейт Остин в сериала „Изгубени”. Поредицата, която се излъчва в шест сезона, има милиони фенове и многобройни награди, проследява живота на група хора, оцелели след самолетна катастрофа на загадъчен тропически остров. Пред американската преса актрисата признава, че й е било много трудно да се справи със славата, която я връхлита след успеха на сериала. След като поредицата спира през 2010 година, тя е убедена, че иска да сложи край на актьорската си кариера. В следващите две години се изолира напълно и ражда първото от двете си деца. Тогава обаче с нея се свързва с Питър Джаксън и отправя предложение на което Лили не може да откаже – да участва в „Хобит”.  Актрисата е омъжена за  Норман Кали, от когото има две деца. Норман е родом от Хавай, където семейството живее сега. Той и Еванджелин се срещат на снимачната площадка на сериала „Изгубени“, където Норман е асистент-продуцент на продукцията. Освен английски, Лили владее френски, а в свободното си време обича да чете, пише, рисува и прави дълги разходки сред природата. Ето какво споделя актрисата пред американската преса за професионалния и личния си живот. За актьорските си дни преди да я изберат за „Изгубени“: „Преди да започна работа в сериала бях разорена студентка, която живееше в най-лошата част на града и карах счупен автомобил. Живеех на фъстъчено масло и чай. Когато ми казаха, че мога да получавам добра заплата, ако зарежа всичко и отида да се снимам в сериала (той се снима главно в Оаху, Хавай), реших, че си струва да направя тази жертва за определен период от време, в името на това да имам по-голяма финансова свобода.“ За живота си, след като става известна: „След като станах публична фигура, мъжете спряха да ми говорят. Сигурно са си мислели, че не бих излязла с тях, тъй като съм популярно лице. Но по ирония на съдбата, точно тогава имах най-голяма нужда някой да ме покани на среща, за да даде смисъл на живота ми и на успехите ми.“ За ролята си в „Ант-мен и Осата”: „Подобни филми никога не съм харесвала. „Не искам да участвам в глупав филм за супергерои“ – това беше първата ми реакция на предложението на агента ми да се присъединя към проекта Ant-Man. Само не казвайте това на продуцентите! (Смее се.) Но когато разбрах, с кого ще работя и кои са авторите на филма, веднага се съгласих. За щастие винаги се поддържам в добра спортна форма и това много ми помогна в този филм. В сериала „Изгубени“, моята героиня Кейт беше добре развита физически. По-често имам проблем на друго ниво. Продуцентите казват: “Кейт, ние те харесваме, ще ти дадем ролята. Но просто трябва да направиш нещо с това. (Еванджелин посочва бицепса си.) Трябва да изглеждаш като нормален човек.” Винаги съм си мислила, че изглеждам нормално. И като цяло, аз мисля, че жените супергерои трябва да бъдат външно силни, а не само да имат големи гърдите и апетитни задници!”", "date": "2019.06.01", "title": " Еванджелин Лили: Жените трябва да имат бицепси, не само апетитни задници"}
{"url": "https://trud.bg/%d0%bc%d0%b5%d1%82%d0%b5%d0%be%d1%80%d0%be%d0%bb%d0%be%d0%b3%d1%8a%d1%82-%d0%b0%d0%bd%d0%b0%d1%81%d1%82%d0%b0%d1%81%d0%b8%d1%8f-%d1%81%d1%82%d0%be%d0%b9%d1%87%d0%b5%d0%b2%d0%b0-%d0%b3%d1%80%d0%b0/", "text": "„Времето през юни ще остане нестабилно през почти целия месец. Изключваме последните десет дни. Общо взето продължава неустойчивата въздушна маса. Времето остава с краткотрайни, в отделни райони интензивни валежи”. Това коментира пред „Нова ТВ“ Анастасия Стойчева от НИМХ. По думите й градушките ще останат характерно явление, поне през първото десетдневие на юни. „Областите, в които е възможно да паднат повече валежи вече са повече на брой. Пролетните процеси са с доста локален характер. Затова и занапред количествата на валежите ще са с неравномерно разпределение”, коментира още тя. „Температурите през юни ще са около и над нормите. Най-ниските, които очакваме са между 10 и 15 градуса, а най-високите са между 30 и 35 градуса. Големите температурни разлики са характерни за юни“, посочи Стойчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Метеорологът Анастасия Стойчева: Градушките ще останат характерно явление през юни"}
{"url": "https://trud.bg/%d0%bf%d0%b8%d1%8f%d0%bd-%d0%bf%d0%be%d0%bb%d0%b8%d1%86%d0%b0%d0%b9-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d0%b1%d0%b8%d0%bb%d0%b1%d0%be%d1%80%d0%b4-%d0%b2-%d0%bf%d0%bb%d0%be%d0%b2/", "text": "Служител на МВР е катастрофирал рано тази сутрин на колелото на Централна гара в Пловдив, предаде  . Инцидентът е станал около 5.30 ч. С лекия си автомобил „Хонда“ полицаят се блъснал в билборд. Нанесени са материални щети, но служителят не е пострадал. Алкохолната проба на полицейския служител е положителна, съобщават от Областната дирекция на МВР в Пловдив. По случая е образувано следствено дело. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Пиян полицай се блъсна в билборд в Пловдив"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%be%d1%82%d0%bd%d0%b5%d0%bc%d0%b0%d0%bd%d0%b5%d1%82%d0%be/", "text": "Министерството на труда и социалната политика възразява срещу твърденията в социалните мрежи за „неправомерно отнемане на деца“. Това се казва в разпространена позиция на МТСП. Публикуваме пълния текст на позицията на социалното министерство: „Отнемането на деца от техните родители никога не е било и няма да бъде цел на националните политики и законодателство. Съгласно Конституцията на Република България отглеждането и възпитанието на децата е право и задължение на техните родители и се подпомага от държавата. Настаняването на дете извън семейството може да стане само при наличие на основания, определени в Закона за закрила на детето, които не се променяни от 10 години. Предприемането на такава мярка за закрила винаги подлежи на съдебен контрол. Редът за настаняване на деца извън семейството също е описан в този закон и действа от 2006 г. Последните промени в Закона за закрила на детето не променят този ред, а само премахват възможността за настаняване в специализирани институции, тъй като до 2021 г. всички домове за деца, лишени от родителска грижа и домове за медико-социални грижи за деца ще бъдат закрити. Извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение. Такова решение се прилага за много крайни случаи на насилие, неглижиране и нарушаване на интереса на детето (склоняване към проституция, просия). Социалните работници и полицията извежда деца само ако животът и здравето на детето са застрашени. Това е принципът в закона, който социалните работници са длъжни да спазват. Хората, които помагат на децата в риск или сигнализират за дете в рискова ситуация, което се нуждае от закрила, не са доносници. От 2003 г. в Закона за закрила на детето е регламентирано, че лице, на което стане известно, че дете се нуждае от закрила, е длъжно незабавно да уведоми компетентните органи. Същото задължение има и всяко лице, на което това е станало известно във връзка с упражняваната от него професия или дейност, дори и ако то е обвързано с професионална тайна. Това задължение съществува от 16 г. и не е въведено с последните промени в закона. Сигналите обаче не са достатъчни за прилагане на мерки за закрила, а се проверят за тяхната достоверност и основателност. Не се разглеждат анонимни сигнали, освен в случаите на насилие над дете“, се казва в позицията на Министерство на труда и социалната политика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Социалното министерство: Отнемането на деца от техните родители никога не е било цел на националните политики"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b1%d1%81%d0%bf-%d0%b2%d1%8a%d1%80%d0%bd%d0%b0-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b8%d0%b5%d1%82%d0%be-%d1%81%d0%b8/", "text": "„Загубихме, макар че подобрихме позициите си на много места. ГЕРБ спечелиха тези избори безспорно, но дадоха свидни жертви. Така че става дума за трусове в двете големи партии. От друга страна, БСП върна присъствието си в големи областни градове. БСП си беше поставила друга цел – начало на промяна, която да завърши с промяна на правителството“. Това заяви зам.-председателят на ПГ на „БСП за България“ Крум Зарков пред БНТ. По думите му месец април е бил разтърсен от сигнали, които са замърсили публичната среда, в резултат на което нито една европейска тема не се е наложила в публичното пространство. „Всичко това се преведе в едно оттегляне на избирателя, а протестният вот не се състоя и трябва да помислим защо това се случи“, коментира Зарков. „БСП постави темата за доходите в кампанията и неравенствата в България, както и между България и останалите страни в ЕС. Ниските доходи са очевиден проблем, който върви от Западна България до Брекзит. Има откровено недоволство и напрежение сред обществото, търсене на друг начин на правене на политика, друг политически дискурс“, изрази още мнение Зарков. Той подчерта, че БСП има нужда от нова сила. „Имаме сблъсъци между различни хора в БСП. За разлика от ГЕРБ, БСП не е на една личност. При нас личностите спорят. На Корнелия Нинова ѝ е нужно да бъде потвърдена в това, което прави и начина, по който го прави“, допълни социалистът. Зарков изрази мнение, че след ключовите етапи, които стоят пред партията – заседание на Националния съвет, на Конгреса и прекия избор на председателя, БСП ще излезе максимално консолидирана. „Парламентът, в който се върнахме, не е парламентът, който напуснахме“, каза още Зарков. По думите му на дневен ред са излезли въпросите, които от БСП са поставяли – за доходи и пенсии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Крум Зарков: БСП върна присъствието си в големи областни градове"}
{"url": "https://trud.bg/%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b8%d1%82%d0%b5-%d0%bd%d0%b0-%d0%bd%d0%b0%d0%b4%d0%b0%d0%bb-%d0%bc%d1%83%d1%81%d0%ba%d1%83%d0%bb%d0%b8-%d0%b1%d0%b5%d0%b7-%d0%b3/", "text": "Рафаел Надал е машина. При това от малък. Още през 2005-а американксият тенисист Анди Родик се пошегува, че бицепсите на 19-годишния тогава испанец са по-големи от главата му.  „Сложен е като гладиатор и мощта му плаши съперниците още от първия удар“, пише списанието „Аустрелиън Тенис“.  Матадора е толкова атлетичен, че това дори се използва срещу него от хейтърите му. За разлика от големия си съперник Роджър Федерер, който е известен с елегантните си движения на корта, Надал често е сравняван с горила с огромни бицепси, която „си бърка в задника“ (списанието „GQ”). Външният вид на Рафа кара феновете да си мислят, че той не излиза от фитнеса и непрекъснато вдига големи тежести, но всъщност това изобщо не е така.  „Мразя тренировъчната зала и никога не прекарвам много време в нея – признава Надал пред в.„Дейли Мейл“ през 2009-а. – Не виждам смисъл да правя упражнения с тежести. Извън сезона практикувам много аеробни упражнения, но иначе поддържам формата си като… ходя на турнири.“ Това разбира се не означава, че тенисистът не се грижи за физическата си подготовка. Още от 2001-а той работи по специална методика с треньора Жоан Форкадес. Силовите тренировки се провеждат на съоръжение, конструирано за космонавти, които трябва да поддържат мускулатурата си в условия на безтегловност. Подготовката му включва и много махове с ластици. „Те ни дават възможност най-пълно да симулираме движението при удар по топката – разкрива Надал. – Наблягаме особено много на ръцете. Мисля, че това ми помага да придавам по-силно горно въртене, отколкото останалите играчи.“ Липсата на щанги и лостове обаче не означава, че Рафа няма впечатляваща сила. Форкадес е измерил, че тенисистът тегли ластика със 117 кг. Освен това спецът му задава много упражнения с по-тежки топки. И Рафа почти не хваща желязо в ръка.  „Това не би му донесло нищо – смята треньорът. – В тениса не ти трябва абсолютна сила, а относителна. При това тя не трябва да е в ущърб на останалите физически качества – лично тегло, скорост, координация.“ Форкадес е голям привърженик и на равновесните упражнения. Бягането също е подчинено на целите на тениса. Рафа прави кратки спринтове с рязка смяна на посоката. В последните години тенисистите стават все по-бързи и силни, а ако гледа играта отпреди 20 години, човек може да си помисли, че става въпрос за различен спорт.  „Има много момчета, които са невероятно бързи, но могат да използват скоростта си само в защита – казва легендата Андре Агаси. – Надал не е по-бавен от тях, но умее да бяга и напред по корта.“ Издържливостта си Матадора формира не с бягане на големи разстояния, а с продължителни тренировки на корта. Заниманията траят по 3-4 часа, като първите 40 минути са игра на пълни обороти, а след това се отработват и отделните елементи. Форкадес е голям привърженик и на китайската оздравителна гимнастика до-ин, която според него е много полезна за гъвкавостта на ставите. Всяка сутрин на Рафа започна с продължително разтягане. Други от козовете на специалиста по физическа подготовка са бягане в басейна, което стана популярно от тренировките на най-бързия човек на света Юсейн Болт. А Тони Надал, дългогодишният главен треньор и чичо на звездата на тениса, смята, че външният вид на племенника му се дължи на генетиката.  „Всички в нашето семейство са силни – казва чичо Тони. – Брат ми Мигел Анхел игра футбол в „Барселона“ и всички казваха, че прилича на бик. Рафа също винаги е бил много як, но на 16 порасна много изведнъж и започна да прави впечатление.“ Снимките на младия тенисист с детско лице и огромни бицепси накараха доста хора да заподозрят Надал, че взима допинг. На други кадри обаче се вижда, че лявата ръка, с която играе, е много по-развита от дясната. Това опровергава „стероидните“ версии. Още една от причините Рафа да прави силно впечатление, са фланелките без ръкави, които му доставят от „Найки“. Докато екипите за Федерер са елегантни и напомнят официални ризи. „Всъщност, ръцете на Рафа не са толкова огромни, но в тези потници той прилича на бодибилдър или товарач на пристанище“, смята Форкадес. И припомня, че Стан Вавринка минава за неособено атлетичен и дори дебел, но удря далеч по-мощно от Надал като при това бие бекхенд с една ръка… В Русия Виталия Дятченко минава за секссимвол на тениса, но се оказа, че мускулите й уплашиха световните медии преди нейния мач от първия кръг на „Ролан Гарос“. В интернет се завъртяха снимки, на които 83-ата в света е в момент на удар.  „По-яка е от Надал!“, написа австралийското издание на „Яху Спорт“.  Ефектът на снимката обаче се дължи на оптическа илюзия – в мига на удара ръцете на всеки тенисист изглеждат по-релефни. Големи или не чак толкова, мускулите на момичето от Сочи й стигнаха само за сет на клей в Париж. Тя загуби с 6:2, 1:6, 0:6 от Серина Уилямс, която едва ли се е уплашила кой знае колко от външния вид на съперничката си…", "date": "2019.06.01", "title": " Тренировките на Надал – мускули без гири"}
{"url": "https://trud.bg/%d0%ba%d1%80%d0%b0%d1%82%d0%ba%d0%be%d1%82%d1%80%d0%b0%d0%b9%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d1%81-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8-%d0%b4%d0%bd/", "text": "Днес над страната ще има разкъсана облачност, около и след обяд купеста и купесто-дъждовна. Очакват се краткотрайни валежи от дъжд с гръмотевици, като в Централна България явленията ще продължат и през нощта. Ще духа слаб до умерен вятър от изток-североизток. Максималните температури ще са между 22° и 29° (Сандански), 27 градуса в Пловдив, в София около 22°. Над Черноморието ще преобладава слънчево време. В следобедните часове ще се развива купеста и купесто-дъждовна облачност, на места с краткотрайни валежи от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 22-25°. Температура на морската вода е 16-20°. Вълнението на морето ще бъде 1-2 бала. Над планините след обяд ще се развие купеста и купесто-дъждовна облачност и на много места ще има краткотрайни валежи от дъжд, придружени с гръмотевични бури. Ще духа до умерен вятър от юг-югоизток. Максималната температура на височина 1200 метра около 15°, на 2000 метра – около 9°. Атмосферното налягане през деня слабо ще се понижи и ще бъде близко до средното за месеца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Краткотрайни валежи с гръмотевици днес"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b3%d0%bb%d0%be%d0%b1%d0%b0%d0%bb%d0%b8%d0%b7%d0%b0%d1%86%d0%b8%d1%8f%d1%82%d0%b0-%d1%81%d1%8a%d0%b4%d0%b5%d0%b9%d1%81/", "text": "Папа Франциск е на историческа визита в Румъния. Това е третата православна държава след България и Македония, която той посещава за по-малко от месец. Посещението на светия отец ще продължи три дни от 31 май до 2 юни. Той беше посрещнат на летището в Букурещ от президента Клаус Йоханис, след което имаше официална церемония в двореца „Котрочени“. Освен столицата Франциск ще посети още три града, сред които е и Яш. Понтифът се срещна с членовете на Синода на Румънската православна църква. По време на срещата той подчерта, че глобализацията води до изкореняването на националните ценности, предаде БГНЕС. „Много хора се радват на технологичното развитие и икономическото благоденствие, но още по-голям брой хора се оказаха безвъзвратно изключени, тъй като глобализацията съдейства за изкореняването на ценностите на народите, отслабвайки тяхната етика и съществуване, което през последните години е замърсено от чувството на страх. То на свой ред е усилено и води до затвореност и ненавист“, каза папа Франциск. Главата на Римокатолическата църква призова да си помагаме един на друг и да не се подаваме на съблазънта на културата на ненавист и индивидуализъм. Румънският патриарх Даниил по време на съвместното посещение на Националната катедрала благодари на Ватикана за финансовата помощ в размер на 200 хиляди долара. Тази сума е използвана за покупката на камбана. „Ние сме признателни за тази символична помощ и благодарим за подкрепата, която вие постоянно предоставяте на румънските православни вярващи в Италия и останалите страни, където Римокатолическата църква е предоставила на румънската православна общност 426 култови здания“, каза патриархът. По тази причина на папа Франциск е дадена възможност да произнесе молитвата „Отче наш“ на латински език и да изпълни няколко католически пасхални песнопения в Националната катедрала. „Този жест е знак на признателност за литургичното пространство, предоставено от католиците на православните румънци в Западна Европа“, подчерта патриарх Даниил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Папа Франциск: Глобализацията съдейства за изкореняването на ценностите на народите"}
{"url": "https://trud.bg/%d0%bf%d1%8a%d0%bb%d0%bd%d0%be%d0%b7%d1%8a%d1%80%d0%bd%d0%b5%d1%81%d1%82-%d1%85%d0%bb%d1%8f%d0%b1-%d0%b8-%d0%ba%d0%b8%d1%81%d0%b5%d0%bb%d0%be-%d0%bc%d0%bb%d1%8f%d0%ba%d0%be-%d1%82%d0%be%d0%bf%d1%8f/", "text": "Диетата с пълнозърнест хляб и кисело мляко подпомага свалянето на 4 кг от теглото за една седмица и запазването на отлична форма. Характерното за нея е, че тя помага не само за отърваването от килограмите, но и за привикване към здравословно хранене. 7-дневната диета включва разнообразна храна, но в точно определени количества. Тя успешно балансира поемането на плодове, зеленчуци и месо, като е основана на пълнозърнест хляб и кисело мляко. Плодовете могат да бъдат замествани с други, според сезона. Закуска – 2 филийки пълнозърнест хляб, 1 чаша кисело мляко, половин портокал, чаша кафе или чай с малко обезмаслено прясно мляко.  Обяд – 150 г сварени моркови, 2 филийки пълнозърнест хляб, чаша кисело мляко, 200 г пилешко филе, една ябълка.  Вечеря – 2 филийки пълнозърнест хляб, 300 г риба, 200 г сварени, стрити на пюре картофи, 50 г кашкавал, 2 плода киви. Закуска – 2 филийки пълнозърнест хляб, 1 чаша кисело мляко, 1/2 портокал, чай или кафе с обезмаслено прясно мляко.  Обяд – 2 филийки пълнозърнест хляб, 300 г скариди /или риба/, 150 г тиквички, масло, 150 г сварени моркови, 1 чаша кисело мляко, 150 г компот.  Вечеря – 2 филийки пълнозърнест хляб, 200 г сварени пилешки дробчета, 150 г сварени моркови, 1 чаша кисело мляко, 150 г компот. Закуска – 2 филийки пълнозърнест хляб, 2 парченца топено сирене, чай или кафе с обезмаслено мляко, 1 портокал.  Обяд – 150 г задушен зелен боб, 2 филийки пълнозърнест хляб, 50 г краве сирене, 200 г пилешко месо, 2 плода киви.  Вечеря – 2 филийки пълнозърнест хляб, 300 г риба, 150 г краставици, 1/2 грейпфрут. Закуска – 1 филийка пълнозърнест хляб, 1 парче топено сирене, чаша кисело мляко, 100 г компот без захар, чай или кафе с обезмаслено мляко.  Обяд – 2 филийки пълнозърнест хляб, 300 г пиле, 150 г спанак, чаша кисело мляко, 2 мандарини или 1 портокал.  Вечеря – 2 филийки пълнозърнест хляб, 200 г телешко месо, 150 г патладжанено пюре, чаша кисело мляко, 150 г плодова салата. Закуска – 2 филийки пълнозърнест хляб, тънък слой масло върху тях, чай или кафе с обезмаслено прясно мляко.  Обяд – 2 филийки пълнозърнест хляб, масло за намазване на филийките, 150 г картофи, 200 г телешки дроб, 2 портокала.  Вечеря – 300 г риба, 150 г салата от настъргана ряпа, 50 г кашкавал, 150 г плод по избор. Закуска – 2 филийки пълнозърнест хляб, 2 твърдо сварени яйца, 1/2 грейпфрут, чай или кафе с обезмаслено мляко.  Обяд – 2 филийки пълнозърнест хляб, 300 г печено пиле, 150 г зеле, чаша кисело мляко, 2 мандарини.  Вечеря – 2 филийки пълнозърнест хляб, 200 г телешка пържола, 150 г сварени и пюрирани картофи, 1 чаша кисело мляко. Закуска – 2 филийки пълнозърнест хляб, масло за намазване, 1 парче топено сирене, чай или кафе с обезмаслено мляко.  Обяд – 2 филийки пълнозърнест хляб, 200 г телешко месо, 150 г домати, 1/2 грейпфрут.  Вечеря – 2 филийки пълнозърнест хляб, 250 г варена риба, 150 г праз лук, 2 ябълки или круши.", "date": "2019.06.01", "title": " Пълнозърнест хляб и кисело мляко топят килцата"}
{"url": "https://trud.bg/%d1%87%d0%b5%d1%80%d0%b5%d1%88%d0%b8%d1%82%d0%b5-%d0%b7%d0%b0%d1%80%d0%b5%d0%b6%d0%b4%d0%b0%d1%82-%d1%81%d1%8a%d1%81-%d0%b7%d0%b4%d1%80%d0%b0%d0%b2%d0%b5-%d0%b8-%d1%81%d0%b2%d0%b5%d0%b6%d0%be-%d0%bd/", "text": "Специално за „Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 46 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Черешата (Prunus avium) е дървесен вид от рода Prunus на така добре познатото семейство Розови (Rosaceae) и заедно с нейната близка побратима вишната (Prunus cerasus) “оцветяват” така приятно в червени багри лятното ни меню с прекрасните си узрели костилкови плодове. Въпреки че те далеч не са от най-трайните в прясно състояние, което често обяснява сравнително високата цена на качествените алени плодове, напълно заслужават константно присъствие в менюто ни с настъпването на юни, а и по-рано. Черешите са един от най-наситените с хранителни вещества плодове, съотнесени към калорийното им съдържание. На 100 г. те съдържат само 63 калории в отлична комбинация с много антиоксиданти, основно представени от антоцианините, каротените и дори кверцетин. Кверцетинът е известен със силното си противовъзпалително действие, облекчаващо болки в ставите, както и с ефекта си при очни заболявания. Според научно изследване, проведено от екип на Университета Мичиган приемът на череши може да се сравни по ефект с взимането на аспирин или друго нестероидно противовъзпалително лекарство. Черешите поддържат здравия вид на кожата и косата, благодарение на съединенията на медта, както и на високото съдържание на витамин С, спомагащи за образуването на колаген еластин в организма ни. Резултатът е красива и силна коса, сияйна кожа, както и здрави стави. Тези прекрасни плодове имат и внушителни количества желязо, цинк, манган, калий, магнезий и фосфор, което ги прави мощен имуностимулатор, а също и природен лек срещу анемията. Богати са още и на витамин Р (известен като рутин). Той изглажда пукнатините в артериите и така възпрепятства образуването на плаки. Черешите съдържат и витамини от групата В. Имат много разтворими фибри, основно представени от пектините. Затова консумацията на череши подпомага редовното изхождане, прави ги предпочитани и при превенция и лечение на упорит запек. Именно този факт, както и фактът, че благодарение на антиоксидантите в състава си умело успяват да регулират кръвната захар и артериалното налягане, ги правят може би най-адекватния и пречистващ плод при практикуване на програмата на плодолечение. Препоръчвам ги на пациентите с диабет, тъй като гликемичният им индекс е среден – 63, а гликемичният товар нисък – 7. Разбира се, консумацията трябва да е с мярка. Черешите, техните дръжки и листа, са много популярни в народната медицина. За алените плодчета се е знаело, че премахват газовете и регулират дейността на стомаха. Консумирали са ги при тежка физическа работа за прогонване на умората, а също и за добър сън. Съвременната медицина свързва ефекта от пълноценно наспиване с наличието на мелатонин в черешите. Лечителите са давали плодове и пресен сок от тях при подагра и артрит с препоръка за прием преди хранене. Отвара от дръжки на череши се е ползвала при проблеми със сърцето и бъбреците. Моят опит показва, че отвара от дръжки на бели череши има добър ефект за премахване на камъни в бъбреците. Чай от листата на черешите се приемал за укрепване на имунната система и подобряване на апетита. Обяснението е в научно доказаното наличие на известни количества кверцетин, танини, фитонциди, етерични масла и др. в дръжките и листата на това полезно дърво. Ползвала се е даже и кората му- за приготвяне на сироп при упорита кашлица. Съветът ми е черешите да се консумират в сезона на слънчевото им зреене. В нашите географски ширини това може да става за сравнително продължителен период. Съхранението на плодовете за останалите сезони трябва да става чрез изсушаване след отстраняване на костилките, а не с приготвяне на компоти и сиропи. Тогава антиоксидантната им активност не е толкова висока, но все пак е налична и заслужава да се възползваме от нея. Черешовото пречистване в сезона на тези полезни плодове е известно от далечни времена и става все по-популярно в наши дни. След мрачната зима тези черешите водят лятното настроение и зареждат с ценни вещества за добър тонус и метаболизъм. От 26 години гладувам по 20 дни на череши, набрани от дърветата в двора на дома ни в село Слънчево. Препоръчвам на пациентите си да се възползват от доказаните ползотворни ефекти на лечението с череши и чай и зареждащата им свежест. Неслучайно черешата има свой празник у нас. Провежда се от 10 години в Кюстендил и е достоен наследник на първата национална овощарска изложба от далечната 1896 година.   Черешов десерт Продукти:  20 бр. обезкостени пресни череши,  2 суп. лъжици петмез от рожков или меласа,  1 чаена лъж. агар-агар,  1 чаена лъж. пълномаслени кокосови стърготини,  200 мл вода Приготовление:  Агар-агарът се разтваря с малко вода и се добавя в кипящите 200 мл вода за 2-3 минути при постоянно бъркане. Сместа се отдръпва от котлона и се оставя съвсем леко да се охлади, но да остане все още топла и течна. В блендер се поставят черешите и петмеза. Добавя се сместа с агар-агара и се блендира до получаване на гладка консистенция. Изсипва се в купички и се наръсва с кокосовите стърготини. След като изстине, се поставя в хладилник, за да стегне за няколко часа. Рецептата е на Веселин Станков – консултант-сътрудник в медицинския център на д-р Емилова.", "date": "2019.06.01", "title": " Черешите зареждат със здраве и свежо настроение\t"}
{"url": "https://trud.bg/%d1%81%d0%b0%d1%89-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0%d1%82-%d0%bf%d1%80%d0%b5%d1%84%d0%b5%d1%80%d0%b5%d0%bd%d1%86%d0%b8%d0%b0%d0%bb%d0%bd%d0%be%d1%82%d0%be-%d1%81%d0%b8/", "text": "Президентът Доналд Тръмп обяви, че от 5 юни САЩ прекратяват преференциалното си търговско отношение към Индия, предаде Ройтерс. „Прецених, че Индия не е гарантирала на САЩ, че ще предоставя справедлив и приемлив достъп до пазарите си“, заяви Тръмп. Той беше обявил още през март решението си да извади Делхи от Общата система за преференции на САЩ, а датата 5 юни последва изтичането на 60-дневния уведомителен срок. Индия е най-облагодетелстваната страна от Общата система за преференции, която позволява преференциален безмитен внос от азиатската държава в размер на до 5,6 милиарда долара. Индийски представители споменаха за възможност да бъдат въведени по-високи мита върху вноса на над 20 стоки от САЩ, ако Тръмп изключи Делхи от системата. На 3 май 24 членове на американския Конгрес изпратиха писмо до правителството на САЩ, в което го призоваха да не премахва достъпа на Индия до Общата система за преференции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " САЩ прекратяват преференциалното си търговско отношение към Индия"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%ba%d0%b0%d1%82%d0%be-%d0%bc%d0%bd%d0%be/", "text": "Президентът на САЩ Доналд Тръмп подкрепи кампанията на Борис Джонсън за следващ премиер на Великобритания и призова всички кандидати да обещаят да повишат разходите за отбрана. Той направи това в интервю за вестник „Сън“, цитирано от Ройтерс. „Смятам, че Борис ще свърши много добра работа. Смятам, че той ще се справи отлично“, заяви Тръмп за бившия британски министър на външните работи и едно от водещите лица на кампанията за Брекзит. Джонсън е един от фаворитите за приемник на Тереза Мей начело на Консервативната партия. В понеделник Тръмп пристига във Великобритания на тридневна държавна визита по покана на кралица Елизабет, след което ще участва във възпоменателни церемонии във Франция, посветени на Втората световна война, и ще посети Ирландия. Пред „Сън“ той допълни, че има други депутати на торите, които са се стремили към подкрепата му – сред тях обаче не бил министърът на околната среда Майкъл Гоув, който разкритикува позицията на президента на САЩ за Иран. Тръмп изрази задоволство и от обещанието на британския министър на външните работи Джереми Хънт за повишаване разходите на Обединеното кралство за отбрана. „Обединеното кралство трябва да може да се защитава. Това е прекрасно и много специално място“, заяви президентът и отбеляза, че по-високите разходи за отбрана от британска страна биха могли да доведат до увеличаване на износа на американско военно оборудване. Ройтерс отбелязва, че думите на Тръмп в това интервю представляват учудваща интервенция от негова страна преди държавната му визита следващата седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Тръмп определи Борис Джонсън като много добър вариант за следващ премиер на Великобритания"}
{"url": "https://trud.bg/%d0%be%d0%bf%d0%b0%d1%81%d0%bd%d0%b0-%d0%b1%d0%b0%d0%ba%d1%82%d0%b5%d1%80%d0%b8%d1%8f-%d0%be%d1%82%d0%ba%d1%80%d0%b8%d1%85%d0%b0-%d0%b2-%d1%81%d0%b0%d0%bd%d0%b4%d0%b2%d0%b8%d1%87%d0%b8-%d0%bf%d1%80/", "text": "Авиокомпания „Ер Франс“ информира клиентите си, че е имало бактерия листерия в сандвичи с риба тон, предложени в девет полета до презокеански дестинации в периода 21-24 май, предадоха Франс прес и ТАСС. „Ер Франс“ била информирана за наличието на листерията в сандвичите от компанията „Сервер“, която доставяла храната на борда на нейните самолети. Сандвичите с риба тон, заразени с листерия, са били предлагани в класите Икономична и Премиум икономична на полети, потеглили от Париж и пътуващи за Дубай, остров Реюнион, Акра, Нджамена, Бамако и Абуджа. Засегнатите пътници са били информирани по имейла от „Ер Франс“. Засега няма случаи на заболели от листериоза. Сандвичите, които са били произведени от компанията „Ер Фуд“ и после доставяни на борда от „Сервер“, са били изтеглени от мрежата на „Ер Франс“, както и всички други храни на „Ер Фуд“. Листериозата е потенциално сериозно заболяване, особено при децата, възрастните и бременните жени. То поразява централната нервна система и може да предизвика менингит и енцефалит, допълва ТАСС. Инкубационният период може да достигне осем седмици, припомня Франс прес. Симптомите са треска и евентуално главоболие. Болестта се предава основно чрез прием на заразени храни. „Ер Франс“ се извинява на клиентите си и препоръчва на онези от тях, при които се забележат симптоми на листериоза, да се обърнат към личните си лекари. Компанията е предоставила на хората, пътували с гореспоменатите полети, и телефони за контакт. От Франция той е 0800091091, а от чужбина +33144180692. Линиите са отворени от 8 до 22 ч. парижко време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Опасна бактерия откриха в сандвичи, предлагани в самолети на „Ер Франс“"}
{"url": "https://trud.bg/%d0%bb%d0%b5%d0%ba%d0%b8-%d1%8f%d1%81%d1%82%d0%b8%d1%8f-%d1%81-%d1%82%d0%b8%d0%ba%d0%b2%d0%b8%d1%87%d0%ba%d0%b8/", "text": "Тиквичките са едни от най-обичаните зеленчуци в пролетната и лятната кухня. Приготвят се бързо и лесно, не тежат на стомаха, дори и да са пържени. От тях се приготвят супи, салати, предястия и основни блюда, стават и за вегетарианци, и за месоядци. Младите зелени тиквички съдържат само 16 калории в 100 грама, полезни са за очите, сърцето, костите и при режим на отслабване. Тиквички с ориз е класика в жанра, също и мусака с тиквички, както и пълнени тиквички с кайма и ориз. Тези ястия отдавна присъстват в нашата национална кухня.    Хрупкави тиквички по гръцки Необходими продукти:  3 тиквички  1 с.л. бяло брашно  1/2 ч.ч. олио  1 с.л. царевично брашно  1 ч.ч. кисело мляко  2-3 скилидки чесън  1/2 връзка копър Начин на приготвяне:  Нарежете тиквичките на възможно най, най-тънки ленти. Много лесно става с белачката за зеленчуци. В голяма купа сложете студена вода и 10-15 кубчета лед, след което сложете нарязаните тиквички. Поръсете дъното на тенджера с малко от смесените брашна, отгоре сложете от тиквичките, отново малко от брашното, отново тиквички и така, докато свършат. Много важно е да ползвате смес от бяло и царевично брашно, тъй като царевичното е по-едро и тиквичките стават по-хрупкави. Сложете капака и разтърсете тенджерата добре, така че тиквичките отвсякъде да се овалят в брашно. След това ги изпържете от двете страни в дълбок тиган или тенджера в голямо количество олио. Наредете ги в чиния, в която предварително сте поставили домакинска хартия, за да се отцедят от излишната мазнина. Трябва да ги сервирате веднага, в противен случай ще се отпуснат и ще се превърнат в обикновени пържени тиквички. За соса, с който ще ги сервирате, счукайте скилидките чесън заедно с 1 каф.л. сол. Към тях добавете нарязания копър и разбъркайте. Накрая добавете киселото мляко и отново разбъркайте добре.   Кюфтета от тиквички Необходими продукти:  2 ч.ч. тиквички, настъргани и отцедени много добре  1 шепа пресни зелени подправки – магданоз, копър, мента, нарязани  1 стрък зелен лук, нарязан  1/4 ч.ч. сирене фета, натрошено  1/2 ч.ч. брашно  1 яйце  сол и черен пипер на вкус  2 с.л. олио Начин на приготвяне:   Смесете тиквичките с подправките, зеления лук, сиренето, брашното, яйцето, сол и пипер на вкус. Сгорещете олиото в тиган за пържене. Сложете по 1 с.л. от сместа с тиквичките в тигана и пържете до златисто-кафяво от двете страни – по около 4 мин. от всяка.   Гръцка мусака Необходими продукти:  500 г кайма (телешка, агнешка, смес)  400 мл млени домати  1 с.л. захар  2-3 патладжана  2 картофа  1 глава лук  1 кубче телешки бульон  1/2 ч.ч. червено вино  подправки: сух риган, индийско орехче, канела, червен пипер, черен пипер, сол  зехтин  галета За заливката:  1 ч.ч. кисело мляко  3 яйца  2 с.л. брашно  100 г крема сирене  малко фета сирене (по желание) Начин на приготвяне:  Нарязваме патладжаните на тънки ленти и ги посоляваме. Оставяме ги 30 минути да се отцедят. През това време нарязваме лука на ситно и го запържваме в тиган, докато стане прозрачен. Прибавяме каймата и пържим, докато се запържи добре. Овкусяваме с подправките, които са на вкус, като може да ползвате лют или сладък червен пипер. Добавете виното и оставете да изври, а след това прибавете млените домати и захарта. Прибавете и бульона, и ако е необходимо – малко вода. Оставете ястието да звари, а след  това намалете и оставете да къкри, докато водата от доматите не изври и получим гъст сос. Докато сосът ври, запечете патладжаните в тавичка на фурната с малко зехтин за няколко минути, а картофите – измити, обелени и нарязани на тънки шайби – бланширайте за няколко минути във вряла вода. В тавичка сложете малко зехтин и половината от картофите, а отгоре половината от патладжаните. Отгоре разпределете каймата и завършете отново с ред патладжани и ред картофи. Подправете с щипка сол между пластовете. Върху вторите картофи поръсете 1-2 супени лъжици галета и малко зехтин и сложете във фурната да се пече на 200 градуса. През това време пригответе заливката. В купа разбийте яйцата с киселото мляко и брашнто, а после добавете и кремата сирене. Може да добавите и малко фета по желание. Извадете заврялото ястие, залейте го, намалете фурната на 180 градуса и пъхнете да се допече още 40 минути.   Пълнени тиквички по италиански Необходими продукти:  2 големи тиквички  1 с.л. пармезан  1 с.л. нарязан магданоз  1 щипка босилек  1 малка глава лук  2 скилидки чесън  сол  1 с.л. заквасена сметана  сирене  домати  масло Начин на приготвяне:  Нарежете тиквичките на колелца с дебелина десетина сантиметра. С лъжица ги издълбайте, за да се получи кошница, а средата запазете. Посолете тиквичките и ги натъркайте с чесън. В малко олио запържете нарязаните лук и чесън и средата на тиквичките, нарязана ситно. Добавете нарязаните домати и подправките, след което продължете да пържите, докато се изпари сокът от доматите. В охладената смес добавете пармезан и заквасена сметана. Подредете тиквичките в тава, която предварително сте намазали с масло, напълнете ги с плънката и печете 15 минути на 180 градуса. Поднесеге ги украсени с магданоз.   Палачинки с тиквички Необходими продукти:  3 тиквички  1 ч.ч. прясно мляко  14 с.л. брашно  4 яйца  2 ч.л. бакпулвер  2 с.л. олио   За плънката:  200 г сирене  10 сушени доматчета  4 скилидки чесън  1/2 връзка копър Начин на приготвяне:  Разбивате яйцата, заедно с прясното мляко, след което малко по малко добавяте брашното и бакпулвера, като разбърквате с вилица или тел за разбиване. Измивате тиквичките, почиствате ги, настъргвате ги и заедно с 1/2 ч.л. сол ги добавяте към сместа. Намажете дъното на плосък тиган с част от мазнината и загрейте добре. Сложете от сместа с лъжица на няколко места в тигана и загладете, така че цялата повърхност на тигана да се покрие с тънък слой от сместа. Печете за по 2-3 минути от двете страни, докато палачинката придобие апетитен златист загар. Готовите палачинки може да завиете със смес по ваш избор. В тази рецепта натрошеното сирене се разбърква с нарязаните на ситно сушени домати и копър и се добавят счуканите скилидки чесън.   Огретен от тиквички Необходими продукти:  2 тиквички  5 яйца  1 морков  7-8 маслини без костилки  1/2 авокадо (по желание)  копър и други подправки на вкус  масло Начин на приготвяне:  Загрейте фурната. Намажете дъното на тавичка с масло. Рендосайте тиквичките и моркова. Смесете зеленчуците с маслините, копъра, яйцата и подправки на вкус. Изсипете в тавичката и печете около 40 мин. Поднесете с нарязано авокадо по желание.", "date": "2019.06.01", "title": " Леки ястия с тиквички"}
{"url": "https://trud.bg/%d0%be%d1%82%d0%bf%d0%b0%d0%b4%d0%b0%d1%82-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d1%8f%d1%82%d0%b0-%d0%b7%d0%b0-%d1%80%d0%b0%d0%b1%d0%be%d1%82%d0%b0-%d0%bd%d0%b0-%d0%b1%d1%8a/", "text": "От днес отпадат ограниченията за работа на граждани на България в Швейцария. Сънародниците ни ще могат да пребивават свободно в страната при условие, че имат работно място. Това стана възможно, след като правителството на Швейцария прие на 15 май решение за отмяна на квотите за пребиваване на граждани от България и Румъния. С него се променя регламентът за изпълнението на Споразумението за свободно движение на хора между Швейцария и ЕС, съобщиха от МТСП. Протоколът към документа предвиждаше преходен период от максимум 10 години за гражданите от България и Румъния, който изтича на 31 май 2019 г. По последни данни на миграционните служби към края на март тази година в страната пребивават около 11 400 български граждани. От 1 юни българските граждани няма да се нуждаят от разрешение, за да започнат работа в Швейцария (Arbeitsbewilligung/work permit). При заетост с продължителност до 3 месеца сънародниците ни не трябва да кандидатстват за получаване на разрешение за пребиваване. Необходимо е обаче да бъдат регистрирани от своя работодател по електронен път. При започване на работа за повече от 3 месеца в една календарна година работникът/служителят следва да получи разрешение за пребиваване срещу представяне на своя трудов договор. Документът е валиден за цялата територия на Швейцария и дава право на смяна на професията или работното място. За да го получат, българските граждани следва да направят адресна регистрация в общината по местоживеене и да заявят получаване на разрешение за пребиваване. За целта следва да представят лични документи (лична карта или паспорт) и писмен трудов договор с работодател. Това трябва да се случи до 14 дни след пристигането в Швейцария и преди заемането на работното място. Разрешенията са два вида: за краткосрочно пребиваване (категория „L“ при договори за работа между 3 месеца и една година (364 дни) и за продължително пребиваване (категория „В“ при представяне на договор за работа за срок по-дълъг от година или при безсрочен договор), което е валидно до 5 години. Командированите работници могат да пребивават в Швейцария до 90 дни за една календарна година без разрешение за пребиваване. Въпреки това имат задължението за регистрация. При командироване за повече от 90 дни важат други правила, които са определени извън рамките на Споразумението с ЕС за свободно движение. Българските граждани, които искат да работят в Швейцария като самостоятелно заети, е необходимо до 14 дни след пристигането си в страната да направят адресна регистрация в общината по местоживеене и да заявят получаване на разрешение за пребиваване за извършване на самостоятелна дейност в компетентните служби по въпросите на заетостта и трудовата миграция в съответния кантон. За целта следва да носят лични документи (лична карта или паспорт) и да могат да докажат пред тези служби, че ефективно ще упражняват самостоятелна заетост в Швейцария (например доказателства за наличие на начален капитал, регистрация в търговския регистър и др.). Самостоятелна заетост се осъществява само след получаване на разрешение, което е с 5-годишна валидност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Отпадат ограниченията за работа на българи в Швейцария"}
{"url": "https://trud.bg/%d0%bf%d1%81%d0%b8%d1%85%d0%be%d0%bb%d0%be%d0%b3-%d0%b7%d0%b0-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d1%81-%d0%b3%d1%80%d0%b0%d0%bd%d0%b0%d1%82%d0%b0-%d0%b4%d0%b5%d0%bc%d0%be%d0%bd/", "text": "Демонстрацията по залавяне на престъпник категорично не е подходяща за децата в детските градини. Тя би могла да се покаже на ученици в горните класове с цел да ги привлече към полицейската професия, но не и на толкова малки деца. Това заяви пред „ “ психологът Христо Монов, който определи демонстрацията в Силистра, на която бяха р  като „недомислена натегация“. „Първо, защото на тази възраст тяхната водеща дейност е играта и те възприемат това, което полицаите им показват като игра. А друг е въпросът, че по време на тази демонстрация има ярки сцени на насилие – удряне по главата на паднал човек, куче нападаше друг. Много от децата може да получат преживяване на негативни емоции в такава степен, че да изпаднат в негативни психични състояния“, обясни психологът. Този тип демонстрации биха били подходящи за тийнейджъри в последните класове, които биха могли да се ориентират към полицейската професия, смята още Христо Монов. „За деца от тази възраст категорично е далеч от възможността тяхната зрялост да възприеме онова, което полицаите им показват. Освен това го показаха и некадърно. Самият факт, че има три ранени деца, едното от които и тежко, показва, че не са взети никакви мерки за предпазване живота и здравето на децата. Дано други не тръгнат да правят тази натегация. Това е недомислена до край натегация“, допълни той. Децата, които са пострадали, и техните семейства да потърсят психологическа помощ в следващите дни, за да се избегнат негативните последици от преживяното, съветва още Христо Монов, но не от психолозите на МВР, защото по думите му, те нямали правилен психологически подход. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Психолог за инцидента с граната: Демонстрация на залавяне на престъпник не е подходяща за малки деца"}
{"url": "https://trud.bg/%d0%be%d0%b1%d1%81%d1%82%d0%b0%d0%bd%d0%be%d0%b2%d0%ba%d0%b0%d1%82%d0%b0-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d1%81%d0%b5-%d0%bd%d0%be%d1%80%d0%bc%d0%b0%d0%bb/", "text": "Обстановката в Стара Загора се нормализира след проливния дъжд, придружен от градушка и силна буря, който се изсипа в късния следобед на 31 май. Най-много дъжд вчера е паднал в община Стара Загора – 50 л на кв. м. В Раднево валежът е бил 37 л на кв. м, в Братя Даскалови, Николаево и Гурково – 30 л на кв. м. От 17 до 23 часа на 31 май на горещия телефон в Общината и на телефон 112 са получени около 200 сигнала, основно за паднали клони и дървета, възпрепятстващи движението на автомобилите, както и за закъсали леки коли и бусове. Четири противопожарни екипа са посетили и обходили всички адреси, от които е сигнализирано за паднали дървета върху тролейбусната мрежа, за висящи ламарини и други ситуации, които създават опасност за живота на хората. Към 23:30 часа на 31 май обстановката в Стара Загора е била нормализирана. Овладяна е и ситуацията в ТЕЦ „Марица-изток 2“, където е отводнена шламова помпена станция № 1. Отводнени са и избените помещения на Националното училище на музикални и сценични изкуства „Христина Морфова“. Екипи на пожарната и от Община Стара Загора са работили през цялата нощ и са рязали и извозвали падналите по уличните платна клони и дървета. В момента работата продължава. Областният управител Гергана Микова изказа специални благодарности на хората, които участват в почистването на града и отстраняването на авариите, съобщиха от пресцентъра. Нивото на яз. „Копринка“ продължава да е под контролния обем. Според специалистите, дори и да продължат, валежите няма да създадат предпоставки за критично повишаване на водата в язовира. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Обстановката в Стара Загора се нормализира след проливния дъжд и силната буря"}
{"url": "https://trud.bg/%d0%bd%d0%b0%d1%80%d0%be%d0%b4%d0%bd%d0%be%d1%82%d0%be-%d1%81%d1%8a%d0%b1%d1%80%d0%b0%d0%bd%d0%b8%d0%b5-%d1%89%d0%b5-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0-%d0%b8%d0%b7%d0%b3%d0%be/", "text": "Народното събрание ще финансира изготвянето на две копия на Търновската конституция и реставрация на Сребърната конституция, съобщиха от пресслужбата на НС. Средствата за едното копие ще бъдат осигурени от бюджета на парламента, а за второто копие и реставрацията на Сребърната конституция – от народните представители. Двете конституции се съхраняват при специални условия в архивохранилището на Централния държавен архив и в качеството си на уникални архивни документи изнасянето им е възможно само при изключителни случаи. Във връзка със 140-ата годишнина на Търновската конституция, която отбелязваме през тази година, двата оригинала бяха показани в София, Велико Търново, Бургас. Излагането им на естествени атмосферни условия създава риск за дългосрочното им съхранение и води до ускоряване на процесите на стареене на хартията и окисляване на среброто. Затова ръководството на Държавна агенция „Архиви“ предложи да бъдат изготвени две мулажни копия на Търновската конституция и да бъде извършена реставрация на Сребърната. Едното копие на Търновската конституция ще бъде предоставено на Народното събрание, а другото ще бъде съхранявано в държавния архив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Народното събрание ще финансира изготвянето на две копия на Търновската конституция и реставрация на Сребърната конституция"}
{"url": "https://trud.bg/%d0%bf%d0%be%d0%bc%d0%bf%d0%b5%d0%be-%d0%bd%d0%b0%d1%82%d0%be-%d0%b5-%d0%b2%d0%b0%d0%b6%d0%b5%d0%bd-%d0%b8%d0%bd%d1%81%d1%82%d1%80%d1%83%d0%bc%d0%b5%d0%bd%d1%82-%d0%b7%d0%b0-%d1%81%d0%bf%d0%bb%d0%b0/", "text": "Германия трябва да увеличи разходите за отбрана до 2% от БВП, тъй като НАТО е важен инструмент за „сплашването на Русия“. Това заяви в интервю за „Билд“ американският държавен секретар Майк Помпео, съобщава БГНЕС. „Най-трудното решение е в ръцете на германския народ. Правителството даде обещание за 2% и гражданите трябва да поискат от него да удържи на думата си. НАТО е изключително важен инструмент за сплашването на Русия. Германия със своята мощ и благосъстояние трябва да разбере, че е длъжна да направи нещо или поне това, което е обещала“, каза той. Помпео се срещна в Берлин с канцлера Ангела Меркел и външния министър Хайко Маас. След преговорите Маас заяви, че Германия и САЩ са заинтересовани от добри отношения с Русия и работещ диалог за разрешаването на международните конфликти. „Надяваме се, че Германия ще направи повече. Германското правителство разбира заплахата от ракетната програма и регионалната агресия /от страна на Иран – бел.ред./. Тези рискове са реални“, каза Помпео и добави, че „свободните демокрации са задължени да пазят света от заплахи“. Държавният секретар се надява, че Германия ще участва в този процес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Помпео: НАТО е важен инструмент за сплашването на Русия"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%b3%d0%b5%d1%80%d0%b1-%d0%b1%d0%be%d1%80%d0%b8%d1%81%d0%be%d0%b2-%d0%b5-%d1%87%d0%be%d0%b2%d0%b5%d0%ba%d1%8a%d1%82-%d0%bf/", "text": "Депутатът от ГЕРБ Георги Марков коментира пред   успеха на партията на европейските избори. Той заяви, че тази победа на ГЕРБ е увертюрата пред голямата опера, която ще бъде на местните избори през есента. Марков коментира и оставката на вече бившия заместник-председател на ГЕРБ Цветан Цветанов. „Борисов е човекът партия, той е лидерът и той е избиран винаги мажоритарно за премиер. Така че негово право е, той е качил всички на гръб, той е създал тая партия. В един момент като е загубил доверие, да се работи със загубено доверие, това е една агония. Не ми се искаше да става тази седмица, да се радвахме ми се искаше на успеха, но те си знаят нещата. Аз не мога да бъда нито адвокат на Цветанов, нито съдник на Бойко, не ми отива, но пък не съм човек, който да няма собствено мнение и да се скомросам и да се гърча пред тебе и да не го казвам“, каза Марков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Георги Марков, ГЕРБ: Борисов е човекът партия, той е качил всички на гръб"}
{"url": "https://trud.bg/%d0%bb%d0%be%d1%80%d0%b0-%d0%ba%d0%b0%d1%80%d0%b0%d0%b2%d0%b5%d0%bb%d0%be%d0%b2%d0%b0-%d1%81%d0%bc%d1%8a%d1%80%d0%ba%d0%b0%d0%bb%d0%b0-%d0%ba%d0%be%d0%ba%d0%b0%d0%b8%d0%bd/", "text": "„Дълбоките й черни очи тлееха като жар и те просмукваха в себе си, тънките й ноздри треперкаха, малките й нежни устни трептяха, някакви леки вълни се раждаха и изчезваха из формите й.“ Така Андрей Протич описва фаталния женски чар на Лора Каравелова, който омагьосва и превръща мъжката душа „в нещо като гейзеров кладенец“, дотогава спокоен, незнаещ своята сила.  Пръв изпада под властта на тоя чар „Казвам си понякога, че Лора Каравелова и Яворов не биха срещнали трагичната си участ, ако не бях женен през 1905 г.“, признава по-късно в мемоарите си той. И сигурно е прав. Самата Лора ще признае през декември 1909 г. в писмо до свои приятелки: „Ако се бях оженила навремето за него, аз бих била щастлива. Той беше човекът, с когото можех да се разбера“. Когато се срещат, Каравеловата щерка е 19-годишна, току-що върнала се в България след двегодишен престой във френски католически пансион. Чарът й е сложен, неописуем. „Лице, оживено от големи мечтателни очи, които, смутени наглед, още по-силно смущаваха“, описва я Нейков. 26-годишният женевски възпитаник е поразен право в сърцето, ала уви – вече е обвързан в брак с 10 години по-стара от него французойка, единствена дъщеря на много богат марсилец, производител на бира. Усетил съдбовната заплаха на незаконната любов, той за миг иска да се спаси с бягство. Крехката наглед девойка обаче съвсем не мисли така. „Лора можеше да улесни отстъплението ми, но тя ме насърчи да остана“, ще признае след години възрастният вече мъж. Като почтен човек Нейков след два месеца напуска разкошния си семеен дом, подава молба за развод и се приютява в малка мансарда под наем. Оттук нататък съдбата и на двамата, респективно и на Яворов, навярно наистина би била друга, ако не беше Сурова и неподдаваща се на емоции, тя никога няма да разбере дъщеря си. Не такъв зет е желала – писач по вестниците, току-що уволнен от външното министерство, приятел на гуляйджиите от кръга „Българан“… Използвайки връзките си, бившата премиерша успява да повлияе на Светия Синод и молбата на Нейков за развод е отхвърлена. Лора е поставена под строг контрол – не я пускат навън без придружител, кореспонденцията й се следи. След почти година „глуха борба“ между майка и дъщеря на 30 юли 1906 г. е обявен годежът на девойката с богатия и обещаващ кадър на Демократическата партия д-р Иван Дренков. Скоро обаче Лора му заявява в писмо, че „престава да се счита за негова сгоденица“, без да обяснява защо.  В един февруарски ден на 1907-а причината лъсва – двамата с Петър Нейков правят отчаян опит за бягство. Качват се на файтон в Карлово, където Лора е на гости при леля си, и запрашват към Пловдив. Разбира се, застигнати са от пратениците на майката и непокорната щерка е откарана чак в Русе. Два месеца по-късно съпротивата й рухва и през април Лора макар през сълзи да хвърля на няколко пъти воала си в деня на сватбата. Накрая все пак застава пред олтара. Не е забравила обаче голямата си любов – продължава да си пише с Нейков и да се среща с него 3-4 пъти годишно. Русенската общественост направо настръхва, когато я вижда бременна да се разхожда в открит файтон с любовника си. Вбесената майка тутакси издейства назначението на дипломата в легацията ни в Скопие. Лора претърпява още един удар – няколко месеца след раждането си умира първородният й син Кирил. Прави впечатление, че педантичната Екатерина Каравелова, която води обстоен дневник за всички фамилни събития, избягва да споменава за това дете – в дневника й не намираме никакви подробности за събитието. Някои изследователи подозират, че първият син на Лора всъщност е от ненавистният за майка й Петър Нейков. Това обяснява и внезапната капитулация на бунтарката пред натрапвания й брак – той е единственият начин да узакони бременността си. Така или иначе, Лора е държала много на това дете – внезапната му смърт я хвърля в депресия и близките й едва успяват да я върнат към живота. Съвсем не е така при второто й забременяване, което отчаяно се опитва да прекъсне с народни лекове – може би защото е от необичания съпруг. Детенцето все пак се ражда – мъничко и хилаво седмаче, кръстено на баща й Петко. На 22 години Каравеловата щерка вече е с разбити нерви, постоянно гризана от меланхолия и неудовлетвореност. Според някои съвременници точно по това време тя започва да употребява кокаин. Самият Яворов по-късно ще потвърди това, изтъквайки, че Лора е спокойна само когато има достатъчно количество от своя „сигурен и съчувствен другар“ – кокаина. „Нищо не ни свързва, той мрази всичко, което аз обичам“, изплаква в писмо Лора отчаянието си от натрапения й съпруг. И не издържа – в края на декември 1909 г. оставя детето си пеленаче и бяга в Лондон, сетне в Париж. Болезнената й чувствителност се вкопчва в Яворов и макар той доста време да я отблъсква, Каравеловата щерка се бори за него на живот и смърт. Една зимна нощ Лора застава на прага на Яворовия дом мокра, премръзнала, газила сняг до колене и поетът капитулира. В началото на следващата година младата жена забременява. Разведрена и най-сетне поуспокоена, тя споделя новината със сестрата на Яворов. Двамата се надяват на момче, което са решили да кръстят на Христо Ботев и това сякаш тушира разногласията им. Неочаквано обаче на 15 юни 1913 г. Лора абортира в петия месец. Това едва не й струва живота. Физически се оправя, ала загубата на чаканото с толкова радост и надежда за любов и щастие дете я срива психически.", "date": "2019.06.01", "title": " Лора Каравелова смъркала кокаин\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d0%b5-%d0%b7%d0%bb%d0%be%d0%b1%d0%bd%d0%b0/", "text": "Американският президент Доналд Тръмп заяви, че съпругата на британския принц Хари Меган Маркъл е „злобна“. Стопанинът на Белия дом направи този коментар по повод на изказвания на херцогинята на Съсекс, които тя е правила в миналото. В същото време Тръмп се надява, че тя ще се справи отлично с новия си статут, който има в резултат на сватбата си принц Хари. Американският президент ще посети Великобритания с държавна визита на 3-5 юни. „Не знаех. Какво мога да кажа? Не знаех, че тя е била злобна“, каза Тръмп, отговаряйки на въпрос на вестник „Сън“ по повод на думите на Маркъл за него. „Убеден съм, че тя отлично ще се справи“, добави американският президент, коментирайки, че Меган вече е част от британското кралско семейство. Американската актриса преди брака си с Хари имаше много критично отношение към стопанина на Белия дом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Тръмп: Меган Маркъл е злобна"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d0%be%d1%82-%d0%b4%d0%b5%d1%86%d0%b0-%d1%80%d0%be%d0%b4%d0%b8%d1%82%d0%b5%d0%bb/", "text": "Много пъстър и весел празник си спретнаха шуменци на 1 юни. Километрично дефиле от деца, учители, родители, дори баби и дядовци заля центъра на града. Празникът стартира с масово рецитиране на стихотворението „Аз съм българче“ на Иван Вазов пред ДКТ „Васил Друмев“. Строфите произнасяха не само хлапета от 16 детски градини, а и техните родители и учители. После пъстрото им шествие мина по централния бул.“Славянски“, за да стигне до Градската градина. Там беше пълно с весели ателиета и атракциони за момичета и момчета. На още пет места в града децата можеха да се забавляват. Организатор на веселия празник с много изненади е Община Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Километрично шествие от деца, родители и баби за 1 юни\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%be%d0%b1/", "text": "Кметът на София Йорданка Фандъкова присъства на откриването на детски образователен център към Музея за история на София. Това съобщиха от пресслужбата на Столична община. Той е организиран на територията на античния комплекс „Сердика“. Пресъздадена е антична стая, в която децата могат както да научат за античността, така и да се включат в римски настолни игри и да видят демонстрация на антично римско облекло. На събитието Фандъкова честити празника на всички деца. Тя им пожела да бъдат здрави, да растете любопитни и любознателни, всеки ден да научавате нещо ново. „Вие сте най-голямото ни благословение и мотивация за работата за града“, каза тя пред събралите се родители и деца. „Още с преместването на Музея на София в новата му сграда, направихме първата програма „Ваканция в музея“, която и деца, и родители много харесват. От днес част от заниманията ще са в новия център“, каза също кметът Фандъкова. Тя благодари на екипа на Фондация „Силви Вартан“, които помогнаха за оборудването. „В разговор г-жа Вартан, която е истински приятел на София, попита какво още може да направи за града ни. И тогава и предложихме да се включат в тази образователна занималня. Благодаря на организацията „Mos Maiorum Ulpiae Serdicae“, която направи дизайна и е наш партньор за възстановките. Благодарение на тях децата могат да учат чрез забавления и игри, а така се учи най-добре“, каза Фандъкова. „Столичната община организира за децата различни инициативи и програми за образование, спорт, култура и забавления, защото децата учат най-лесно докато играят“, посочи още тя. През юни в новия център ще се провеждат част от заниманията на лятната програма „Ваканция в музея“. Програма „Ваканция“ – лято 2019 г. стартира на 3 юни в спортния комплекс в парк „Възраждане“. Тя включва безплатни спортни занимания по 11 вида спорт за деца и ученици в София. Младите хора ще имат възможност да играят футбол, волейбол, петанк, лека атлетика, щафетни игри, тенис на маса и др. От 3 юни започва и Зелено училище в Столичния зоопарк, където децата научават нови неща за природата и животните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Фандъкова участва в откриването на образователен център в античния комплекс „Сердика“ (СНИМКИ)\t"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d1%80%d0%b0%d0%bb%d1%8c%d0%be-%d1%80%d0%b0%d0%bb%d0%b5%d0%b2-%d0%b8-%d0%bd%d0%b5%d0%b3%d0%be%d0%b2%d0%b8%d1%8f%d1%82-%d0%bf%d0%be%d0%bc%d0%b0/", "text": "Кметът на пловдивския район „Северен“ Ральо Ралев и неговият помагач са задържани заради искане на подкуп срещу разрешително за строеж. Това каза заместник главният прокурор Иван Гешев по време на брифинг. „Гражданин – строител депозира сигнал до министър-председателя, който сочи, че от него се искат пари, за да бъдат одобрени строителни книжа за строеж на обект в район „Северен“ град Пловдив“, отбеляза Гешев. „След това тази жалба е изпратена от г-н Борисов към КПКОМПИ. В рамките на ден беше докладвана тази жалба. Беше докладвано и на главния прокурор. Образувано е досъдебно производство“, отбеляза той. „Това е дело, което следва да се разследва от следователи. Започват да се събират доказателства, за тези неща, които твърди строителният предприемач“, обясни Гешев. Той добави, че от страна на КПКОНПИ се извършват отделни мероприятия, за да подпомогнат дейността. По думите му в рамките на няколко часа се е организирала успешна сработка. „С тези служби българските граждани трябва да се гордеят, твърдя го съвсем сериозно. За мен това е голям успех“, заяви той.  „В резултат от събраните доказателства в четвъртък беше решено да се задържат определени лица в град Пловдив. Беше задържан кметът на район „Северен“ и още едно лице „посредник“ при получаване на парична сума“, поясни той. Това са кметът и лице, което прокуратурата смята, че е „помагач-посредник“, добави Гешев. Той обясни, че ситуацията се развива от началото на миналата година. Строителят има имот, които възнамерява да направи блок и през декември 2018г. внася документи в район „Северен“ за издаване на разрешително за строеж. От администрацията са констатирани забележки, но те са били отстранени са в срок. Според Гешев обаче въпреки, че документите са изрядни, строителят не е получил полагащото му се разрешително за строеж. „Кметът, мотириван по една или друга причина взима проекта в собствения си кабинет, което по закон не съответства на негови правомощия“, посочи зам. главният прокурор. Според Гешев забавянето на разрешителното е водело до финансови загуби за строителя. „Започва да се чувства притиснат в ъгъла. Изправен е пред реалната възможност да фалира“, уточни той. Вследствие на това строителят е извършвал разговори с различни хора от Общината, като от тях е получавал отговор, че ще получи нужните документи срещу 60 хил. лв. „При разговор с поредния човек му се казва, че изключително близко лице на кмета може да му помогне и да изчака. Това лице се оказва един от обвиняемите, в качеството на помагач. От всички източници съвпада една и съща оферта“, добави Гешев. „Става дума за престъпление, което е извършено в съучастие. Смятаме, че това е престъпление, защото кметът няма правомощия и отношение към преписката, която е входирана в район „Северен“. Той не подписва документи, които касаят идейния проект и не издава разрешение за започване на строителство“, заяви по време на брифинга Венцислав Фердинандов – прокурорът, който наблюдава делото срещу Ралев. „Кметът иска да получи дар, който не му следва, упражнявайки влияние, на лицето, което трябва да вземе това решение. Според наблюдаващите прокурори са събрани категорични доказателства, че са извършени престъпления от две лица – кметът на район „Северен“ и помагачът. Те са задържани за 72 часа. Утре ще бъде внесено делото в съда за искане на постоянна марка за неотклонение по отношение на тези две лица“, посочи той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Иван Гешев: Ральо Ралев и неговият помагач са задържани заради искане на подкуп от 60 000 лв. срещу разрешително за строеж"}
{"url": "https://trud.bg/%d0%bf%d1%80%d0%be%d0%b2%d1%8a%d0%b7%d0%b3%d0%bb%d0%b0%d1%81%d0%b5%d0%bd%d0%b0%d1%82%d0%b0-%d0%b7%d0%b0-%d0%bd%d0%b0%d0%b9-%d1%81%d0%b5%d0%ba%d1%81%d0%b8-%d0%b6%d0%b5%d0%bd%d0%b0-%d0%b2-%d1%81%d0%b2/", "text": "Преди няколко години учените определих британска звезда Кели Брук за собственичка на идеалното женско тяло, а изданието FHM я провъзгласи за най-секси жена в света, предаде БГНЕС. Учените описваха топ модела като жената със съвършена фигура. Според наличните данни Кели е с височина 168 см, а нейните мерки са 99-63-91. Допълнителен плюс е това, че тя е напълно естествена и никога не се е подлагала на пластични операции. Но през последните години Кели се е отказала от диетите и е напълняла драстично, като тя попадна в светлината на прожекторите, след като бяха публикувани нейни снимки от почивка в Майорка, където е с 40 кг отгоре. Приказките за нейните килограми обаче не я интересуват, като Кели ясно заяви, че се гордее с извивките си.   За британския Сън миналата година тя сподели, че има някой друг килограм в излишък и че гърдите й не са толкова стегнати, както някога, но това не я интересува. Моделът Кели Брук нашумя и като актриса във филма „Италианска афера“ и в един от епизодите на британския криминален сериал „Убийства в Мидсъмър“.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Провъзгласената за най-секси жена в света Кели Брук е неузнаваема, качи 40 кг (СНИМКИ)"}
{"url": "https://trud.bg/%d1%81%d0%b0%d1%89-%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%b4%d0%b0-%d1%81%d1%8a%d0%b1%d0%b8%d1%80%d0%b0%d1%82-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%bc%d0%b8%d1%82%d0%b0/", "text": "САЩ започнаха да събират от тази сутрин по-високи, 25-процентни мита върху много от китайските стоки, пристигащи по море в американските пристанища. Стъпката представлява ожесточаване на търговската война между двете най-големи икономики в света и предизвика ответни действия на Пекин, предаде Ройтерс. По-високите мита засягат широк набор от потребителски стоки и компоненти от Китай, включително модеми за интернет и рутери, печатни платки, мебели, прахосмукачки и осветителни тела. На 10 май президентът на САЩ Доналд Тръмп наложи увеличение на митата за списък с китайски стоки на стойност 200 милиарда долара, но даде гратисен период за превозваните по море товари, които са отпътували от Китай преди тази дата и митата за тях оставаха на предишните нива от 10 процента. На 15 май кабинетът на Американския търговски представител определи краен срок 1 юни за тези стоки да пристигнат в САЩ, след което американските гранични власти ще започнат да събират 25-процентни мита по пристанищата на САЩ. Този краен срок изтече в 00.01 ч. тази нощ северноамериканско източно време. По-рано днес Китай започна да събира по-високи ответни мита върху по-голямата част списък с американски стоки за 60 милиарда долара. Тези мита, които бяха обявени на 13 май влязоха в сила в полунощ пекинско време (16 ч. по Гринуич вчера). Китайския отговор на американските действия предвижда въвеждане на допълнителни 20-процентни и 25-процентни мита за повече от половината от 5140-те американски стоки, които попадат под прицела на ответна мярка. Пекин преди това беше наложил допълнителни мита от 5 и 10 процента на тези стоки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " САЩ започват да събират по-високи мита за китайските стоки, пристигащи по море"}
{"url": "https://trud.bg/19-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%bd%d0%b0-%d0%b7%d0%b0%d0%b2%d0%be%d0%b4-%d0%b2-%d1%80%d1%83%d1%81%d0%ba%d0%b8/", "text": "Взривове отекнаха в завод за производството на експлозиви в град Дзержинск в централна Русия. Пострадали са 19 души, съобщават ТАСС и БТА. Частично е разрушена частта от сградата, в която са станали взривовете. След експлозиите, станали по време на технологичен процес в цех за производството на тротил, е избухнал пожар, обхванал площ от 100 квадратни метра. Персоналът е бил евакуиран бързо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " 19 ранени при експлозия на завод в руския град Дзержинск (СНИМКИ и ВИДЕО)"}
{"url": "https://trud.bg/%d0%ba%d0%b0%d1%80%d0%b0%d0%b2%d0%b0%d0%bd%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%bd%d0%b0-%d0%ba%d1%8a%d0%bc%d0%bf%d0%bd%d0%b8%d0%b3-%d1%81%d0%bc%d0%be%d0%ba%d0%b8%d0%bd%d1%8f/", "text": "Пожар унищожи каравана на къмпинг Смокиня. В ранния следобед пламъци обхванали изсъхнали треви и храсти и бързо се разпространили между караваните в къмпинга, съобщава  . Огънят унищожил частично една от къщите на колела, а пристигналите на място пожарни екипи успели да спасят намиращата се в непосредствена близост друга каравана. Пристигналите за уикенда младежи разказват, че пламъците дошли изведнъж и само бързата намеса на пожарникарите ги е спасила.", "date": "2019.06.01", "title": " Каравана се запали на къмпниг Смокиня"}
{"url": "https://trud.bg/%d0%ba%d0%b0%d0%bf%d0%b8%d1%82%d0%b0%d0%bd%d1%8a%d1%82-%d0%bd%d0%b0-%d0%ba%d1%80%d1%83%d0%b8%d0%b7%d0%bd%d0%b8%d1%8f-%d0%ba%d1%80%d0%b0%d0%b1-%d0%ba%d0%be%d0%b9%d1%82%d0%be-%d0%bf%d0%be%d1%82%d0%be/", "text": "Съд в Будапеща остави за един месец в ареста капитана на круизния кораб „Viking Sigyn“, който удари  , съобщава Ройтерс. В резултат на сблъсъка туристическото корабче потъна и 8 души загинаха, а 28 се водят изчезнали. 64-годишният украински капитан отрича да е извърши нещо нередно. Той ще остане в ареста, като има вероятност по-нататък да му бъде даден шанс да излезе срещу парична гаранция от 15 млн. унгарски форинта (50 000 долара). капитанът беше задържан в четвъртък. Той е обвинен в небрежност, довела до инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Капитанът на круизния краб, който потопи плавателен съд в река Дунав, остава в ареста за един месец"}
{"url": "https://trud.bg/%d0%b4%d0%b6%d0%b5%d0%bc-%d0%be%d1%82-%d1%88%d1%83%d0%bc%d0%b5%d0%bd-%d0%bd%d1%8f%d0%bc%d0%b0-5-%d0%b3-%d0%bd%d0%be-%d1%87%d0%b5%d1%82%d0%b5-%d0%b8-%d1%81%d0%bc%d1%8f%d1%82%d0%b0-%d0%b4%d0%be-100/", "text": "Джем Гюджен от Шумен все още не е навършил 5 години, делят го два месеца, но чете, пише и умее да събира и изважда до 100. На 31 май малкият станал читател на Регионалната библиотека „Стилиян Чилингиров“ в Шумен, защото домашната вече не го задоволявала. Взел три увлекателни книжки. В събота следобяд, навръх празника на детето, момченцето вече беше ги прочело. Дойде да върне „Патиланци“, „Маша и Мечока“ и „Франклин“, и да вземе нови. Обаче с математическа насоченост, защото смятането е голямата му страст, казва майката Фатме. Тя е бивш учител и е сред „виновниците“ Джем да е толкова запален по знанията. „Непрекъснато задава въпроси, иска бързи отговори, много е припрян“, казва тя. В задоволяване на любознанието му често се включва и сестра му Едже, която е в девети клас. Като станал на годинка в семейството започнали да му показват цифрите и буквите. На три вече му показвали книжки с повече текст. Първа го заинтригувала „Снежанка и седемте джуджета“, а като я прочели заедно с мама, малкият възкликнал: „Тук има 7 Снежанки и 35 джуджета“. Оказало се, че не само е следил внимателно сюжета, но и броил героите по илюстрациите. Шуменчето посещава частна школа по математика, след 3 месеца е преминал първото ниво и има издаден кетап. Затова в момента иска да чете подходящи книжки с логически загадки.", "date": "2019.06.01", "title": " Джем от Шумен няма 5 г., но чете и смята до 100"}
{"url": "https://trud.bg/%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d1%8f%d1%82-%d0%be%d1%82-%d0%bf%d0%b5%d1%82%d0%b8%d1%8f-%d1%81%d0%b5%d0%b7%d0%be%d0%bd-%d0%bd%d0%b0-%d0%ba%d1%83%d0%bb%d0%b8%d0%bd%d0%b0%d1%80/", "text": "Още се колебая в Австрия или в България ще отворя свой ресторант Вкъщи не се ядe само гурме храна Емигрирах от България, защото не исках синът ми да живее в нищета  – Радка, за първи път тази година трима души се състезаваха за титлата на „Мастършеф”. Какви шансове си даваше да спечелиш?  – Поне 80%. Дадох всичко от себе си. – Шеф Силвена Роу те определи като силна, борбена жена, която не се отказва, въпреки трудностите. Каза, че си абсолютно заслужен победител. Ти какво мнение си изгради за най-новия член на почетното жури?  – Шеф Роу за мен е една превъзходна жена. Добър кулинар и е просто човек със сърце и душа. – Успяхте ли да си станете близки, включително и с останалите членове на журито – шеф Токев и шеф Михалчев?  – Не. С никого от тях не съм близка. Това, което видяха зрителите по телевизията, е истинско. Дори имаше доста повече критерии за спазване от тях тримата. Не сме си на ти. Контактът ни беше само в шоуто. Нямам техните координати. – Ти беше един от най-интересните и емоционални хоби-готвачи този сезон. Какво ти беше най-трудно по време на снимките на шоуто?  – Трудно ми беше, защото бях много изморена. Трябваше постоянно да пътувам. Всяка седмица изминавах пътя от Австрия до София и обратно. Когато трябваше да снимаме и да готвя, използвах последните сили. Това ми беше много трудно. Нямах спокойствие и време да си отпочина. – Какво те мотивираше в „най-напечените” ситуации?  – Моето семейство. Децата и съпругът ми се измъчиха най-много. Те тримата много страдаха, защото изкараха толкова много време без мен. Затова всеки път, когато бях на елиминация, си повтарях, че няма да се оставя и да предам. Аз съм ги оставила вкъщи и просто ей така да си замина, няма да стане. – В крайна сметката, жертвата ти се оправда, тъй като се върна с победата…  – Аз си мисля, че просто Господ е бил с мен и много късмет съм имала. Цял живот съм гледала позитивно на нещата и може би това ме издига до върха. – Голяма част от хората те подкрепят и се радват за триумфа ти.  – Да, така е, но има и негативни. Че съм била тъпа, циганка и не знам още какво. Нито едното, нито другото е вярно. Нека да си злобеят хората, няма проблем за мен. Аз винаги съм позитивна и никога не бих искала да обидя някого или да гледам негативно на нещата. Така са ме научили моите родители и така ще си остана вероятно. Това ми е слабото място. – С кои други участници смяташ да поддържаш контакт и занапред? Стана ли с някого от тях близка?  – Останалите участници не ме харесваха много, но няма значение. С Таня си пишем от време на време, както и с Добрин. Двамата са много добри хора. Добрин всеки го обиждаше, но той е много добър по природа. Той е участвал да спечели, не е дошъл да си търси приятелки, приятели и т.н. И го разбирам много добре защо се е държал така. Аз си го оцених като човек, а не като играч в „Мастършеф”. А другите го виждаха по друг начин – като конкурент. Танчето също ми е много любима. С нея много си допаднахме. Беше страхотна. Винаги се подкрепяхме взаимно и след като тя си замина се сплотихме с Добри. – В момента със семейството ти живеете в Австрия. Какво те накара да емигрираш от България?  – Преди 18 години в България получавах детски по около 11-15 лева. Как да изгледам едно дете с тези пари? Аз не работех, мъжът до мен до мен тогава, бащата на сина ми, работеше, но не ни стигаха средствата. Не исках синът ми да живее така – в мизерия, в „сивата” България. Защото преди, по време на комунизма, си живяхме в „сивота”. Не исках синът ми да живее в нищета. Исках да има повече, да види повече места по света, който е толкова интересен. Затова реших да замина. – Как реши да го направиш и защо точно в Австрия?  – Лелята на бившия ми мъж живееше от доста години в Австрия. Беше ми казала, че ще ми намери работа „на черно” там и да си стягаме куфарите от България, защото тя ще ни помогне. Отидохме при нея и така започна всичко. Животът ми там от доста е години е много добър, защото успях да си стъпя на краката. Но първите три-четири години беше точно обратното. Бях с малко дете, работих на 3-4 места, трудно си беше. Но след това като си влязох в професията – започнах да работя като продавачка. Тогава лека по лека си стъпих на краката – запознах се и със съпруга ми Торстен. – Какво обичаш да готвиш за семейството ти, какво най-много им харесва на тях?  – Обичам да готвя българска храна, но с малко „австрийско” в него. Или пък ако готвя нещо австрийско, ще сложа нещо малко от България. Имам доста приятели и познати австрийци, с които събираме и ми казват задължително да приготвя българска храна. Много им е вкусно и обичат хората нашата кухня. А на големия ми син любима му е пилешката супа. Мусака също се прави често, а зимата сърми. Съпругът ми ги яде по три дни. Казва ми: „напълни една голяма тенджера като за ресторант, три дни сърми ще ядем”. Вкъщи не ядем все гурмета, готви се нормална кухня. – Как планираш да изхарчиш голямата награда от 100 000 лева?  – Искам да си отворя ресторант. Още не съм решила кога и съм на кантар дали да бъде в Австрия или в България. Ако е в България, ще бъде във Варна, защото живеем в Девня, което много близо до морската столица. Ресторантът там ще се казва „Рачо реже риба”. А пък ако отворя ресторант в Австрия, той ще се казва „Варна” и ще има черноморска храна. Това ще си остане моята мечта.", "date": "2019.06.01", "title": " Победителят от петия сезон на кулинарното шоу Радка Булман пред „Труд”: Всяка седмица пътувах от Австрия за „Мастършеф”"}
{"url": "https://trud.bg/%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5%d1%82%d0%be-%d0%ba%d0%be%d0%b5%d1%82%d0%be-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bd%d0%b0%d0%b9-%d1%82%d0%b5%d0%b6%d0%ba%d0%be/", "text": "Едни полицаи казаха, ето я докторката. После, когато сложиха кремче, линейката дойде и там бях на тази линейка. Уплаших се. Сега съм добре. Това каза малката Катерина, която пострада най-тежко при избухването на граната на празник на МВР в Силистра, пред  . До късно снощи продължи работата на службите. Оказа се, че експерти от СОБТ е трябвало да направят огледа, тъй като този тип инциденти се разследват именно от баретите. Според прокуратурата все още е твърде рано за заключения, но водещата версия е именно тази – дефектна граната. Състоянието на трите деца е стабилно, като само едно от тях остава в болница – 6–годишната Катерина. Детето и родителите му са вече по-спокойни. Малката Катерина, обаче, все още помни в детайли инцидента. Нощта мина с големи болки в крачето, после й дадоха успокоително и се успокои. Не я болеше повече”, сподели майка ѝ – Радостина. Пострадалите деца са били на около 50 метра от взрива. Разследването как точно са били ранени все още е в начална фаза. „Вчера беше посетено местопроизшествието от специализирана група, каквато винаги посещава огледите на местопроизшествие с взривни вещества. Те ще назначат своите експертизи, за да кажат, как се е стигнало до този инцидент”, каза Ивелин Чафаланов – зам.окръжен прокурор на Силистра. Освен, че директорът на полицията в Силистра е отстранен до изясняване на случая от МВР си забраниха използването, на каквато и да е пиротехника при демонстрации. От днес започват разпити и на множеството свидетели на инцидента. Ако се докаже вина на човек, то предвиденото в закона наказание за причиняване на телесна повреда при боравене с взривни вещества е лишаване от свобода от 3 до 10 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Момиченцето, което пострада най-тежко при инцидента с граната в Силистра: Уплаших се, сега съм добре"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%bf%d0%be-%d0%bf%d1%8a%d1%82%d0%bd%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be%d1%81/", "text": "Времето се усмихна на децата на връх техния празник в София. Стотици дечица с техните родители се стичаха от сутринта в Южния парк за да отпразнуват техния личен празник. На специална сцена на Голямата поляна децата пяха, танцуваха и се радваха на специалните събития посветени на техния празник. От всякъде се чуват детски песни и забави. Децата празнуваха в приятния съботен ден. А зад Голямата поляна, отатък мостчето, сдружение „Клуб Активна Сигурност” към ЗК „Лев инс” откриха специална площадка за пътна безопасност. В рамките на събитието беше изградена сцена, където с помощта на аниматори малчуганите пяха, танцуваха и под формата на игри научиха своите първи уроци по пътна безопасност. БЧК бяха ангажирани да им покажат как се оказва първа помощ на пострадал в инцидент. По време на церемонията представители от БЧК връчиха помощи на деца пострадали при пътни инциденти. Под надслов ”SOS – Спри! Спаси дете!” организаторите от клуба, БЧК и служители на пътна полиция показаха на децата правилата за движение, научиха ги на основните пътни знаци на специално разчертаната детска площадка пътна безопасност. Тя ще остане и ще се ползва от гостите на парка и за напред. Инициативата е част от социалната кампания на дружеството ”SOS – Спри! Спаси дете!”, целяща да насочи вниманието на обществеността и да обучи децата по иновативен и интерактивен начин на правилата за пътна безопасност.  В ранния следобед събитието приключи с масово пресичане на пешеходната пътека, намираща се на бул. „Петко Тодоров“ 3, на страничния вход на парка.  Нека бъдем по-отговорни като граждани и родители и да се борим за каузата: „SOS – Спри! Спаси дете!”.", "date": "2019.06.01", "title": " Откриха площадка по пътна безопасност в Южния парк\t"}
{"url": "https://trud.bg/79-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d0%b2-%d0%b7%d0%b0%d0%b2%d0%be%d0%b4-%d0%b2/", "text": "Броят на пострадалите в резултат на  , в руския град Дзержинск, достигна 79 души, предаде  . От пресслужбата на руското министерство на здравеопазването съобщиха, че състоянието на една жена, хоспитализирана след експлозията, се оценява, като тежко. В болници се намират 16 души, а на 63 души е оказана амбулаторна помощ. За помощ в здравни заведения са се обърнали 38 работници в завода и 41 жители на града. В rезултат на експлозията на много сгради са нанесени материални щети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " 79 души са пострадали при експлозията в завод в руския град Дзержинск"}
{"url": "https://trud.bg/%d1%81%d0%b5%d1%80%d0%b8%d1%8f-%d0%be%d1%82-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d1%8f-%d1%80%d0%b0%d0%b7%d1%82%d1%8a%d1%80%d1%81%d0%b8%d1%85%d0%b0-%d0%b0%d0%bb%d0%b1/", "text": "Регистрирано е ново земетресение с магнитуд 4.8 в Албания в 9:00 часа местно време (10:00 часа българско време), показва справка на страницата на Европейския средиземноморски сеизмологичен център. Епицентърът на труса е отново в близост до град Корча в района на албанско-гръцката граница. Този път трусът е усетен по-силно от предишните два с подобен магнитуд, които станаха около 6:30 местно време. Земетръсната активност в района продължава, като са регистрирани множество вторични трусове, някои над четвърта степен. Земетресението е усетено силно в Корча, Гирокастро и Охрид, като много хора са напуснали домовете си след поредния трус, който е почувстван включително в Скопие и Солун. Все още не са постъпили информации за нанесени материални щети и пострадали хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Серия от земетресения разтърсиха Албания"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%ba%d0%b0%d0%bd%d0%b8%d1%81%d0%ba%d0%be%d0%b2-%d0%bb%d0%b5%d1%87%d0%b5%d0%bd%d0%b8%d0%b5-%d0%bd%d0%b0-%d1%80%d0%b0%d0%ba-%d1%81-%d0%b1%d0%b8%d0%bb%d0%ba%d0%b8/", "text": "Инж. Васил Канисков изучава, описва и практикува професията, свързана с българската народна медицина и лечителското изкуство, от 1989 г. Автор е на няколко книги, между които „Съкровищница на българската народна медицина“ в три тома. Последната му книга – „Фитотерапия на онкологичните заболявания“, е преведена на френски език. В природата има всичко, с което можем да се лекуваме, ето защо стойте близо до нея, съветва Канисков. Биологично активните вещества в билките съвсем не действат по-бавно от техните аналози в химията, както се твърди от официалната фармация, категоричен е той.  Те са много по-ефективни и „по-бързи“, защото са познати еволюционно на клетките на физическото ни тяло. Билкарят твърди, че чрез методите на народната медицина е открил лечение за атеросклероза, хепатит С и В. Химията и методите на лечение, които се дават от научната медицина, отдавна не са достатъчни, убеден е лечителят. По своята същност човекът е триединно същество, както е триединен Бог. Научната медицина познава всеки орган или система от човешкото тяло, но може би поради своята висока научност е изключила категориите душа и дух, а те са единни с тялото. Според Канисков правилното ни отношение към болестта трябва да е макар и невидимо за човешкото око. „Ние не сме създадени, за да боледуваме. Добре е да приемаме болестите като гости, да ги черпим добре с необходимите билки и да ги оставим да си заминат.” За периода от 1939 г. до 1989 г. малка част от описаните лечебни растения са обект на сериозни научни изследвания, твърди Канисков. Повечето от учените, специалисти в тези области по онова време, предпочитат сякаш да омаловажават целебната сила на билките и техните активни съставки. Стремят се да извлекат само активно действащите биологични съставки, да ги синтезират и подадат на фармацията. След началото на демократичните промени билкарят безмълвно наблюдава и се изпращат с огромни камиони някъде в Европа или в Америка, за да се върнат после преработени като хапчета, но многократно по-скъпи в българските аптеки. Постепенно у Канисков узрява идеята да се опишат всички заболявания (по съдържанието, дадено от народния лечител Петър Димков в неговия тритомен научен труд, издаван и преиздаден два пъти от БАН) и всичките възможни лечебни треви, растящи у нас, които могат да са ефикасни при всяко заболяване. Ден след ден, месец след месец, година след година лечителят записва имената на растенията в дълъг списък по азбучен ред. Така се оформя ръкопис с имената на растителни видове, употребявани в практиката на народната медицина по българските земи в продължение на векове. През 1941 г. в София излиза пълен Справочник по лечебни растения от д-р П. Николов, д-р А. Бойчинов и д-р П. Икономов. В края му Канисков открива посочени 7 лечебни треви с противотуморно и противораково действие. В друг Български ботанически речник открива описани 9 лечебни растения против рак и злокачествени тумори. Тогава започва упорито да търси и изучава информацията за противоракови и противотуморни растения от цялата писана и неписана история на българската народна медицина. Стига до (ІХ век), в който според него за първи път се споменава за употребата на едно лечебно растение при „продължителни страдания“. Продължава с поп Матей Миткалото и дядо Даскал – йеромонах Неофит Калчев, и неговия честен и човечен труд „Народен домашен лекар“. Дядо Даскал е описал 10–12 лечебни треви, които употребявал при рак и тумори. В трудовете на народния лечител Петър Димков на туморните и раковите заболявания е отделено специално внимание в нарочен раздел. Голяма част от лечебните растения, ползвани от Димков, се препокриват с описаните билки от предишните лечители. В неговия арсенал за атака срещу туморите и рака се срещат към 16–17 билки. Канисков приема нещата присърце и като дълг към поколението на предишните лечители. За основа използва международната квалификация на болестите (МКБ) и едно по едно описва злокачествените и доброкачествените заболявания с всичките видове билки, способни да борят тези тежки болести, някои от начините на приложението им и една достатъчно точна и ясна очна диагноза. от „Съкровищница на българската народна медицина“ – „Опитът на българската народна медицина и лечителско изкуство при диагностика и лечение на ракови заболявания – злокачествени новообразувания по МКБ-10“. Такова пълно описание на злокачествени заболявания и лечебни билки за тяхното лечение няма другаде никъде по света. Днешната медицина с нейното направление онкология напълно е игнорирала първите фитопродукти, чрез които се осъществяват достатъчно успешно лечебните процедури, свързани с лечението (дори и с профилактиката) на рака, твърди Канисков. Става дума за продуктите от зимзелен, мразовец (есенен минзухар) и др. Всяка съвременна методика за решаване на въпросите на онкологичните заболявания се свежда до решаването на един и същ въпрос – унищожаването на т.нар. ракови клетки. Съществуват методи, познати и прилагани от българската народна медицина, които изключват всякакви инвазивни методи и/или унищожаване на раковите клетки. на съвременните медицински методи за лечение на рак: оперативна интервенция, химиотерапия, лъчелечение, хормонална терапия, с днешните утвърдени в практиката и доказали своята ефективност фитотерапевтични и природни методи от българската народна медицина, убеден е Канисков.", "date": "2019.06.01", "title": " Васил Канисков: Лечение на рак с билки – мисия възможна\t"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%ba%d1%8a%d0%bf%d0%b0%d0%bd%d0%b5%d1%82%d0%be-%d0%b2-%d0%b4%d1%83%d0%bd%d0%b0%d0%b2-%d0%ba%d1%80%d0%b0%d0%b9-%d0%b2%d0%b8%d0%b4%d0%b8%d0%bd/", "text": "Забрана за къпане в река Дунав по цялото поречие на територията на област Видин. Заповедта на областната администрация вече е в сила. Важи до края на летния сезон. Причината са взети проби от повърхностните води на река Дунав до крепостта „Баба Вида“, предаде „Нова тв“. „Винаги в началото на сезона се проверява водата в река Дунав, за да се разбере какви са нейните качества. В началото на месец май беше направено лабораторно изследване, което показа, че тя е силно замърсена.”, заяви д-р Гергана Джамбова от Регионална здравна инспекция – Видин. По думите й качеството на водата на река Дунав може да бъде определено като „лошо”. „Във връзка с това са издадени заповеди от кметовете на общини, които са разположени по поречието на река Дунав, а също така и от областният управител на Област Видин Албена Георгиева за тотална забрана на къпането по река Дунав”, каза тя. „При газене или къпане във водата микроорганизми могат да попаднат в тялото и да доведат до инфекции. Най-често, при малки деца, при поглъщане се получават инфекции на стомашния тракт“, посочи д-р Гергана Джамбова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.01", "title": " Забраниха къпането в Дунав край Видинско заради замърсяване"}
{"url": "https://trud.bg/%d0%b7%d0%b0%d1%89%d0%be-%d1%83%d1%81%d1%82%d0%be%d0%b9%d1%87%d0%b8%d0%b2%d0%be%d1%82%d0%be-%d1%80%d0%b0%d0%b7%d0%b2%d0%b8%d1%82%d0%b8%d0%b5-%d0%b8%d0%bc%d0%b0-%d1%81%d0%bc%d0%b8%d1%81%d1%8a%d0%bb/", "text": "На някои хора може да им се струва почти нередно компания като Филип Морис Интернешънъл да участва в разговора за устойчивото развитие. Как е възможно тютюнева компания, която продава вредни за здравето на потребителите продукти, да говори за устойчиво развитие и да може да ѝ се вярва? Това е основателен въпрос. Първа стъпка при устойчивото развитие е да се изследва обстойно въздействието, което продуктите на компанията имат върху потребителите и обществото, и не е тайна, че цигарите са вредни. Отговорът е очевиден: ако ФМИ иска да окаже възможно най-голямо позитивно въздействие, то ние трябва да променим своя бизнес модел. И точно това правим от 2016 г. насам – трансформираме своя бизнес и преминаваме от цигари на бездимни алтернативи. Решението постепенно да извадим от производство продукта, върху който е създадена ФМИ, като същевременно отговорим на очакванията на нашите служители, акционери и на 150-те милиона потребители на нашите марки, е драстичен ход. Намирането на решения на проблема за здравните последствия от нашия продукт е основополагащ за устойчивото развитие. Нашите усилия в областта на устойчивото развитие спомагат за изпълнението на няколко от Целите за устойчиво развитие на ООН, но ние определихме Целта за устойчиво развитие № 3, а именно осигуряване на здравословен начин на живот и стимулиране на благосъстоянието, като цел, за чието изпълнение ФМИ може да има най-голям позитивен принос в процеса на трансформация на нашия бизнес с оглед изграждане на бъдеще без дим. Премахване на дима в целия свят  Разбира се, че най-добрият начин да се избегне вредното въздействие от пушенето е пушачите да спрат да пушат, а непушачите никога да не посягат към цигарите. Но при положение, че 1.1 милиарда души по света продължават да пушат, за ФМИ е от ключово значение да разработи по-добри алтернативи от продължителното пушене. Макар, че никотинът води до пристрастяване и крие известни рискове, експертите споделят мнението, че основната причина за развитие на заболявания, свързани с пушенето е димът, който се образува при горенето на тютюна. Чрез научни изследвания, провеждани в продължение на над десетилетие от над 400 учени, инженери и технически специалисти в двата наши научноизследователски центъра, ние разработваме бездимни изделия, които са по-мало вредни от цигарите. Нашата цел е да убедим всеки един пълнолетен пушач, който в противен случай би продължил да употребява цигари, да премине на бездимни изделия и ние непрекъснато пренасочваме ресурсите на компанията за постигане на тази амбиция. Миналата година бездимните продукти представляваха около 5 процента от нашите доставки, но генерираха почти 14 процента от приходите ни. Освен това, вече 60 процента от нашите търговски разходи в световен мащаб и 92 процента от нашите инвестиции в научно изследователска и развойна дейност са насочени към бездимните изделия. И ние сме на път да изпълним своята цел: от първата поява на пазара на нашия основен бездимен продукт – IQOS – през 2014 г. над 7.3 милиона души са спрели да пушат цигари и са преминали на нагреваемите тютюневи изделия на ФМИ. Нашата амбиция е към 2025 г. поне 40 милиона пушачи на цигари на ФМИ да са преминали на бездимни продукти. Постигането на тази цел ще ускори спада на пушенето сред нашите потребители повече от 3 пъти по-бързо в сравнение с целевите темпове заложени от СЗО. Предприемане на действия  ФМИ е единствената тютюнева компания, чиито усилия са фокусирани върху замяна на цигарите с по-добри алтернативи в максимално кратки срокове, но нашите амбиции за устойчиво развитие отиват отвъд промяната на нашия продукт. Те обхващат начина, по който работим и по който търсим решения на социалните и екологични предизвикателства, свързани с устойчивото развитие. И в процеса на трансформация ние прилагаме подхода на устойчивото развитие в области, които са нови за нашия бизнес, например електроника. Това включва например подобряване на практиките на труд по веригата на доставки на електронни компоненти и разработване на кръгови икономически схеми за рециклиране на нашите бездимни устройства. Тъй като в бездимните изделия се използва по-малко количество тютюн, ние също така подпомагаме фермерите в усилията им за диверсифициране на отглежданите култури и намаляване на зависимостта им от приходите от тютюнопроизводство. Ключов стълб на нашата стратегия за устойчивост е управлението на социалното въздействие на ФМИ в рамките на нашите дейности и извън тези рамки. През 2018 г. ние доразвихме нашата Програма за добри практики на труд в земеделието, която бе определена като водеща в сектора, чрез подход на поетапна промяна с амбиция за постигане на нулеви нива на детски труд по нашата верига на доставки на тютюн до 2025 г. Започнахме да прилагаме и по-стриктна проверка за спазване на човешките права, както и увеличихме представителството на жените на ръководни длъжности в световен мащаб. Поели сме и ангажимент да намалим своя екологичен отпечатък по цялата верига на дейността. Подобряваме икономиите на вода и въвеждаме все по-зелени методи на потребление на енергия в нашите дейности и обръщаме специално внимание на важни аспекти от нашия екологичен отпечатък извън фабриките ни. Това включва търсене на решения на проблемите, свързани с емисиите на парникови газове, обезлесяването и биоразнообразието при производството и сушенето на тютюн, както и на проблема с отпадъците, генерирани от нашите потребители. Ние подкрепяме Споразумението за климата от Париж и сме си поставили амбициозни научно обосновани цели за намаляване на нашите въглеродни емисии. Вече пета поредна година ФМИ получава най-висока оценка от организацията CDP за широкообхватните си действия за намаляване на парниковите емисии, смекчаване на последиците от климатичните промени и прозрачни практики на отчетност. Нашите усилия и напредъкът при постигането на целите, свързани с нашата трансформация, с опазването на околната среда и социалното развитие са описани в публикувания наскоро Доклад за устойчиво развитие за 2018 г. – четвъртият такъв документ, изготвен от ФМИ. Нашата амбиция е да се превърнем в лидер в областта на устойчивото развитие в сектора и извън него, като в центъра на нашата стратегия за устойчивост поставяме премахването на дима в света възможно най-скоро. 92 % от инвестициите в научноизследователска и развойна дейност  60 % от търговските разходи на ФМИ са насочени към бездимни изделия Само четири години след появата му на пазара според данни на ФМИ 7,3 милиона пушачи са спрели да пушат и са преминали на устройството за нагряване на тютюн на ФМИ – IQOS Към момента IQOS се предлага на 47 пазара по света. Към края на 2018 г. на 19 от тях нетните приходи от бездимни изделия на ФМИ надвишават 10 от общите нетни приходи, а на три – тези изделия вече заемат най-голям дял от бизнеса на ФМИ и надвишават 50 процента от общите нетни приходи Нагреваемите тютюневи изделия представляват 5.1 процента от обемите доставки, но достигат 13.8 процента от нетните приходи към края на 2018 г. ФМИ продължава да пренасочва ресурсите си към бездимни изделия: 92 процента от инвестициите в научноизследователска и развойна дейност и 60 процента от търговските разходи в световен мащаб са насочени към бездимни изделия. Давайки своя принос за развитието на кръговата икономика, ФМИ изпълнява централизирана инициатива за рециклиране на употребявани IQOS устройства; В рамките на инициативата CIRCLE (Central Inspection and Recycling for Closed Loop Economy) върнатите устройства се рециклират при спазване на най-високите стандарти в сектора Публикацията е изготвена с подкрепата на Филип Морис България, Хууб Савелкулс, Главен директор за устойчиво развитие във Филип Морис Интернешънъл", "date": "2019.06.01", "title": " Защо устойчивото развитие има смисъл от бизнес гледна точка?"}
