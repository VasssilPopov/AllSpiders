{"url": "https://trud.bg/%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be-%d0%bd%d0%b0-%d0%b6%d0%be%d1%80%d0%b6-%d0%b3%d0%b0%d0%bd%d1%87%d0%b5%d0%b2-%d0%b5-%d1%81%d1%82%d0%b0%d0%b1%d0%b8%d0%bb%d0%b8%d0%b7/", "text": "Жорж Ганчев е в стабилно състояние, диагностициран, в момента е сравнително спокоен, каза проф. Генчо Начев, директор на болница „Света Екатерина“ в София, където   политикът бе приет със съмнение за инфаркт, предаде  . Проф. Начев уточни, че пациентът е имал запушен съд, лекарите са успели да го отпушат. Поставен е стенд, състоянието е стабилизирано. Жорж Ганчев е имал късмет, че е бързо е постъпил в болницата в рамките на т.нар. „златен час“. 78-годишният политик е припаднал на паркинга на “Ал. Батенберг”. Сигнал към “Спешна помощ” е подаден в 15:06ч. Още на 7-та минута в 15:14 ч. линейката е била на място. Бързата медицинска намеса фактически се е оказала решаваща за състоянието му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Състоянието на Жорж Ганчев е стабилизирано"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d0%b7%d0%b0%d0%bc-%d0%b3%d0%b5%d0%bd%d0%b5/", "text": "Председателят на ПГ на ГЕРБ и заместник-председател на партията Цветан Цветанов се срещна със зам.-генералния секретар на Фондация „Конрад Аданауер“ д-р Герхард Валерс, съобщиха от партията. Срещата се състоя в Централата на Фондацията в Берлин, като на нея Цветанов и д-р Валерс обсъдиха доброто партньорство между ПП ГЕРБ и Фондация „Конрад Аденауер“, бъдещите съвместни инициативи, както и европейското бъдеще за страните от Западните Балкани. В рамките на разговора д-р Герхард Валерс даде висока оценка на Българското председателство на Съвета на ЕС. Той и Цветан Цветанов се обединиха около мнението, че акцентът от българското председателство – очертаването на ясна европейска перспектива пред Западните Балкани, трябва да продължи, за да се утвърди подетата от Берлинския процес инициатива за свързаност на страните от региона. Тема на разговора на Цветанов и зам.-генералния секретар на Фондация „Конрад Аданауер“ беше и предстоящите догодина европейски избори. Председателят на ПГ на ГЕРБ изрази увереността си, че при определянето на основните си послания и бъдещи политики за вота, ЕНП ще се съобрази с интересите и потребностите на гражданите. „Освен кохезионната политика, темите за миграция и сигурност ще бъдат ключови в бъдеще. Това касае цяла Европа и трябва да сме готови за всички предизвикателства“, посочи Цветан Цветанов. Той и д-р Валерс определиха изграждането на платформи за сигурност в близост до зоните на конфликт в Близкия изток като възможно решение на проблема с бежанския натиск. Според тях по този начин след края на конфликта в региона хората ще могат бързо да се завърнат в родните си места. Цветанов и Герхард Валерс подчертаха важността на запазването на доброто партньорство със САЩ като ключово в борбата с фалшивите новини и опитите за влияние на трети страни в Европа. Заместник-председателят на ГЕРБ използва случая и предаде своите благодарности към председателя на Фондация „Конрад Аденауер“ Ханс-Герт Пьотеринг за участието му в Висшия политически консултативен борд, известен като Съвет на старейшините, учреден от премиера Бойко Борисов във връзка с подготовката и провеждането на председателството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Цветан Цветанов се срещна със зам.-генералния секретар на Фондация „Конрад Аданауер“ д-р Герхард Валерс"}
{"url": "https://trud.bg/%d0%b0%d0%bb%d0%ba%d0%be%d1%85%d0%be%d0%bb-%d0%bd%d0%b0-%d0%b2%d0%be%d0%bb%d1%8f-%d0%b2-%d0%bf%d0%b0%d1%80%d0%ba%d0%b0/", "text": "Отпада забраната за пиене на алкохол в парковете, която беше предвидена в проектонаредба за обществения ред в София. Предизвикалият спорове текст не е във финалният вариант на документа, който предстои да бъде обсъден от комисиите към Столичния общински съвет, след което гласуван от него на 26 юли. Ще бъдат санкционирани самите противообществени прояви, а не употребата на алкохол, която може да доведе до тях. „Това беше забрана на употребата на спиртни напитки, които водят до нарушение на обществения ред, а реално обществения ред може да бъде нарушен по различни причини, и няма смисъл да изброяваме само една, а останалите да не бъдат посочвани. Така или иначе когато има нарушение на обществения ред, независимо каква е причината, ще се санкционира нарушителят“, коментира пред „Труд“ председателят на комисията по обществен ред и сигурност към СОС Иван Илиев. С наредбата се забраняват строително-монтажни работи от 22 ч. вечерта до 8 ч. сутринта и от 14 до 16 ч. в делнични дни. Подобни дейности се допускат през уикенда, но само след разрешение от съответния районен кмет. Същата забрана се въвежда и за домашни ремонти, като в почивните дни те ще може да се правят само с разрешението на съседите. Ако не спазваме часовете за строеж в сградите глобата за първоначално нарушение е от 100 до 200 лв. за физическо лице, или имуществена санкция от 200 до 400 лв. за юридическо. За повторно нарушение глобата е от 200 до 400 лв. При СМР-тата в отделни обекти първоначалната глоба е от 100 до 300 лв. за физически лица или имуществена санкция от 300 до 500 лв за юридически. При повторно нарушение сумата е от 300 до 500 лв. и от 500 до 1000 лв. имуществена санкция. Шумът на обществени места се забранява от 22 ч. вечерта до 8 ч. сутринта. Масови мероприятия ще са разрешени от 8 до 22 ч. Изключение се допуска само за новогодишния концерт на 31 декември срещу 1 януари, който може да продължи до 1 през нощта. В останалите дни фойерверките не са разрешени след 22 ч. Нов текст в проектонаредбата забранява каскади с ролери, велосипеди и скейтборд извън определените за това места. Кои ще са тези места предстои да бъде уредено, както и на тях да има специални рампи за каскадите. Идеята е тези изпълнения да не могат да бъдат правени например пред НДК така, че да застрашават здравето на хората и да рушат общинската собственост. Пред НДК скейтърите ще могат да карат, но спокойно. Ако те правят каскади, глобата е от 100 до 300 лв. за първо нарушение. Ограничава се и ползването на общински имоти за артистични изяви. Ако уличните музиканти пускат озвучителни уредби, санкцията е от 50 до 100 лв. Нарушение няма при използване на касетофон или по-слаб озвучителен уред.  Забраната за гонките отпада от наредбата, защото я има в законодателството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Алкохол на воля в парка\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b5%d1%81-%d0%b7%d0%b0-%d1%81%d1%8a%d0%b2%d0%bc%d0%b5%d1%81%d1%82%d0%bd%d0%b0-%d0%b4%d0%b5%d0%ba%d0%bb%d0%b0/", "text": "Китай настоятелно призовава Европейския съюз за издаване на твърда съвместна декларация против търговската политика на президента на САЩ Доналд Тръмп на срещата на върха ЕС-Китай в Пекин на 16 и 17 юли, но е изправен пред съпротива, предаде Ройтерс, позовавайки се на европейски представители. На срещи в Брюксел, Берлин и Пекин китайски представители, сред които вицепремиерът Лю Хъ и първият дипломат на Китай Ван И, са предложили обединение на двете икономически сили и предлагат да отворят още повече китайския пазар като жест на добра воля. Едно от предложенията е Китай и ЕС да започнат съвместни действия срещу САЩ в Световната търговска организация (СТО). Европейският съюз обаче, който е най-голямото търговско обединение в света, е отхвърлил идеята да се обедини с Пекин срещу Вашингтон, са казали пред Ройтерс петима европейски представители и дипломати. Вместо твърда съвместна декларация на срещата на върха този месец Брюксел предлага по-умерено комюнике, в което се изтъква привързаността на двете страни към многостранната търговска система и обещанието да се учреди работна група за модернизиране на СТО, посочват европейски представители. Лю Хъ бил заявил в неофициален разговор, че Китай е готов да определи за първи път кои сектори може да отвори за европейски инвестиции на тазгодишната среща на върха, в която се очаква да участват и президентът Си Дзинпин и премиерът Ли Къцян, както и високопоставени ръководители от ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Китай призовава ЕС за съвместна декларация против търговската политика на САЩ"}
{"url": "https://trud.bg/%d0%ba%d0%b0%d1%82%d1%80%d0%b0%d0%bd%d0%b5%d0%bd%d0%b8-%d1%82%d0%be%d0%bf%d1%87%d0%b5%d1%82%d0%b0-%d0%bf%d0%be%d0%ba%d1%80%d0%b8%d1%85%d0%b0-%d0%bf%d0%bb%d0%b0%d0%b6%d0%be%d0%b2%d0%b5%d1%82%d0%b5/", "text": "РИОСВ – Бургас извърши проверки по плажната ивица на Приморско, плаж Алепу, Несебър и Ахелой след сигнали на граждани за наличие на мазутни топчета. Инспекцията установи наличие на т.нар. катранени топчета и издаде предписание към концесионерите за почистване на плажовете. Това съобщиха екоекспертите във вторник. Според тях, не може да се определи източникът на замърсяване. Подобни замърсявания често са факт извън териториалното море на Република България, където е невъзможно да се проведе разследване. Единственият възможен начин за почистване е механичното им събиране от плажа, обясниха те. Становището им е и след отправено питане до „Морска администрация“ Бургас като компетентен орган, извършващ контрол за опазване на морската среда. Екоинспекцията е поискала да се разбере дали не се касае за замърсяване, причинено от морски съд. Полученият отговор гласи, че вероятно се касае за т. нар. катранени топчета, които се получават като краен резултат от естественото обветряне на нефт или нефтопродукти след престой във водата. След престояване продължително време на дъното на морето обикновено се изхвърлят на брега, смесени с разпилени отпадъци в резултат на силен вятър и вълнение, каквото има през последните дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Катранени топчета покриха плажовете от Приморско до Ахелой"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b2%d0%b8%d0%b5%d1%82%d0%bd%d0%b0%d0%bc-%d1%89%d0%b5-%d1%80%d0%b0%d0%b1%d0%be%d1%82%d1%8f%d1%82-%d0%b7%d0%b0-%d1%83%d0%b2%d0%b5%d0%bb%d0%b8/", "text": "България и Виетнам ще работят за насърчаване на взаимните инвестиции в сферата на информационните технологии и електрониката, както и за увеличаване на двустранния обмен в туризма. Това беше общата позиция на президента Румен Радев и министъра на външните работи на Социалистическа република Виетнам Фам Бин Мин, които днес проведоха среща на „Дондуков“ 2. Двамата бяха единодушни, че динамиката на политическия диалог през последните години е предпоставка за активизиране на икономическото партньорство, съобщават от президентството. „Приветстваме постигнатото съгласие за приключване на преговорите по Споразумението за свободна търговия ЕС-Виетнам. Влизането му в сила ще способства за развитието на инвестиционния и търговски потенциал между нашите страни. България може да използва по-пълноценно възможностите, които предлага динамичният и перспективен пазар на Виетнам и в същото време ще се превърне в притегателно място за инвестиции от Виетнам и другите страни от региона“, посочи президентът. Румен Радев отбеляза, че през последните години Виетнам се утвърждава като една от високотехнологичните държави в Азия и това открива нови перспективи за задълбочаване на двустранното партньорство. По време на срещата държавният глава призова за възобновяване работата на Междуправителствената българо-виетнамска Смесена комисия за търговско-икономическо и научно-техническо сътрудничество, а Фам Бин Мин подчерта, че Виетнам е готов да повиши нивото на председателстващия Комисията от своя страна, като това вече ще бъде министърът на икономиката. Перспективите за задълбочаване на двустранното сътрудничеството в областта на отбраната и военните технологии, също бяха обсъдени по време на срещата. „Наличието на близо 30 000 виетнамски граждани, завършили висше образование в България, които заемат днес важни постове в бизнеса и държавната администрация на Виетнам, разкриват голям потенциал и са солидна основа за надграждане на двустранните отношения“, заяви държавният глава. Румен Радев подчерта, че България е регионален образователен център в Югоизточна Европа и изрази готовността на страната ни за възобновяване на добрите традиции на двустранното сътрудничеството в областта на висшето образование. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " България и Виетнам ще работят за увеличаване на взаимните инвестиции\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-28/", "text": "1. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА 2018 Г. ЗА ИЗПЪЛНЕНИЕТО НА АКТУАЛИЗИРАНАТА НАЦИОНАЛНА СТРАТЕГИЯ ЗА ДЕМОГРАФСКО РАЗВИТИЕ НА НАСЕЛЕНИЕТО В РЕПУБЛИКА БЪЛГАРИЯ (2012-2030 Г.).  Внася: министърът на труда и социалната политика 2. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА РЕШЕНИЕ № 796 НА МИНИСТЕРСКИЯ СЪВЕТ ОТ 2013 Г. ЗА СЪЗДАВАНЕ НА НАЦИОНАЛЕН КООРДИНАЦИОНЕН МЕХАНИЗЪМ ПО ПРАВАТА НА ЧОВЕКА.  Внася: заместник министър-председателят по правосъдната реформа и министър на външните работи 3. ПРОЕКТ НА РЕШЕНИЕ ЗА ПРИЕМАНЕ НА СПИСЪК НА ИНОВАТИВНИТЕ УЧИЛИЩА В РЕПУБЛИКА БЪЛГАРИЯ.  Внася: министърът на образованието и науката 4. ПРОЕКТ НА РЕШЕНИЕ ЗА ДЪРЖАВНИТЕ ИНВЕСТИЦИОННИ ЗАЕМИ И ДЪРЖАВНИТЕ ГАРАНЦИИ ПРЕЗ 2019 Г.  Внася: министърът на финансите 5. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2018 Г. ЗА ФИНАНСОВО ОСИГУРЯВАНЕ НА ДЕЙНОСТИ ПО НАЦИОНАЛНА ПРОГРАМА „ОПТИМИЗАЦИЯ НА ВЪТРЕШНАТА СТРУКТУРА НА ПЕРСОНАЛА В ИНСТИТУЦИИТЕ ОТ СИСТЕМАТА НА ПРЕДУЧИЛИЩНОТО И УЧИЛИЩНОТО ОБРАЗОВАНИЕ”, ОДОБРЕНА С РЕШЕНИЕ № 271 НА МИНИСТЕРСКИЯ СЪВЕТ ОТ 2018 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО.  Внася: министърът на образованието и науката 6. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ЗЕМЕДЕЛИЕТО, ХРАНИТЕ И ГОРИТЕ ЗА 2018 Г.  Внася: министърът на земеделието, храните и горите 7. ПРОЕКТ НА РЕШЕНИЕ ЗА УЧРЕДЯВАНЕ НА БЕЗСРОЧЕН СЕРВИТУТ ВЪРХУ ПОЗЕМЛЕНИ ИМОТИ В ГОРСКИ ТЕРИТОРИИ – ПУБЛИЧНА ДЪРЖАВНА СОБСТВЕНОСТ, В ЗЕМЛИЩАТА НА С. СЛАТИНА, ОБЩИНА БЕРКОВИЦА, С. ДОЛНО ОЗИРОВО, ОБЩИНА ВЪРШЕЦ, С. КРАВОДЕР, ОБЩИНА КРИВИ ДОЛ, С. БЕЛИ ИЗВОР И ГР. ВРАЦА, ОБЩИНА ВРАЦА.  Внася: министърът на земеделието, храните и горите 8. ПРОЕКТ НА РЕШЕНИЕ ЗА ВЪЗЛАГАНЕ НА МИНИСТЪРА НА ВЪТРЕШНИТЕ РАБОТИ ДА СКЛЮЧИ ДОГОВОР ЗА ПОКУПКА НА ИМОТИ В ПОЛЗА НА ДЪРЖАВАТА, ОБЯВЯВАНЕТО ИМ ЗА ИМОТИ – ПУБЛИЧНА ДЪРЖАВНА СОБСТВЕНОСТ, И БЕЗВЪЗМЕЗДНОТО ИМ ПРЕДОСТАВЯНЕ ЗА УПРАВЛЕНИЕ НА МИНИСТЕРСТВОТО НА ВЪТРЕШНИТЕ РАБОТИ.  Внася: министърът на вътрешните работи 9. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ” ЕАД – СОФИЯ.  Внася: министърът на транспорта, информационните технологии и съобщенията 10. ПРОЕКТ НА РЕШЕНИЕ ЗА ОТНЕМАНЕ ПОРАДИ ОТПАДНАЛА НУЖДА ОТ ОБЛАСТНИЯ УПРАВИТЕЛ НА ОБЛАСТ ПЛЕВЕН ПРАВОТО НА УПРАВЛЕНИЕ ВЪРХУ ИМОТ – ИЗКЛЮЧИТЕЛНА ДЪРЖАВНА СОБСТВЕНОСТ.  Внасят: министърът на културата  министърът на регионалното развитие и благоустройството 11. ПРОЕКТ НА РЕШЕНИЕ ЗА ОТМЕНЯНЕ НА РЕШЕНИЕ № 559 НА МИНИСТЕРСКИЯ СЪВЕТ ОТ 2017 Г. ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА БЯЛА, ОБЛАСТ РУСЕ.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА БЪЛГАРСКАТА АКАДЕМИЯ НА НАУКИТЕ ЗА НУЖДИТЕ НА ИНСТИТУТА ПО МЕТАЛОЗНАНИЕ, СЪОРЪЖЕНИЯ И ТЕХНОЛОГИИ С ЦЕНТЪР ПО ХИДРО- И АЕРОДИНАМИКА „АКАД. АНГЕЛ БАЛЕВСКИ“.  Внасят: заместник министър-председателят по обществения ред и сигурността и министър на отбраната  министърът на регионалното развитие и благоустройството 13. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА БРЕЗОВО, ОБЛАСТ ПЛОВДИВ.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ОДОБРЯВАНЕ НА ПРОЕКТНО СПОРАЗУМЕНИЕ МЕЖДУ ФЕДЕРАЛНИЯ МИНИСТЪР НА ОТБРАНАТА И СПОРТА НА РЕПУБЛИКА АВСТРИЯ, МИНИСТЪРА НА ОТБРАНАТА НА КРАЛСТВО БЕЛГИЯ, МИНИСТЕРСТВОТО НА ОТБРАНАТА НА ЧЕШКАТА РЕПУБЛИКА, МИНИСТЕРСТВОТО НА ОТБРАНАТА НА РЕПУБЛИКА КИПЪР, МИНИСТЕРСТВОТО НА ОТБРАНАТА НА РЕПУБЛИКА ФИНЛАНДИЯ, МИНИСТЪРА НА ОТБРАНАТА НА ФРЕНСКАТА РЕПУБЛИКА, ФЕДЕРАЛНИЯ МИНИСТЪР НА ОТБРАНАТА НА ФЕДЕРАЛНА РЕПУБЛИКА ГЕРМАНИЯ, МИНИСТЕРСТВОТО НА НАЦИОНАЛНАТА ОТБРАНА НА ГРЪЦКАТА РЕПУБЛИКА, МИНИСТЕРСТВОТО НА ОТБРАНАТА НА УНГАРИЯ, МИНИСТЕРСТВОТО НА ОТБРАНАТА НА ИТАЛИАНСКАТА РЕПУБЛИКА, МИНИСТЪРА НА ОТБРАНАТА НА КРАЛСТВО НИДЕРЛАНДИЯ, МИНИСТЪРА НА НАЦИОНАЛНАТА ОТБРАНА НА РЕПУБЛИКА ПОЛША, МИНИСТЕРСТВОТО НА ОТБРАНАТА НА РЕПУБЛИКА СЛОВЕНИЯ, ВЪОРЪЖЕНИТЕ СИЛИ НА ШВЕЦИЯ И ЕВРОПЕЙСКАТА АГЕНЦИЯ ПО ОТБРАНА ОТНОСНО ПРОЕКТ „МНОГОМОДАЛЕН ТРАНСПОРТЕН ЦЕНТЪР“ И ПРОЕКТ НА ДЕКЛАРАЦИЯ ЗА НАМЕРЕНИЕ ЗА ПРИСЪЕДИНЯВАНЕ НА МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ КЪМ ПРОЕКТНОТО СПОРАЗУМЕНИЕ.  Внася: заместник министър-председателят по обществения ред и сигурността и министър на отбраната 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО ЗА СЪТРУДНИЧЕСТВО В ОБЛАСТТА НА МАЛКИТЕ И СРЕДНИТЕ ПРЕДПРИЯТИЯ МЕЖДУ МИНИСТЕРСТВОТО НА ИКОНОМИКАТА НА РЕПУБЛИКА БЪЛГАРИЯ И МИНИСТЕРСТВОТО НА ТЪРГОВИЯТА НА КИТАЙСКАТА НАРОДНА РЕПУБЛИКА.  Внася: министърът на икономиката 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУДНИЧЕСТВО МЕЖДУ МИНИСТЕРСТВОТО НА ОБРАЗОВАНИЕТО И НАУКАТА НА РЕПУБЛИКА БЪЛГАРИЯ И МИНИСТЪРА НА НАУКАТА И ВИСШЕТО ОБРАЗОВАНИЕ НА РЕПУБЛИКА ПОЛША В ОБЛАСТТА НА НАУКАТА И ВИСШЕТО ОБРАЗОВАНИЕ ЗА ПЕРИОДА 2018-2022 Г.  Внася: министърът на образованието и науката 17. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОТОКОЛ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ИТАЛИАНСКАТА РЕПУБЛИКА ЗА ПРЕДОСТАВЯНЕ НА ПОМЕЩЕНИЯ ЗА ПОЛЗВАНЕ ЗА НУЖДИТЕ НА КУЛТУРНИТЕ ИНСТИТУЦИИ НА ДВЕТЕ СТРАНИ.  Внася: министърът на културата 18. ПРОЕКТ НА РЕШЕНИЕ ЗА ОДОБРЯВАНЕ НА ПРОТОКОЛА ОТ ЗАСЕДАНИЕТО НА СМЕСЕНАТА КОМИСИЯ ЗА ОПАЗВАНЕ, ПОДДЪРЖАНЕ, ОБНОВЯВАНЕ И ОБОЗНАЧАВАНЕ НА ГРАНИЧНАТА ЛИНИЯ И ГРАНИЧНИТЕ ЗНАЦИ ПО БЪЛГАРО-МАКЕДОНСКАТА ДЪРЖАВНА ГРАНИЦА, ПРОВЕДЕНО НА 29 И 30 ЯНУАРИ 2018 Г. В СКОПИЕ.  Внася: министърът на вътрешните работи 19. ПРОЕКТ НА РЕШЕНИЕ ЗА ОПРЕДЕЛЯНЕ СЪСТАВА НА БЪЛГАРСКАТА ДЕЛЕГАЦИЯ ЗА УЧАСТИЕ В СРЕЩАТА НА ДЪРЖАВНИТЕ И ПРАВИТЕЛСТВЕНИТЕ РЪКОВОДИТЕЛИ НА СТРАНИТЕ – ЧЛЕНКИ НА НАТО, КОЯТО ЩЕ СЕ ПРОВЕДЕ НА 11 И 12 ЮЛИ 2018 Г. В БРЮКСЕЛ.  Внася: заместник министър-председателят по правосъдната реформа и министър на външните работи 20. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 25 МАЙ 2018 Г. В БРЮКСЕЛ.  Внася: министърът на финансите 21. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ПРАВОСЪДИЕ И ВЪТРЕШНИ РАБОТИ“, ФОРМАТ „ВЪТРЕШНИ РАБОТИ”, ПРОВЕДЕНО НА 5 ЮНИ 2018 Г. В ЛЮКСЕМБУРГ.  Внася: министърът на вътрешните работи 22. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 2 ОТ ЗАКОНА ЗА ПОДЗЕМНИТЕ БОГАТСТВА – НЕМЕТАЛНИ ПОЛЕЗНИ ИЗКОПАЕМИ – ИНДУСТРИАЛНИ МИНЕРАЛИ – КВАРЦ-КАОЛИНОВА СУРОВИНА, ОТ НАХОДИЩЕ „БАЛАБАНА“, УЧАСТЪЦИ „ИЗТОЧНО ГНЕЗДО“ И „ЗАПАДНО ГНЕЗДО“, РАЗПОЛОЖЕНО В ЗЕМЛИЩАТА НА С. ПОЛКОВНИК ТАСЛАКОВО, С. ГРЪНЧАРОВО И С. СЕКУЛОВО, ОБЩИНА ДУЛОВО, ОБЛАСТ СИЛИСТРА, НА „КАОЛИН“ ЕАД – ГР. СЕ- НОВО.  Внася: министърът на енергетиката 23. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЯСЪЦИ, ОТ НАХОДИЩЕ „ШАФ- КААЛАН“, РАЗПОЛОЖЕНО В ЗЕМЛИЩЕТО НА С. ЗДРАВЕЦ, ОБЩИНА АВРЕН, ОБЛАСТ ВАРНА, НА „ПЪТИЩА И МОСТОВЕ” ЕООД – ВАРНА.  Внася: министърът на енергетиката 24. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СКАЛНООБЛИЦОВЪЧНИ МАТЕРИАЛИ – ВАРОВИЦИ, ОТ НАХОДИЩЕ „ВЪРБЕШНИЦА”, ОБЛАСТ ВРАЦА.  Внася: министърът на енергетиката 25. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ  И ДОПЪЛНЕНИЕ НА ЗАКОНА ЗА ЗАКРИЛА И РАЗВИТИЕ НА КУЛТУРАТА.  Внася: министърът на културата 26. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА РАБОТНОТО ВРЕМЕ, ПОЧИВКИТЕ И ОТПУСКИТЕ.  Внася: министърът на труда и социалната политика 27. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА СПЕЦИФИЧНИТЕ ИЗИСКВАНИЯ КЪМ МЛЕЧНИТЕ ПРОДУКТИ, ПРИЕТА С ПОСТАНОВЛЕНИЕ № 119 НА МИНИСТЕРСКИЯ СЪВЕТ ОТ 2012 Г.  Внася: министърът на земеделието, храните и горите 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА УСЛОВИЯТА И РЕДА ЗА ИЗДАВАНЕ НА ЛИЦЕНЗНИ ЗА ОСЪЩЕСТВЯВАНЕ НА ТЕХНИЧЕСКИ НАДЗОР НА СЪОРЪЖЕНИЯ С ПОВИШЕНА ОПАСНОСТ И ЗА РЕДА ЗА ВОДЕНЕ НА РЕГИСТЪР НА СЪОРЪЖЕНИЯТА, ПРИЕТА С ПОСТАНОВЛЕНИЕ № 187 НА МИНИСТЕРСКИЯ СЪВЕТ ОТ 2000 Г.  Внася: министърът на икономиката АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Вижте какво ще решава Министерският съвет утре, 4 юли 2018"}
{"url": "https://trud.bg/%d0%b8%d0%b7%d0%bb%d0%b5%d0%b7%d0%b5-%d0%ba%d0%bb%d0%b0%d1%81%d0%b8%d1%80%d0%b0%d0%bd%d0%b5%d1%82%d0%be-%d0%b7%d0%b0-%d0%bf%d1%80%d0%b8%d0%b5%d0%bc-%d0%b2-%d0%b3%d0%b8%d0%bc%d0%bd%d0%b0%d0%b7%d0%b8/", "text": "Готово е новото класиране за прием след VII клас. Резултатите може да се проверят в сайта на МОН  . По-рано днес първото класиране за гимназиите след седми клас в столицата беше изтеглено заради  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Излезе класирането за прием в гимназии след VII клас"}
{"url": "https://trud.bg/%d1%80%d0%b8%d0%ba%d0%be%d1%88%d0%b5%d1%82-%d0%bf%d1%80%d0%b0%d1%82%d0%b8-%d1%88%d0%b2%d0%b5%d1%86%d0%b8%d1%8f-%d1%81%d1%80%d0%b5%d0%b4-%d0%be%d1%81%d0%b5%d0%bc%d1%82%d0%b5-%d0%bd%d0%b0%d0%b9-%d0%b4/", "text": "След 24 години Швеция отоново е сред осемте най-добри в света. Скандинавците се класираха за 1/4-финал на мондиала след победа с 2:0 над Швейцария. В герой за „Тре Крунур“ се превърна Емил Форсберг, звездата на „Лайпциг“. Именно след негов удар и рикошет в крака на бранителя Мануел Аканджи топката влетя неспасяемо във вратата на „кръстоносците“. За полузащитника това бе първи гол на финалите в Русия.  В самия край на срещата главният рефер Дамир Скомина от Словения отсъди дузпа за скандинавците, но след преглед на повторението на ситуацията, промени решението си на фаул извън наказателното поле. Червеният картон за Михел Ланг обаче не бе анулиран, а секунди след изпълнението на нарушението бе даден и последния съдийски сигнал.  Така в крайна сметка тимът на Яне Андерсон продължава напред и в следващата фаза ще срещне победителя от двубоя Колумбия-Англия, игран късно снощи.", "date": "2018.07.03", "title": " Рикошет прати Швеция сред осемте най-добри в света"}
{"url": "https://trud.bg/%d0%b1%d0%bd%d0%b1-%d0%bf%d1%83%d1%81%d0%ba%d0%b0-%d0%b7%d0%bb%d0%b0%d1%82%d0%bd%d0%b0-%d0%bc%d0%b5%d0%b4%d0%bd%d0%b0-%d0%b8-10-%d1%81%d1%80%d0%b5%d0%b1%d1%8a%d1%80%d0%bd%d0%b8-%d0%bc%d0%be%d0%bd/", "text": "Една златна, една медна и 10 сребърни възпоменателни монети ще пусне БНБ през следващите три години, реши Управителният съвет на Централната банка. През 2019 г. ще бъдат пуснати четири сребърни монети, като всичките ще бъдат с номинал 10 лв. Още през януари следващата година ще бъде пусната монета по случай домакинството на Пловдив като европейска столица на културата. След това на пазара трябва да излезе сребърна монета от поредицата “Именити българи”, като темата е “Българско Възраждане”. Монетата ще бъде с образите на Евлоги и Христо Георгиеви. За следващата година е планирано и пускането на монета по случай 150 години Българска академия на науките, както и паричка от серията “Български църкви и манастири”, на която ще бъде изобразен Дряновският манастир. През 2020 година в обращение първо ще бъде пусната сребърна монета с частично позлатяване с образа на цар Калоян от поредицата “Средновековни български владетели”. След това ще бъде пусната сребърна монета с кукери от серията “Български традиции и обичаи”. По случай 125 години от рождението на Гео Милев ще бъде отлята възпоменателна медна монета от поредицата “Именити българи”, с която ще се отбележи приносът на забележителния български творец. Към края на 2020 г. БНБ ще пусне в обращение и златна монета “Рождество Христово” от серията “Българска иконография”. През 2021 г. е планирано да бъдат пуснати още четири възпоменателни монети. Първата от тях ще бъде сребърна с частично позлатяване. Тя ще бъде от поредицата “Средновековни български владетели” като върху нея ще бъде образът на хан Омуртаг. След това ще бъдат пуснати още три сребърни монети. Първата ще бъде “Нестинарство” от серията “Български традиции и обичаи”. Последните две ще бъдат пуснати по случай 200 години от рождението на Г. С. Раковски и за да бъде отбелязан 100-годишният юбилей на Националната музикална академия.", "date": "2018.07.03", "title": " БНБ пуска златна, медна и 10 сребърни монети"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d1%81%d0%b0%d1%80%d0%b0%d1%84%d0%be%d0%b2%d0%be-%d0%b8%d1%81%d0%ba%d0%b0%d0%bb-%d0%b4%d0%b0-%d0%bd/", "text": "Нямал документи за самоличност Атентаторът от летище “Сарафово”, който взриви бомба на 12 юли 2012 г., загина и уби петима израелски туристи и български шофьор, е опитал да наеме автомобил от бургаска фирма. Мохамад Хасан Ел Хюсеини обаче нямал документи за самоличност и до договор не се стигнало. Това разказаха пред спецсъда свидетели по делото за атентата. То се води задочно срещу Мелиад Фарах и Хасан Ел Хадж Хасан. Показания дадоха хотелиери и служители на фирми за рентакар, които за кратко са разговаряли с Хюсеини. Чужденецът искал кола под наем, но обяснил, че няма документ за самоличност, защото те са в жена му, която в момента е на плаж. Казвал още, че търси евтина кола, за която да плати около 20 евро капаро. Хюсеини бил засечен и в хотел във Варна, където отседнал под името Жак Фелипе Мартен. Останал една нощ. Служителите го описват като мълчалив, интелигентен, добре изглеждащ. Казал на английски с акцент, че пътува за София.", "date": "2018.07.03", "title": " Атентаторът от „Сарафово“ искал да наеме евтина кола\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%ba%d0%be%d0%bd%d0%b3%d1%80%d0%b5%d1%81%d0%bc%d0%b5%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d1%80%d1%83%d1%81%d0%b8/", "text": "Вашингтон трябва да гледа на Москва като на супердържава и конкурент, но не и като на враг, заяви американският сенатор Ричард Шелби след преговорите между делегацията от конгресмени от САЩ с министъра на външните работи на Русия Сергей Лавров, предава РИА Новости. Шелби отбеляза, че в момента в отношенията между Русия и САЩ има трудности, но те могат да се подобрят във връзка с „общите интереси по целия свят“. „Надявам се, че ще можем да работим в тази връзка и в бъдеще. Да, ние може да сме съперници, но не е задължително да бъдем противници“, подчерта сенаторът. Той оцени срещата с Лавров като „добра“. „Обсъдихме множество сериозни въпроси, но основно се бяхме концентрирали върху предстоящата среща между президентите Тръмп и Путин“, добави сенаторът. В отговор на въпрос какво очаква от срещата на върха в Хелзинки, Шелби заяви: „Ще видим как ще мине всичко“. По-късно американската делегация се срещна с председателят на Държавната дума Вячеслав Володин. На преговорите Шелби подчерта, че конгресмените не са дошли в Москва, за да обвиняват Русия в каквото и да е, а за да възобновят „пълномащабния и открит“ диалог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Американски конгресмен призова Русия да се разглежда като супердържава"}
{"url": "https://trud.bg/%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%ba%d0%be%d0%bc%d1%83%d0%bd%d0%b8%d0%b7%d0%bc%d0%b0-%d0%ba%d1%8a%d1%80%d0%b2%d0%b8-%d0%b2-%d0%bc%d1%83%d0%b7%d0%b5%d1%8f-%d0%bd%d0%b0-%d1%81%d0%be/", "text": "Нова скулптурна композиция се открива утре от 18 ч. в парка на Музея на социалистическото изкуство в София. Авторите Петър Садофски и Дан Трантина от чешката художествена група Pode Bal повдигат въпроса за жертвите на комунизма и виновниците, които са останали ненаказани. Инсталацията ще остане в София до 30 септември. Тя пресъздава истинската история на 18-годишния източногерманец Хартмут Тауц, който през август 1986 г. се опитва да емигрира от Братислава в Австрия. Кучетата на граничната охрана го нахапват жестоко, а граничарите, вместо да му окажат помощ, го подлагат на разпит. Когато все пак стига до болницата, вече е прекалено късно. Никой никога не е изправян пред съд заради смъртта му. Тези, които са отговорни за това, днес живеят в Чехия и Словакия. На 5 юли от 14 ч. ще има среща-дискусия с авторите. Проектът се осъществява от Чешкия център, съвместно с чешкото посолство и Националната галерия. Премиерата на творбата е през 2015 г. пред централата на Европарламента в Брюксел, където предизвика спорни емоции сред европейските политици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Жертва на комунизма кърви в музея на соца\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b8%d1%82%d0%b5-%d0%bc%d0%b0%d1%82%d0%b5%d0%bc%d0%b0%d1%82%d0%b8%d1%86%d0%b8-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b2%d0%b0%d1%82-%d0%b1%d1%83%d1%80/", "text": "Участниците в Международното математическо състезание – BIMC` 2018, което вчера бе официално открито с церемония в Летния театър, отправят интересно и забавно предизвикателство към бургазлии – редене на пъзели, съобщиха от общината. След същинското математическо състезание, което се провежда в момента в ППМГ “Акад. Никола Обрешков” и “Александър Георгиев Коджакафалията”, 300 от топ математиците, разпределени в 16 отбора, ще се включат днес от 15.00 часа пред Експо център “Флора” в съревнование за нареждане на 16 различни вида логически пъзели. Лично председателят на Изпълнителния комитет на Международното математическо състезание д-р Вен-Хсиен Сун ще съветва всички участници в увлекателното състезание. Още при пристигането си на летището в петък д-р Сун донесе два големи кашона с игри и пъзели. Надпреварата цели да изпробва уменията и бързината на математиците по изключително забавен начин. Освен това, тези логически игри тренират мисълта, развиват творчеството и алгоритмичното мислене както при децата, така и при възрастните. Ето защо малките гении предизвикват всеки жител или гост на Бургас, който иска, да се включи в забавната надпревара заедно с тях. Тези от тях, които се справят с игрите на мисълта, ще получат подарък пъзел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Младите математици предизвикват бургазлии на мисловен дуел"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%b8-%d0%bf%d0%be%d1%87%d0%b8%d1%81%d1%82%d0%b8%d1%85%d0%b0-%d0%b8-%d0%be%d1%81%d0%b2%d0%b5%d0%b6%d0%b8%d1%85%d0%b0-%d0%bc%d0%b0%d1%80%d0%ba%d0%b8%d1%80%d0%be/", "text": "Учители от Национално средно училище „София“ в столицата организираха доброволческа акция за уборка на територията на Национален парк „Пирин”. Преподаватели от учебното заведение опресниха и почистиха от отпадъци част от туристическата маркировка на парка в Пирин планина. С помощта на паркови служители доброволците подновиха лентовата маркировка от междинна станция на лифта за хижа „Безбог“ до Поповото езеро, по маршрута Добринище – хижа „Пирин“. Целта на акцията бе подобряване на безопасността и състоянието на няколко често обхождани и много популярни туристически пътеки в Пирин – Добринище – х. „Гоце Делчев“, х. „Гоце Делчев“ – х. „Безбог“,  х. „Безбог“ – Попово езеро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Учители почистиха и освежиха маркировката в НП “Пирин“"}
{"url": "https://trud.bg/%d0%b7%d0%b0%d0%bc-%d1%88%d0%b5%d1%84%d1%8a%d1%82-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bf%d0%be-%d0%be%d1%82%d0%b1%d1%80%d0%b0%d0%bd%d0%b0-%d0%b2-%d0%bd%d1%81/", "text": "– Вотът на недоверие към кабинета очаквано не мина, г-н Цонков. Всичко наред ли е в сектор „Сигурност и отбрана“? – Управлявящите като щраус си заровиха главата в блатото от проблеми, отказаха да се включат в дебатите,  с илюзията, че щом  не ги виждат, всичко е  наред. Това е политическо късогледсво. – Мълчанието на управляващите в пленарна зала  хитра тактика ли бе за неглижиране на мотивите? – ГЕРБ и ОП отказаха дебати по вота, защото нямат аргументи да се противопоставят на мотивите ни за неспособност  на техния кабинет да се справи с престъпността, да подобри условията за живот и труд на военнослужещите в отбраната и да сложи ред във финансовата система  на страната, която е силно пробита и манипулируема. Най-голямото доказателство е драстичното спаднало доверие в МВР, усещането за несигурност у хората. – Те  бяха словоохотливи в кулоарите пред медиите? –  Разбрах, че министър Каракачанов е заявил, че по-безсмислен и жалък вот не е виждал. Не се изказал от трибуната, защото, „когато никой нищо не те пита, как да им отговоря.“ Удивен съм. Защото показните убийства на виден бизнесмен, много близък на ГЕРБ, на висш служител от НАП, лавината от телефонни измами, битовата престъпност и кражбите, които са епидемия, бегълците от затворите и полицейските арести и неспособността на МВР да ги хване, защото си пуснали брада – всичко това не е ли показател, че провалът в сектора, за който поискахме вот, е очеваден. Основните тези за този провал бяха аргументирани от лидера на БСП г-жа Корнелия Нинова. Защо г-н Каракачанов не й отговори в пленарната зала?  Вместо това предпочете да се упражнява в красноречие пред журналистите. Фактите са очебийни. – Наскоро поискахте разяснения за драстичен пример за конфликт на интереси в МО? – До мен достигна  притеснителна информация за порочни роднински практики в МО. Когато зададох въпроса в комисията към министър Каракачанов, бях прекъснат от неговия заместник Атанас Запрянов с аргумента, че това е класифицирана информация. Постоянният секретар на МО г-н Антон Ластарджиев е шурей на заместник – директора  на служба „Военна информация“ – военното разузнаване, к-н I ранг Иво Хасекиев. Освен това съпругата на Хасекиев работи във военното разузнаване. А в чл.155 на Устава за войсковата служба е записано, че заместник-командирът /началникът/ на военното формирование е пряк началник на целия личен състав. Службата е част от въоръжените сили и е военно формирование с военно-пощенски № 46380. Уставът е приет от МС и е задължителен за изпълнение. Какво ви говори фактът, че хора на ръководни позиции в МО го неглижират? Какъв пример дават?  В декларацията за конфликт на интереси, която е попълнил г-н Хасекиев, е написал, че не е в конфликт. А по закон не може  мъжът да е пряк началник на жена си в държавно учреждение.  Това е илюстрация  как се управлява в МО. Нека съответните институции се произнесат дали в случая има нарушение, тъй като г-н Хасекиев е декларирал, че няма, и дали не е предоставена  декларлация  с невярно съдържание. Затова ме учуди как зам.-министър Запрянов се хвърли като Матросов на амбразурата да брани очевадни нередности. Щял съм да издам тайна. Каква тайна, след като името на зам.-началника на службата е публично, отворете сайта на ведомството. Да не би да е тайна, че е женен за сестрата на постояния секретар г-н Ластарджиев, който също е публична личност. – БСП подкрепи проектите за модернизация на армията, но с резерви? – Модернзацията на армията няма алтернатива. Не сме сигурни обаче, че управляващите са на същото мнение, защото те я спряха  миналата година и се опитаха да приземят бойната ни авиация с набързо скалъпената парламентарна комисия „Грипен“. Която съчини смеши аргументи за „нередности“ в процедурата за класирането на офертите за новите изтребители. А тя не е крайно решение. Сега проектите стартират със закъснение и ще бъдат оскъпени, защото цените не са същите,  каквито бяха преди близо 2 г. Ние подкрепихме двата проекта- за бойните машини на пехотата и за новите изтребители, тъй като  в тях са включени поставените от нас условия- прозрачност, конкуренция при избора и индустриално сътрудничество, което трябва да стимулира икономиката ни. Представените проекти обаче имат слабости. Прекалено теоретични са, липсва конкретика, не е ясно въоръжението на новите платформи. Липсва спецификация за бойните машини и какви способности ще развива с тях  пехотата. – Какво имате предвид? – Колко колесна ще бъде новата бойна машина, каква степен на бронезащита ще осигурява за екипажа, каква проходимост ще има и т.н. За да се избегнат тези слабости,  ще искаме максимална прозрачност в преговорите, защото дяволът е заровен в детайлите. Ше информираме българските граждани за какво се харчат техните пари. Подкрепата ни за проектите не е безусловна. Запазваме си правото и на друго решение, тъй като процедурата  предстои. Но най-важното за нас са хората.  Налице е риск отбраната да се  окаже в абсурдна ситуация- има техника и оръжия, но няма кой да ги управлява и да борави с тях. – Кое толкова ви тревожи? – Ръководството на МО не се справи с най-важния проблем – драстичния некомплект на личен състав. За активните сили е над 22%, като за някои формирования достига и 40%, а за доброволния резерв е над 80%. В реални цифри ситуацията е: близо 5600 незаети места плюс над 3000 в резерва и отиваме към стряскащия факт от близо 10 000 души недостиг във Въоръжените сили. Щатовете ги има на хартия, но хората ги няма. Това отдавна е публично известно. Този проблем малък ли е, за да откаже властта да го дебатираме? С такъв некомплект всяка армия е небоеспособна. Липсата на войници и офицери поставя формированията в тежка ситуация.  Бойните ни пилоти, които дежурят по линия на „Еър полисинг“ за охрана на въздушните ни граници се въртят през ден наряд. Поставените задачи в армията се изпълняват трудно, с напрежение, хората са демотивирани. – Този проблем не е от днес или вчера? – Дългата верига от погрешни стъпки и решения на кабинетите „Борисов 1 и 2“ бе продължена и от сегашния му трети кабинет. Един от първите му актове бе да изтегли Доклада за състоянието на отбраната за 2016 г.  Стигна се до куриозния случай едни и същи хора да готвят два доклада с различно съдържание, за да удовлетворят нечии политически амбиции. – Всичко до пари ли опира? – Некомпетентните действия на МО доведоха до тази тежка кадрова криза. Лъжливите обещания и липсата на професионализъм са в основата на провалената кадрова политика на ведомството. Прословутото увеличение на заплатите в армията с 10%, с което  властта се гордее, при запазване на базата от 380 лв., е нищожно и унизително. То е най-малкото в целия сектор. И не само че не привлече повече кандидати за армейска служба, а затвърди тенденцията за отлив. – Как военната експертиза на опозицията оценява състоянието на войските? – На пехотата се възлагат основните задачи по отбраната на страната. Но там некомплетът от личен състава е над 25%. Техниката и въоръжението е от 70-те години на миналия век, а МО е неспособно да осигури средства за консумативи, поддръжка и ремонт. Събират се бойни машини от 2-3 формирования, за да се проведе учение. Това състояние срива подготовката на войските и води до тежки последици за личния състав. През септември м.г. при учебни стрелби на полигон Сливница загина войник от Благоевград. Положението във ВВС също е бедствено- недостатъчно изправна техника, липса на средства за тренировки и гориво. Драстично е намален броят на летателните часове за пилотите. Те летят под санитарния минимум. В НАТО изискването е минимум 180 часа годишно. А нашите бойни пилоти едва достигат до 20 часа. Това е безумна ситуация. Като в автоморгите- снемат се части, агрегати и възли от един самолет, за да се монтират на друг, за да  лети. На това във ВВС му викат канибализъм.  Ето защо даваме жертви, загиват летци. Последният трагичен инцидент е от миналия месец. По вина на МО се забави с над 6 месеца приемането на доставените двигатели за МиГ-29. Това бе причината търпението на пилотите от авиобаза Граф Игнатиевао да се изчерпа и да прерасне в недоволство на 24 октомври 2017г. Те законно отказаха да изпълняват полети. Протест, непознат в историята на армията ни. Ситуацията във ВМС е идентична.", "date": "2018.07.03", "title": " Зам.-шефът на Комисията по отбрана в НС доц. д-р Николай Цонков пред „Труд“: Сигурността ни е в криза\t\t\t"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%81%d0%b2%d1%8a%d1%80%d1%88%d0%b8-%d0%b7%d0%b0%d0%b2%d1%80%d1%8a%d1%89%d0%b0%d0%bc%d0%b5/", "text": "Поставихме отчетлив регионален акцент – интеграцията на Западните Балкани  Отшумяват фанфарите на първото българско ротационно председателство на Съвета на ЕС. Само след броени месеци и Съюзът, и България ще го забравят, паркът около НДК постепенно ще бъде запуснат – трева ще прорасте между плочките, сигурно ще спрат и фонтаните. Политическият живот на България ще се върне в нормалния си ритъм. Но преди това нека видим равносметката.  Ако изоставим партийната оптика на управляващите или опозицията и опитаме да погледнем на европредседателството по-безпристрастно, можем да го обобщим така: мина без големи провали, удържахме прилично техническо ниво, поставихме отчетлив регионален акцент – интеграцията на Западните Балкани.  Да започнем с положителното. Енергията на премиера Борисов даде тласък на балканския диалог и го постави в ясен европейски контекст. Първата по рода си среща между ЕС и държавите от Западните Балкани в София сама по себе си беше исторически успех, макар че и двете страни все още не са готови за реална интеграция. Вярно е, че политическият импулс за ускоряване на евроатлантическата интеграция на нашите съседи не е с българско авторство. Част е от съотношението на силите на общия геополитически фон, в който глобалните сили – САЩ, Русия и Китай – съперничат в Близкия Изток, Африка и на Балканите. Но успешните совалки и посредничество на България надградиха сериозно. Самата водеща тема на срещата – „Свързаност“ по отношение на транспорт, енергетика и цифрова инфраструктура, образование и други – както и участието на международните финансови институции, са изключително положителни за перспективата за развитие на региона. Финалният документ – „Декларацията от София“ – е ключов и в голяма степен основополагащ политически документ за европейското бъдеще на Западните Балкани, който може да се сравни със значението на Декларацията от Лаакен, която навремето отвори пътя на България към членството. Набелязани са много конкретни мерки и приоритети в регионалното и европейско сътрудничество. И, разбира се, най-много за това какво трябва да свършат самите балкански кандидати за ЕС в областта на върховенството на закона, пазарното стопанство, инфраструктурата, транспорта, енергетиката, цифровата икономика и прочие. Ако Западните Балкани си „напишат домашното“, то ще дойде времето и за пътна карта към членство. Но това е преди всичко тяхна грижа и отговорност. България показа, че е добър приятел и съсед. Остават обаче сериозните въпросителни към българската дипломация по отношение на Македония. Споразумението между Атина и Скопие без съмнение защити гръцкия интерес – Македония официално се отказа от нелепите си претенции към историческото наследство на южните ни съседи. В същото време обаче, нищо съществено не се е променило в отношението на Скопие към присвояваната от тях българска история, исторически личности и светини, които за неотменна част от идентичноста на българската нация. Левият премиер Заев даже не желае да спомене българите, като народност, която присъства в съвременната македонска държава. Да не говорим за опита да се помакедончи историята на българската Охридска архиепископия. По тези въпроси правителството проявява странна разсеяност, която може да струва доста скъпо на България в дългосрочна перспектива. Друг положителен момент в българското председателство, който трябва да се оцени по достойнство, е, че позицията на правителството по многогодишната финансова рамка за периода 2021-2027 намери отзвук, средствата за кохезионна политика няма да бъдат намалени съществено. Безпокойството е обаче от пасивната позиция на правителството по реалното намаляване на земеделските субсидии, което се очертава. От гледище на партийния пейзаж у нас, положителен момент беше и тоталната европейска делегитимация и маргинализация на соросоидите и костовистите, които дълги години се изживяваха едва ли не като „единствени и автентични говорители на Европа“. Стана ясно и за умрелите, че нито са говорители, нито имат някакво значение за европейския път на България в бъдеще. И все пак, дефицитите на нашето председателство в други области са съществени. Страната ни не успя да превърне председателството в ефективен инструмент за защита на значими български интереси. Така както го правят повечето държави-членки. Примерът, който се откроява, е т.нар. пакет „Мобилност“, в който под натиска на Франция Брюксел залага параметри в ущърб на българските превозвачи. България пропусна и „златен шанс“ за адекватно и престижно популяризиране на българското културно-историческо наследство и съвременни достижения в областта на науката и културата. В метафора на този български пропуск се превърнаха и скандалите и неуредиците около т.нар. „бронзова къща“, която трябваше да бъде изградена в началото на председателството, а все още не е завършена. Не бяха ангажирани по подходящ начин с контекста на европейските прояви големите имена на българската култура, наука, спорт. Съпътстващите председателството прояви бяха бледи и не отразяват реално българските възможности. Не беше използван в достатъчна степен и потенциалът на гражданското общество за обогатяване на политическото съдържание на българското председателство. Правителството взаимодействаше главно с дежурния кръг близки до него организации и експерти, които му осигуряват комфорт с фанфарни оценки и коментари. Остана само на книга и сформираният „съвет на мъдреците“ – не беше оползотворен авторитетът и контактите на включените в него личности за подобряване на имиджа на страната. Вероятно някой би прибавил към грешките и вече забравения скандал около младежката среща в София, когато младежки лидери от Европа се оплакаха от логистиката по пътуванията им (за сметка на данъкоплатците). Далеч съм от мисълта да оправдавам някои фриволни недомислия на организаторите, като това да водят еврокомсомолците на дискотека. Но този скандал имаше по-скоро партиен привкус, отколкото обективни основания, затова и не го пиша „на сметката“ на председателството. Заедно с това, България не успя да се включи с ясна и осмислена през българските интереси позиция по темата за бъдещето на ЕС. Другите пишат и коригират сценария за развитието на ЕС, а България е пасивен слушател. Вън от европейските радари остана и една важна за нас тема – стратегическото сътрудничество в Черноморския регион.   След като София живя с ритъма на Брюксел в продължение на шест месеца, сега отново се завръщаме в „блатото“ на родните проблеми. Краят на европредседателството беше символично ознаменувано от две мрачни събития с дълбок отзвук в българското общество. Първото е новият скок на цените на ток, парно и газ, който превърналият се в инструмент на енергийните корпорации, а не в защитник на гражданите енергиен регулатор – КЕВР, сервира на българските граждани без никакви угризения на съвестта. А второто – катастрофалната демографска статистика, която сочи, че в земята на Ботев и Левски вече живеят по-малко от 7 милиона души. Европейската глазура на въжделенията на елитите по Шенген и еврозоната, е димна завеса, която с нищо няма да помогне за преодоляването на хроничните проблеми на лишеното от социална и икономическа перспектива българско общество. Шенген няма да оправи здравеопазването ни. Въвеждането на еврото няма да поправи образованието ни, нито ще увеличи пенсиите и ще облекчи живота на майките на деца с увреждания.  Вън от всякакво съмнение е, че българските партии – управляващи и опозиционни – както и онези, които под „знамето на бунт срещу статуквото“ вероятно ще се опитат да станат част от това статукво, нямат визия и работещи идеи, а някои дори и намерения, за решаване на тези проблеми. Лесно е да източиш от джоба на хората милиарди за военни играчки. Но оцеляването на нацията не се гарантира от пет самолета и двайсет гаубици, които – недай Боже – за минути ще се превърнат в старо желязо при един конфликт. Нацията ще оцелее само, ако има достъпно за всички и качествено здравно обслужване и стимули за образованието, научните и университетски центрове. Докато тези въпроси не станат център, единствен и най-важен фокус на българската политика и управление, общество ни е обречено на вегетиране. Неспособността да се гарантира оцеляването, а оттам и достойнството на нацията, е фактическият „бул-екзит“ – на книга ще сме в ЕС, но в реалностите на живота ще обитаваме Третия свят.", "date": "2018.07.03", "title": " Председателството свърши, завръщаме се в “блатото”\t\t\t"}
{"url": "https://trud.bg/%d0%bf%d1%80%d0%be%d1%84%d0%b5%d1%81%d0%be%d1%80-%d1%81%d1%82%d0%b8%d0%b3%d0%bb%d0%b8%d1%86-%d1%89%d0%b5-%d0%ba%d0%be%d0%bd%d1%81%d1%83%d0%bb%d1%82%d0%b8%d1%80%d0%b0-%d0%b2%d0%b8%d0%b7%d0%b8%d1%8f/", "text": "“Да общувам с проф. Стиглиц отблизо е истинско богатство. Още повече, когато имаме общи идеи. Обсъдихме засилващите се неравенства и начините за намаляването им”, заяви лидерът на БСП Корнелия Нинова. Тя обясни, че напълно споделя заключенията в книгата му “Цената на неравенството”, че резултат от неравенствата е съществуването на два паралелни свята, които функционират един до друг, без да имат досег помежду си. “С проф. Стиглиц разговаряхме и за нашата “Визия за България”, която ще обявим на 21 юли”, коментира тя. Нинова припомни, че той е посветил част от трудовете си на ролята на държавата в икономиката. “Ние отдавна настояваме държавата да не оставя всичко на свободния пазар, а да запази своята регулаторна функция в ключови сектори. Радвам се, че един от най-големите икономисти в света, носител на Нобелова награда за икономика, смята, че за да работят пазарите така, както се очаква, трябва да има подходящо регулиране от страна на държавата”, заяви тя. Корнелия Нинова каза, че е отправила покана към проф. Стиглиц да посети България, за да представи своите идеи. “Професор Стиглиц прие да му изпратя нашата “Визия за България”, за да ме консултира по темите, залегнали в нея. Там има много от неговите виждания за справедливост за всеки и как неравенството подкопава господството на закона. Разговаряхме занапред да обменяме мнения по определени въпроси, които касаят икономиката и социалната държава”, изтъкна тя. Джоузеф Стиглиц е един от най-известните леви икономисти в света, носител на Нобелова награда за икономика от 2001 г. и още десетки престижни награди. Завършил е Масачузетския технологичен институт, преподавател в MIT, Принстън, Станфорд и Колумбийския университет. Най-известните му трудове са: “Цената на неравенството”, “Голямото разделение”, “Еврото”, “Свободно падане: Америка, свободните пазари, кризата и виновните за нея”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Професор Стиглиц ще консултира “Визията за България” на БСП"}
{"url": "https://trud.bg/%d0%bf%d0%b0%d1%8f%d0%ba-%d1%82%d1%80%d1%8a%d0%b3%d0%b2%d0%b0-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "Репатрираща машина е закупена от община Монтана и от септември ще започне рейдовете си из улиците на областния град, съобщиха от местната управа. За покупката на „паяк” са отделени 230 000 лева от общинския бюджет. Репатракът обаче не само ще помогне за въвеждането на ред в паркирането и автомобилното движение в града, но ще носи и приходи, заявиха експертите. Доставката на „паяка” е само една от мерките, предприети през последните години от общинската управа, за ограничаването и дисциплинирането на трафика в центъра на града, както и намаляването на вредните емисии във въздуха. В най-натоварените от автомобили зони на Монтана бе изградена „синя зона”, която достигна до 153 места за паркиране. Зоната носи годишно 63 800 лева в бюджета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " “Паяк” тръгва по улиците в Монтана"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b7%d0%b0%d0%ba%d0%be%d0%bd%d0%b0-%d0%b7%d0%b0/", "text": "Промените в Закона за висшето образование ще включват изменения, свързани с акредитацията и управлението на висшите училища. Това каза на дискусията на “Труд” за висшето образование в Народното събрание министърът на образованието Красимир Вълчев във връзка с предложенията му за изменения в Закона за висшето образование. По думите му идеята е акредитацията да бъде по-ефективна и да отнема по-малко време, но в същото време да дава по-голяма отлика. Министър Вълчев уточни, че към момента акредитационната оценка все по-малко казва колко едно училище е по-добро от друго. „Със сигурност ще включа промени в частта управление на висшите училища. Вероятно ще приемем и предложението за договори за управление на ректорите, но все още предстоят дискусии. В началото сме и в най-добрия случай по средата на тези дискусии, а тези договори имат за цел да ги направят по-отговорни към развитието на висшето училища. Със сигурност ще говорим извън закона за общи стратегии, тъй като развитието на висшето образование е развитие на отделните висши училища“, допълни министърът. По думите му със сигурност ще се говори за включване в европейски университетски мрежи. Според него българските висши училища ще бъдат разпознаваеми на международния и все по-глобализиращ се образователен пазар, ако успеят да се свържат по подходящ начин. „Със сигурност ще говорим за интензифициране на системата на научните изследвания, тъй като българските висши училища ще бъдат такива, ако имат научни изследвания. В противен случай ще бъдат просто училища или гимназии“, коментира Вълчев. Във връзка с обявените от председателя на Комисията по образование Милена Дамянова предложения за активно участие на работодателите в учебния процес, министърът коментира, че това е инициатива на народните представители. По отношение на финансирането на университетите министър Вълчев заяви, че системата на висшето образование има четири ключови подсистеми. „Това са управлението на висшите училища, акредитацията, финансирането и развитието на академичния състав. За последните две можем да кажем, че бяха направени промени. Неотдавна бяха приети промените в Закона за развитие на академичния състав, които търсят по-добрия баланс между единни критерии и децентрализация на присъждането на научни звания. По отношение на финансирането, такива промени бяха приети през 2016 г. В резултат на това ние започнахме политика за преструктуриране на приема и на финансирането. Днес, това което можем да кажем, че средствата, които се разпределят въз основа на комплексна оценка за качество и реализация са близо 40 %. Приемът в професионално направление „Администрация и управление“ беше намален с 60%, в „Икономика“ с 50 %, а в същото време беше стимулиран приемът в така наречените приоритетни професионални направления“, каза той и отбеляза, че това са педагогическите, инженерно-техническите, аграрните науки и природо-математическите науки. Министър Вълчев посочи, че там е най-остър недостигът на кадри. Той поясни, че преструктурирането на финансирането се прави последователно. По думите му може би трябва да се направят още промени. “Можем да очакваме в тези професионални направления, където имаме най-ниско търсене на висше образование в момента, най-висок бъдещ ръст на доходите”, каза Вълчев и заяви, че МОН се опитва да отговори на потребностите на пазара на труда, но и отделните сфери в него трябва да направят така, че да задържат специалистите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Красимир Вълчев: Промените в Закона за висшето образование ще включват изменения, свързани с акредитацията и управлението"}
{"url": "https://trud.bg/%d0%b4%d0%b5%d0%b2%d0%b5%d1%80-%d0%bd%d0%b0%d0%bc%d1%83%d1%88%d0%ba%d0%b0-%d0%b2-%d1%81%d1%8a%d1%80%d1%86%d0%b5%d1%82%d0%be-%d1%81%d0%bd%d0%b0%d1%85%d0%b0-%d1%81%d0%b8/", "text": "32-годишна жена от село Бисер е приета по спешност в болницата в Харманли с прободни рани в областта на сърцето, предаде  . Тя е била намушкана от 44-годишен мъж, който е брат на съпруга ѝ, съобщиха от областната дирекция на МВР в Хасково. Нападателят е арестуван. От полицията изясняват причините за инцидента.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Девер намушка в сърцето снаха си"}
{"url": "https://trud.bg/%d0%b4%d0%b5%d1%81%d0%b8-%d0%b1%d0%b0%d0%bd%d0%be%d0%b2%d0%b0-%d0%b8%d1%81%d0%ba%d1%80%d0%b5%d0%bd%d0%be-%d0%b8-%d0%bb%d0%b8%d1%87%d0%bd%d0%be-%d0%b2-%d0%bd%d0%be%d0%b2%d0%b8%d1%8f-%d0%b1%d1%80%d0%be/", "text": " бившата синоптичка на NOVA Деси Банова вече е госпожа Плевнелиева, третата поред. Бившият президент и момичето на времето се врекоха пред закона и пред Бог в изключително тесен кръг от най-близки хора. Деси предостави ексклузивно на списание EVA снимки от сватбата и сподели, че същинското тържество с много гости и танци ще се състои след като се роди очакваният наследник на фамилията. За това къде са се срещнали за първи път с Росен Плевнелиев, как е приключила връзката с бащата на дъщеря й, кога се е влюбила в президента и защо не е имала нито миг колебание, че това е мъжът, нейният мъж, с когото е безкрайно щастлива, как са събрали децата си от предишните връзки Деси разказва откровено и искрено единствено и само в юлския брой на EVA. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Деси Банова, искрено и лично в новия брой на списание EVA"}
{"url": "https://trud.bg/%d0%b8%d0%b7%d0%bb%d1%8e%d0%bf%d0%b8%d1%85%d0%b0-%d1%81%d0%b5-%d0%b4%d0%b2%d0%b0-%d0%b8%d0%b7%d0%ba%d0%bb%d1%8e%d1%87%d0%b8%d1%82%d0%b5%d0%bb%d0%bd%d0%be-%d1%80%d0%b5%d0%b4%d0%ba%d0%b8-%d0%b5%d0%b3/", "text": "Двойката “Египетски лешояди” в Зоологическата градина в София се сдоби с две малки, след като мътиха яйцата си в продължение на 45 дни, съобщиха от Столична община. Събитието е изключително рядко по своята същност, тъй като “Египетските лешояди” са силно изчезващ вид и са вписани в Червения списък на застрашените видове на IUCN (Международен съюз за защита на природата). Тяхната популацията в Европа и България е намаляла с повече от 50% през последните 10 години. Столичният зоопарк участва в Програмата за застрашени видове (ЕЕP) за египетския лешояд на Европейската асоциация на зоопарковете и аквариумите. Новоизлюпените бебета лешояди са четвъртото поколение на моногамната двойка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Излюпиха се два изключително редки “Египетски лешояда” в Столичния зоопарк"}
{"url": "https://trud.bg/%d0%bd%d0%be%d0%b2%d0%b8-%d1%81%d0%bb%d1%83%d1%87%d0%b0%d0%b8-%d0%bd%d0%b0-%d0%bb%d0%b0%d0%b9%d0%bc%d1%81%d0%ba%d0%b0-%d0%b1%d0%be%d0%bb%d0%b5%d1%81%d1%82-%d0%b8-%d0%bc%d0%b0%d1%80%d1%81%d0%b8%d0%bb/", "text": "Два нови случая на заболели от лаймска болест и марсилска треска са регистрирали през изминалата седмица специалистите от Регионалната здравна инспекция във Велико Търново. Пациентите са от Свищов и Лясковец. И двете заболявания се причиняват от кърлежи. Един жител на община Полски Тръмбеш се е разболял от туберкулоза. Най-много са пострадалите от варицела през отчетния период – 17 души, 12 от които са от старата столица. Шестима са боледували от ентероколити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Нови случаи на лаймска болест и марсилска треска във Великотърновска област"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d0%bd%d0%b0%d1%80%d0%b5%d1%87%d0%b5%d0%bd-%d1%81%d1%80%d0%b0%d0%bc-%d0%b7%d0%b0-%d1%84%d1%83%d1%82%d0%b1%d0%be%d0%bb%d0%b0/", "text": "МОСКВА – Неймар обра овациите на световното първенство не с игра, а актьорско майсторство, достойно за „Оскар“. Толкова трогателно бразилецът се превиваше от „болка“ при победата с 2:0 над Мексико, че си навлече гнева на милиони по планетата. Секунди по-късно вече тичаше след топката.  „Неймар е срам за футбола – отсече Хуан Карлос Осорио, селекционерът на Мексико. – Прекалено много време успя да спечели за Бразилия с представлението си – цели четири минути. Такова нещо не трябва да се позволява.“  Факт е, че мексиканецът Мигел Лаюн настъпи крака на Неймар и заслужаваше червен картон. Но също толкова очевидно бе, че особена болка в подобна ситуация не може да има. Италианският рефер Джанлука Роки реши, че не заслужава чак червен картон след намесата на ВАР. Неймар вече на световното със симулация за дузпа в мача от груповата фаза срещу Коста Рика (2:0).  И докато Бразилия чака Белгия на четвъртфинала, испанската национална телевизия TVE разпространи гръмка новина – „Реал“ е готов да плати 310 милиона евро на „Пари Сен Жермен“ за Неймар. Футболистът трябва да получи седемгодишен договор. За всеки от сезоните Неймар ще получава по 45 милиона евро. От „Реал“ веднага реагираха с опровержение. Но неведнъж в историята най-успелият клуб в света е правил подобни гръмки трансфери, за които дълго само се е говорило.", "date": "2018.07.03", "title": " Неймар наречен срам за футбола"}
{"url": "https://trud.bg/%d0%ba%d0%b0%d0%bc%d0%b8%d0%be%d0%bd-%d1%81%d0%bf%d1%83%d0%ba%d0%b0-%d0%b3%d1%83%d0%bc%d0%b0-%d0%b8-%d1%80%d0%b0%d0%b7%d0%bf%d0%b8%d0%bb%d1%8f-%d0%b4%d0%b8%d0%bd%d0%b8-%d0%b8-%d0%b4%d0%be%d0%bc%d0%b0/", "text": "Товарен автомобил разпиля дини, домати и череши на магистрала “Струма” и блокира за кратко пътя към Дупница, Благоевград и Гърция, информира  Пътният инцидент стана на 73-и километър край Бобошево на платното в посока Дупница. Причината е спукана задна лява гума. Автомобилът се е преобърнал върху разделителната мантинела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Камион спука гума и разпиля дини и домати на магистрала “Струма”"}
{"url": "https://trud.bg/%d0%b2%d0%b0%d0%bd%d1%8f-%d0%ba%d0%b0%d1%81%d1%82%d1%80%d0%b5%d0%b2%d0%b0-%d0%b2%d0%bc%d0%b5%d1%81%d1%82%d0%be-%d1%82%d1%80%d0%b8-%d0%bf%d1%8a%d1%82%d0%b8-%d0%bc%d0%b0%d1%82%d0%b5%d0%bc%d0%b0%d1%82/", "text": "Коефициентът на оценката по математика е причината за  с класирането след 7 клас. Математиката е взета веднъж в балообразуването, а трябва да бъде три пъти. Това каза на брифинг началникът на Регионалното управление на образованието – София-град Ваня Кастрева за резултатите от първото класиране след 7-ми клас в столицата. Допусната е техническа грешка при формирането на бала в Технологическо училище „Електронни системи“ и Професионалната гимназия по електроника „Джон Атанасов“, свързана с утрояването на математиката, коментира Кастрева. „Още в мига, в който беше пуснато класирането, по сигнал на родители, чиито деца са кандидатствали в Технологически училище „Електронни системи“ и Професионална гимназия „Джон Атанасов“, Комисията ни за информационно осигуряване и класиране започна да работи“, обясни тя. „Разликата е, че математиката е взета веднъж в балообразуването, а трябва да бъде три пъти. Не е утроена, затова разликата в бала е средно с около 150 точки“, обясни Кастрева. „Националната природо-математическа гимназия пада с 1 място надолу, „Джон Атанасов” се качва на 26 място. При другите училища няма разместване в рейтинга и класиранията. Тази отговорност на всеки един, говори, че е важно какво се случва с децата ни. Това, което се случва е след новото класиране работи комисията по контрол на сверяване, която следи къде се намира всяко едно дете. Говорим за разлика в разместване на бала. Балът се коригира с около 150 точки. Има размествания в тези две училища, но не в желанията, а в паралелките”, категорична беше тя. „Всички ученици имат сформиран бал. За всяка паралелката той е различен. В София-град има 89 балообразуващи групи. За всяка паралелка балът е различен и индивидуален. Проблемът при тези 2 училища е, че математиката е взета един път, вместо 3. Работят колеги, за да проверим как се е случило това. Детето х има бал 400, всички 10 000 ученици са завъртани само по 1-во желание и в зависимост дали балът му стига за първо желание се изчислява дали може да влезе там, ако не се завърта по второ желание. Няма да има нито едно ощетено дете. Всички деца имат оценки и желания. Децата, които са били в закритите паралелки са нарочени към следващо желание. Към настоящия момент, само за 20 деца има разлика в училището. Може да има обаче и други, които имат разлики с паралелките”, каза още Ваня Кастрева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Ваня Кастрева: Вместо три пъти, математиката е взета веднъж при балообразуването след 7 клас"}
{"url": "https://trud.bg/1800-%d0%be%d0%b2%d1%86%d0%b5%d0%b2%d1%8a%d0%b4%d0%b8-%d0%b8-%d0%ba%d0%be%d0%b7%d0%b5%d0%b2%d1%8a%d0%b4%d0%b8-%d0%be%d1%82-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%b7%d0%b0%d0%b2%d0%b5/", "text": "1800 овцевъди и козевъди в цялата страна ще заведат колективни искове срещу Министерството на земеделието и храните за пропуснати ползи в размер на 15 милиона лева годишно. Животновъдите ще настояват за финансови компенсации, след като стана ясно, че Върховният административен съд отмени въведената през миналата година Наредба номер 3, засягаща преките плащания. Действащата до вчера наредба е нанесла директни и косвени вреди твърдят от Националната овцевъдна и козевъдна асоциация. Преките са свързани с невъзможността на фермерите да получават директни плащания за животни, които не дават мляко, въпреки че все още не са в разплодна възраст. „По тази наредба задължава фермер с животно, което не е родило да доказва мляко произведено от него. Нека ви го каза по съвсем, съвсем разбираем начин. Тоест, имаш във фермата много такива животни, които не са родили още, но те задължават, за да получиш субсидия, да произведеш мляко от тях“, сподели във Велико Търново един от съпредседателите на НОКА Симеон Караколев. По думите му обаче фермерите имат и косвени загуби от наредбата, защото тя не е позволявала да продават млякото си на друго място освен в мандрите. Всичко това сринало и цените с над 40%. „Не можеш да получиш субсидия, ако не продадеш млякото си на мандра. Не можеш да направиш сирене и да го продадеш на комшията си. Трябва да го продадеш на регистриран купувач на мандра. Но когато тези мандри знаят, че ти няма как да си получиш субсидията без те да ти изкупят млякото и да приемат документ съответно от теб, цената на млякото спрямо 2016-та година се срина с над 40%“, допълни Караколев. Той обясни, че фермерите не са имали алтернатива за продукцията си. В момента дори литър овче мляко се изкупува за 90 ст., което е най-ниската цена за последните години, поясниха още от Асоциацията. В тази ще бъдат заведени колективни искове за пропуснатите ползи към Министерството на земеделието и храните. „Тук е другият момент, какво правят говедовъдите. И те ще се възползват от това, който и да заведе иск ще събори наредбата в съда. Ние заведохме само за нашия бранш, защото няма как да заведем иск за сфера, която не ни касае“, обясни още Караколев. От 80-те години до този момент овцете и козите в Европа са намалели с 25 милиона глави, като 9 милиона от тях са именно в България, сподели бившият министър на земеделието и храните проф. Иван Станков. Според него мандрите предлагат цени, които са далеч под себестойността на продукцията. В същото време цените на млякото по магазините са доста по-високи. „Тук се засягат най-малките, дребните фермери и средните фермери. Които освен с пряко производство се занимават и с всякаква административна, счетоводна и каква ли не дейност. Те нямат необходимата хладилна техника и не могат да задържат млякото. Те са най-засегнатите и най-потърпевшите“, обясни проф. Станков. Председателят на Развъдната асоциация на месни овце Бойко Стоянов дори посочи конкретните виновници за създалата се ситуация с Наредба номер 3 и член 23, който касае именно овцевъдите и козевъдите. „Екипът на министър Десислава Танева. Няколкократно, при разговори в министерството, това беше посочено- министър Танева иска да се вземе политическо решение. А според ВАС, вносител на наредбата е действащият тогава и сега заместник-министър Цветан Димитров“, обясни Бойко Стоянов. Според него тревожното е, че Върховния административен съд отменя действащата наредба в средата на годината. Като по този начин фермерите ще могат да заведат искове за още 15 милиона лева.Ощетените фермери във Великотърновска област са над 100, посочиха от НОКА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " 1800 овцевъди и козевъди  от страната завеждат колективен иск за 15 млн. лева"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%b2%d1%82%d0%b0%d0%bb%d1%8f%d0%b2%d0%b0%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b8%d1%82%d0%b5-%d0%bf%d1%80%d0%b5%d0%b4%d0%b8-%d0%be%d1%82/", "text": "Anti-food-snob diet Това не е диета в прекия смисъл на думата, а цялостно отношение към храната. Преди няколко години известният учен д-р Мехмет Оз написва сензационна статия за хранителните продукти, заела корицата на Time. Според него (и това се поддържа от мнозина експерти) няма никакъв смисъл да харчим пари за т.нар. органични плодове и зеленчуци, да се вглеждаме в очите на рибата, за да установим колко е прясна, или пък да се интересуваме доколко свободна е била кокошката, чиито яйца купуваме. Замразените по всички правила продукти съдържат не по-малко витамини и хранителни вещества, отколкото скъпите им „колеги” със съмнителен произход, обикновено в условията на мегаполисите. В статията д-р Оз обяснява, че правилното хранене може да бъде достъпно и просто, а най-важното е винаги да се придържате към следните правила, чието съблюдаване ви гарантира да бъдете във форма без прекалени финансови разходи. – Консервираните и замразени продукти са полезни също като свежите им аналози. Тайната е в правилната обработка, затова проверявайте етикета за „излишни” ингредиенти – колкото по-малко са те, толкова е и по-полезен продуктът.  – Яжте месо не повече от 4 пъти седмично, тъй като организмът не се нуждае от повече мръвки. Най-здравословен вариант е пуешкото. – Сладкото в умерени количества също е полезно. Например сладоледът с яйца и ядки е богат на калций и протеини, а фъстъчената паста – на калий и фибри. Основното е да не прекалите с размера на порцията. – Дори определяните като неособено полезни продукти са напразно низвергнати – например маринованите краставички са нискокалорични и богати на витамин К. Главната идея е, че съвременните начини за консервиране са толкова напреднали, че позволяват да се запазят полезните свойства на продуктите дори след обработката, а правилното хранене не е необходимо да се свързва с космически суми. The Low Fodmap Diet Основните постулати са формулирани от д-р Сю Шепард. Диетата се състои в постепенното изключване от менюто на продукти, които предизвикват подуване на корема – на първо място въглехидратите, които стимулират ферментацията. Съществува черен списък, който включва зеле, артишок, гъби, ябълки, мляко, мед … Останалото премахвайте постепенно от храненето, като се вслушвате в организма си. В резултат се получава добра обмяна на веществата и здрав стомах, завинаги ще се простите със синдрома на раздразненото дебело черво. И не на последно място – ще се сдобиете с мечтания плосък корем. Разбира се, всеки човек има индивидуален набор от забранени продукти, обаче съществува универсален списък с храни, които трябва да се ограничат или да се заменят. Лактоза. Тя се съдържа в млякото, изварата, сиренето, заквасената сметана, всички видове сладкарски кремове и сладолед. Не всеки организъм може да преработва качествено лактозосъдържащи продукти, когато са в голямо количество. Като следствие възникват повишено образуване на газове и коремни болки. Алтернативата са растителното мляко и масло, твърдите сирена, непастьоризираните млека. Фруктоза. Високата й концентрация в много плодове и сокове ги прави неканени гости на масата. Ябълките, гроздето, крушите, сухите плодове – това са продуктите, които трябва да изключим на първо място. По-„дружелюбни” към стомаха са техните аналози, като бананите, боровинките, ягодите, пъпешите. Бобови. Те съдържат въглехидрати от особен тип – галактоолигозахариди, които предизвикват подуване и болки в корема. Въпреки голямата им хранителна ценност, най-добре е да се ограничи тяхната консумация от хора, страдащи от повишено образуване на газове. Алтернатива са оризът, овесът, пшеницата, ръжта, ечемикът. Хранителни полиоли. Това са популярните подсладители, които се крият зад обозначението на етикетите „без захар” в диетичните продукти, фармацевтичната продукция, сладкарските изделия, в т.ч. дъвките и бонбоните. Алтернативата, колкото и да е странно, е обикновената захар, както и медът, петмезът, кленовият сироп. Сinch! Синтия Сас, автор на няколко нашумели холивудски диети, предлага различен път за избавяне от излишните килограми. Нейният 30-дневен проект започва с 5-дневно ограничение, в продължение на което можете да експериментирате само с 5 продукта – спанак, малини, бадеми, яйца и кисело мляко. След това постепенно започвате да включвате и други плодове, зеленчуци, зърнени храни, бобови. Накрая ви се разрешава да включите в менюто си риба и птиче месо.  През целия 30-дневен курс диетоложката препоръчва заниманията със спорт – 30-минутни упражнения пет пъти седмично.  Главната задача на Сinch! не е толкова свалянето на килограми за кратко време, колкото усвояването на грамотен подход към храненето. Синтия Сас обещава, че след 30-дневния маратон ще престанете да се храните безразборно и ще подхождате осмислено към всяка хапка. Ето и трите най-важни правила: 1. Яжте редовно и по график, като промеждутъците между храненията трябва да са 3-5 часа. 2. Следете за баланса на хранителните елементи, като фибрите, протеините и въглехидратите трябва да присъстват равномерно. 3. Използвайте естествени подправки – те не само ще обогатят храната ви с нови вкусове, но ще ускорят обмяната на веществата. Наблегнете на джинджифила и пипера (черен, червен, лют, бял и т.н.).", "date": "2018.07.03", "title": " Как се вталяват американките преди отпуск\t\t\t"}
{"url": "https://trud.bg/41-%d0%bb%d0%b8%d1%86%d0%b0-%d0%be%d1%81%d1%8a%d0%b4%d0%b5%d0%bd%d0%b8-%d0%b7%d0%b0-%d0%ba%d1%80%d0%b0%d0%b6%d0%b1%d0%b8-%d0%bf%d0%be-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd/", "text": "По обвинение на Районна прокуратура – Велико Търново 41 лица са наказани за извършени кражби от началото на годината до сега. Срещу лицата, осъдени за извършени престъпления против собствеността, прокуратурата е внесла в съда 22 споразумения и 19 обвинителни акта. При 16 от случаите деянията са извършени в условията на опасен рецидив. Наложени са им наказания в рамките на предвидени в закона. Държавните обвинители са предали на съд поредните двама апаши. И. М. ще бъде съден за крлажба на пари от седем кафе-автомата в Горна Оряховица. Той разбивал машините с техническо приспособление и задигнал метални касети, монетни механизми и монети на обща стойност 2000 лв. С повреждането на кафе-автоматите причинил вреди на собственика в общ размер на 380 лв.  М. М. също е предадена на съд за кражби на вещи от различни лица на обща стойност 367.77 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " 41 лица осъдени за кражби по обвинение на Районната прокуратура във Велико Търново\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8-%d0%b5%d1%80%d0%b8%d0%ba-%d1%80%d1%83%d0%b1%d0%b8%d0%bd-%d0%be%d0%b1%d1%81%d1%8a%d0%b4%d0%b8/", "text": "Перспективите за задълбочаване на двустранното сътрудничество между България и САЩ обсъдиха днес на „Дондуков“ 2 президентът Румен Радев и посланикът на САЩ в България Ерик Рубин, съобщиха от прессекретариата на държавния глава. Партньорството в сферата на икономиката и привличането на повече инвестиции в България, укрепване на връзките между двете държави, както и въпроси на регионалната сигурност, бяха сред акцентите на срещата. Президентът Радев поздрави посланик Рубин по повод предстоящия национален празник на САЩ – Деня на независимостта и пожела стратегическото партньорство между България и САЩ да продължи да се развива в интерес на народите на двете държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Президентът Радев и посланик Рубин обсъдиха перспективите за задълбочаване на сътрудничеството между България и САЩ"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%bd%d0%b0%d0%bc%d0%b5%d1%80%d0%b8-%d0%bd%d0%b0%d0%b4-1000-%d0%bb%d0%b5%d0%b2%d0%b0-%d0%b2-%d0%b0%d0%b2%d1%82%d0%be%d0%b1%d1%83%d1%81-%d0%bd/", "text": "На 29 юни вечерта, в автобус на градския транспорт в София, съвестен гражданин открил изгубените над 1000 лева и веднага ги предал на служител на реда от сектор „Метрополитен“, съобщават от вътрешното министерство. Към момента средствата са на съхранение в сектора на бул. „Драган Цанков“ № 5. Собственикът може да се обади на тел. 02 9820240 или в най-близкото районно управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " Гражданин намери над 1000 лева в автобус на градския транспорт, полицията търси собственика"}
{"url": "https://trud.bg/9-%d0%b3%d0%be%d0%b4%d0%b8%d1%88%d0%bd%d0%b0-%d0%b2%d0%b0%d1%80%d0%bd%d0%b5%d0%bd%d0%ba%d0%b0-%d1%81-grand-prix-%d0%be%d1%82-%d0%bc%d1%83%d0%b7%d0%b8%d0%ba%d0%b0%d0%bb%d0%b5%d0%bd-%d1%84%d0%b5%d1%81/", "text": "9-годишната София Иванова от Варна спечели Grand Prix на VIII-то издание на международния конкурс “Le Stelle di Garda” в Gardesano, Италия. София бе единствен участник от България. Тя се класира на първо място в цели три категории – флейта, поп и класическо пеене и нямаше конкурент за голямата награда. Към нея журито прибави и допълнителен бонус – участие в международен фестивал вън Франкфурт на Майн в края на юли. “Горда съм! Прибирам се в България, за да започна подготовка за представянето ми в Германия”, каза малката певица след гала спектакъла, на който обра овациите на публиката с перфектно изпълнение на сложна ария на италиански. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.03", "title": " 9-годишна варненка с Grand Prix от музикален фест в Италия"}
