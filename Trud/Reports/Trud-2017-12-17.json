{"url": "https://trud.bg/92-%d1%81%d0%bf%d0%be%d1%80%d1%82%d0%bd%d0%b8-%d0%b8%d0%b7%d0%bd%d0%b5%d0%bd%d0%b0%d0%b4%d0%b8-%d0%b2-%d1%81%d0%be%d1%84%d0%b8%d1%8f-%d0%bf%d1%80%d0%b5%d0%b7-2018-%d0%b3/", "text": "София става спортна столица през 2018 г. и във връзка с това през цялата нова година са планирани 92 спортни събития. Това стана ясно по време на семинар на Столичната община в Правец. Най-скорошната от инициативите е зимният фест, който ще се проведе на Витоша на 13 януари. С него София – европейска столица на спорта стартира годишната си програма и се очакват 3 хиляди гости. Следва зимният семеен празник, който също ще е на Витоша. На събитието на 4 февруари ще има фамилни надпревари, игри и викторини. В планината отново ще се чува глъчка по време на обиколката, която предстои пред лятото. На 23-24 юни най-малко 3000 души трябва да стартират в коломаратон и атлетически суперпробег. Няколко дни по-късно – на 8 юли, по време на летния фест не само ще се бяга и ще се кара велосипед, а ще се проведе и туристически поход. Всичко това ще завърши с игри, танци и планинарски песни. Ентусиастите могат да премерят сили в екстремна надпревара – изкачване от центъра на София до Черни връх на 26 август. Спортни активности ще има и по улиците на столицата. „Спортувай в твоя град – Ърбан зона” ще привлече 500 млади участници в състезания по характерни за градската среда спортове. На събитието на 15 април около Национален стадион „Васил Левски” се очаква турнир по баскетбол 3 х 3, скейтборд и др. От 21 до 23 септември пък центърът на София ще се превърне в огромна спортна площадка за 22 дисциплини в рамките на Екстремен фест. 10 000 души ще се включат в спортове като бънджи, акробатика, бойни изкуства, мотошоу, дрифт и др. Маратонът на София ще се проведе на 14 октомври. За трета поредна година Столичната община финансира детски школи в най-популярните спортове на столични клубове. През 2018 г. парите се удвояват и ще станат 800 000 лв. През идната година градската управа строи и 4 спортни зали в столични училища. На мястото на бившата Гара Пионер пък се планира и изграждането на зона за спорт и велосипеди. Междувременно днес кампанията „Стара Загора – Европейски град на спорта“ ще бъде официално закрита днес от 18:30 часа в залата на Държавна опера – Стара Загора. По време на церемонията бъде представена книгата „Шампионите разказват”, след което ще бъде избран „Спортист на годината”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " 92 спортни изненади в София през 2018 г.\t\t\t"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bd%d0%b0-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f-%d0%b7%d0%b0-%d1%85%d0%b0%d0%bd%d1%83%d0%ba%d0%b0-%d0%b3%d0%be%d1%80%d0%b4-%d1%81%d1%8a%d0%bc/", "text": "Горд съм, че българската нация умее да отбелязва празниците на всички други нации. Това каза президентът Румен Радев по време на церемонията за отбелязването на еврейския празник Ханука – Празникът на светлината, която се състоя в Централната софийска синагога. Държавният глава запали основната свещ, с която се отправя послание за мир, разбирателство и успех. „Щастливи сме с моята съпруга да бъдем тази вечер тук и заедно да отбележим Ханука – Празникът на светлината. За мен е чест да запаля една от свещите и да продължа традицията българският държавен глава да отбелязва съвместно с еврейската общност в България този красив празник“, каза Радев. „Горд съм, че българската нация умее да отбелязва заедно празниците на всички други нации. Българските евреи винаги са стояли редом със своите сънародници за просперитета на духовно извисена България, затова не е чудо спасението им в мрачните дни на войната. Не е случайно, че България не даде своите евреи. И ако днес крайният национализъм и екстремистките политически разбирания се опитват да се прокраднат в нашето ежедневие, да пренапишат нашата история, да заразят с омраза децата ни, то уверявам ви, че ние ще бъдем заедно отново в борбата за справедливостта. В дните на Ханука свещите не озаряват единствено еврейските домове, те ни показват, че най-голямото чудо е да живеем в мир и разбирателство“, отбеляза държавният глава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Радев на церемония за Ханука: Горд съм, че българската нация умее да отбелязва съвместно празниците на всички свои общности (СНИМКИ)"}
{"url": "https://trud.bg/%d1%89%d0%b5-%d0%b8%d0%bc%d0%b0-%d1%80%d1%83%d1%81%d0%ba%d0%be-%d0%b7%d0%bd%d0%b0%d0%bc%d0%b5-%d0%b2-%d0%bf%d1%8c%d0%be%d0%bd%d0%b3%d1%87%d0%b0%d0%bd/", "text": "Олимпийският комитет на Република Корея ще преманхне временно забраната за използване на руското знаме на зимните игри в Пьонгчан. Така флагът на Русия вероятно ще се развява още на церемонията по откриването на 9 февруари. Причината за решението на домакините е стремеж да се избегне евентуално политическо напрежение около най-голямото спортно събитие. Руските спортисти обаче няма да могат да използват цветовете на страната си по време на състезанията. МОК обяви, че всякаква символика, която препраща към Русия, включително съкратени надписи, е забранена. Позволено са само два от трите цвята – бяло, синьо и червено. Президентът на Олимпийския комитет на Русия Александър Жуков призна, че все още няма яснота около външния вид на екипите.", "date": "2017.12.17", "title": " Ще има руско знаме в Пьонгчан"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%b5-%d0%b2-%d0%bf%d0%bb%d0%b5%d0%bd-%d0%bd/", "text": "Американски военни са заловили главатаря на терористичната групировка „Ислямска държава” Абу Бакр ал Багдади и са го отвели във военна база на САЩ в Сирия, съобщи турският в. „Ени шафак”, цитира  . Източник на изданието в Сирия съобщил, че Ал Багдади е заловен в Ирак, прехвърлен в американската база в Рас ел Айн и оттам отведен в друга военна база на САЩ в Хасеке Румейлан. Освен главатаря на ИД, в Сирия били прехвърлени още 7 командири на екстремистката групировка. Посочва се, че един от тях е иракчанин, а останалите не са нито иракчани, нито сирийци. На 14 ноември полковникът от американските сухопътни войски Райън Дилън – говорител на щаба на операцията Inherent Resolve („Вродена решителност”), заяви, че Пентагонът няма информация къде се крие Ал Багдади.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Лидерът на „Ислямска държава“ е в плен на американски военни в Сирия"}
{"url": "https://trud.bg/%d0%bb%d1%83%d0%ba%d0%b0%d0%ba%d1%83-%d0%b2%d0%ba%d0%b0%d1%80%d0%b2%d0%b0-%d0%bd%d0%b0-%d1%81%d0%bb%d0%b0%d0%b1%d0%b0%d1%86%d0%b8/", "text": "Ромелу Лукаку може да вкарва само на слабаци. Това показва статистиката на нападателя, който отбеляза попадение при успеха на „Манчестър Юнайтед“ над „Уест Бромич“ с 2:1. „Албиън“ е на предпоследното 19-то място във Висшата лига. Голът на Лукаку бе десети с екипа на „червените дяволи“ в шампионата и негов 31-ви в 39 мача за първенство срещу отбори извън топ 6. Статистиката показва, че критиците са прави да обвиняват нападателя, който бе привлечен през лятото от „Евертън“ за 112 млн. евро. Белгиецът вкара головете си за „Юнайтед“ срещу „Уест Хям“ (15 място), „Суонзи“ (20), „Стоук“ (17), „Евертън“ (10), „Саутхямптън“ (12), „Кристъл Палас“ (14), „Нюкасъл“ (18) и „Борнемут“ (16). Другият гол за успеха на „червените дяволи“ с 2:1 вкара Джеси Лингард след рикошет в крак на играч на „Уест Бромич“. Почетното попадение за „дроздовете“ отбеляза Гарет Бари. И още нещо любопитно – преди година на същата дата „Юнайтед“ победи „Уест Бромич“, отново като гост, но с 2:0, като головете вкара Златан Ибрахимович. Другият гранд от Манчестър пък продължава да громи. „Сити“ разби „Тотнъм“ с 4:1 и по този начин записа 16-та поредна победа във Висшата лига, което е абсолютен рекорд. След двубоя „гражданите“ записаха кратко клипче. В него те се присмиват на мениджъра на „Юнайтед“ Жозе Моуриньо, пеейки за „паркиране на автобуса“, осмивайки защитния футбол, който изповядва португалеца. „От август насам се радваме на победи, но аз се възхищавам на начина ни на игра без топка – каза Пеп Гуардиола, мениджър на „Манчестър Сити“. – Благодаря на клуба, че ми предостави тези великолепни футболисти.“", "date": "2017.12.17", "title": " Лукаку вкарва на слабаци"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bd%d0%b0%d0%b1%d0%b8%d0%bb-%d0%b4%d0%b5%d0%b1%d0%b5%d0%bb%d0%b0%d0%ba-%e2%84%965/", "text": "Скорошен съперник на Кубрат Пулев попадна в неособено престижна класация. Предпоследната жертва на българина – Самюел Питър, се оказа петият най-дебел боксьор в историята. Нигерийския кошмар, както е известен здравенякът, влиза в подреждането с лично тегло от 132 кг, въпреки че срещу Кобрата в София бе с 10 кг по-лек. Иначе класацията е доминира от американци. Най-голям резултат на кантара в историята на бокса е дал Дъстин Никълс 204 кг, пред Ерик Еш (193 кг), Гейб Браун (165 кг), а непосредствено след Питър са легендите Ридик Боу (127 кг) и Джордж Форман (121 кг).", "date": "2017.12.17", "title": " Кобрата набил дебелак №5"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd%d0%b0-%d0%bf%d0%b0%d1%82%d1%80%d0%b8%d0%ba-%d0%bc/", "text": "Патрик Муратоглу отдавна не работи с Григор Димитров, но се опита да се прикачи към последните успехи на българския тенисист. Френският треньор обяви, че хасковлията дължи напредъка си не толкова на таланта, колкото на упоритата си работа. „Не може да разчиташ само на таланта и физическите си дадености, опитвах се да го обясня на Григор Димитров, когато работехме заедно – заяви експертът на „Евроспорт“. – Не може само да блъскаш топката и да разчиташ на това, което имаш. Повтарях му да не вярва на хора, които му казват, че е много талантлив. Те му вредят, защото могат да го накарат да намали тренировките. Талантът е опасно нещо и трябва да се контролира. Не харесвам талантливи играчи, харесвам успели играчи.“ Междувременно Григор все още е в Маями, където продължава подготовката си за новия сезон.", "date": "2017.12.17", "title": " Бившият треньор на българина Патрик Муратоглу: Учих Григор да не блъска топката"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%be%d0%bb%d0%ba%d0%be%d0%b2%d0%bd%d0%b8%d1%86%d0%b8-%d1%81%d0%b5-%d0%b1%d0%be%d1%80%d1%8f%d1%82-%d0%b7%d0%b0-%d1%88%d0%b5%d1%84-%d0%bd%d0%b0/", "text": "Четирима полковници ще се борят за овакантеното място на шефа на ВМА, на което в момента за изпълняващ длъжността е назначен полк. проф. Венцислав Мутафчийски, д.м.н. Той е заместник-началник на ВМА по диагностично-лечебната дейност, но когато началникът на академията ген. Николай Петров стана здравен министър, временно пое болницата. Мутафчийски е един от четиримата допуснати кандидати за овакантения пост. Останалите трима са полк. проф. Тихомир Ефтимов, полк. доц. Александър Парашкевов, началник на военно-медицинския отряд за бързо реагиране, и полк. доц. Тони Дончев от клиниката по психиатрия. Който от тях представи в конкурса най-добра концепция, ще бъде повишен в звание “бригаден генерал.” До участие в надпреварата не е допуснат полк. Проф. Румен Попов, зам.-шеф на ВМА по учебно-научната дейност, тъй като не отговаря на условието за пределна възраст за генералското звание. Така е преценила назначената със заповед на министър Красимир Каракачанов комисия за предварителна оценка и номиниране на кандидатите за поста. Неин председател е зам. военният министър Атанас Запрянов. Комисията е седемчленна. Съставът и е от МО, като най-висшият по длъжност в нея е постоянният секретар на отбраната.   Критериите за оценка на кандидатите са определени със заповед на министър Каракачанов. По тях ще се оценява всяка една от представените концепции на тема: “Управление, организация на дейностите и развитие на ВМА”. Всеки член от комисията ще попълни отделен формуляр, на базата на който кандидатът ще получи обща средноаритметична оценка. До 22 декември допуснатите полковници трябва да депозират концепциите си. А до 10 януари 2018 г. всеки от тях трябва да защити пред комисията своето виждане как ще ръководи ВМА. До 12 януари комисията трябва да класира двама най-пълно съответстващи на изискванията кандидати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Четирима полковници се борят за шеф на ВМА\t\t\t"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d1%81-%d0%bf%d0%b8%d1%81%d1%82%d0%be%d0%bb%d0%b5%d1%82-%d1%81%d0%bb%d0%b5%d0%b4-%d1%81%d0%bf%d0%be%d1%80-%d0%b2-%d1%81%d1%82%d0%be%d0%bb%d0%b8%d1%86%d0%b0/", "text": "Мъж е прострелян с пистолет след скандал в София. Инцидентът е станал в жилищен блок близо до сградата на Шесто РПУ в столицата. Причината за стрелбата била спор между пострадалият и нападателя, предаде  . Простреляният е във Военномедицинска академия без опасност за живота.Случаят се разследва.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Стрелба с пистолет след спор в столицата, един мъж е пострадал"}
{"url": "https://trud.bg/%d0%b4%d0%b2%d0%b5-%d0%b4%d0%b5%d1%86%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bf%d1%80%d0%b8/", "text": "Заради катастрофа е затруднено движението при Северната тангента на Околовръстния път на София близо до село Мрамор, предаде  . При инцидента са пострадали две деца и майка им, които са откарани в болница. На място има екипи на полицията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Две деца пострадаха в катастрофа при Северната тангента на Околовръстния път на София, движението е затруднено"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%82%d1%80%d1%8a%d0%b3%d0%b2%d0%b0%d1%82-%d0%bf%d0%be-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d1%81%d0%ba%d0%b8%d1%82%d0%b5-%d0%ba%d0%bb/", "text": "Полицаи тръгват по пенсионерските клубове в Бургас, за да разговарят с възрастните хора и да ги предупреждават от опасността за телефонни измамници. Ало терористите се активизират особено около празниците, казаха пред „Труд” униформените. Мярката се налага и след като дядо от Малко Търново изтегли 40 000 лева и за малко не ги даде на ало измамници. Бдителен банкер обаче се впечатлил, че човекът тегли всичките си пари без никаква причина и се обадил в полицията. Така спестяванията на малкотърновеца били спасени. Криминалисти и техни колеги от Икономическа полиция ще обикалят не само пенсионерски клубове, но и банкови, и пощенски клонове, за да предупреждават служителите да са внимателни и да сигнализират, ако забележат нещо съмнително. По блоковете в града ще бъдат разлепени и листовки, хората да внимават да не паднат в капана на измамниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Полицаи тръгват по пенсионерските клубове"}
{"url": "https://trud.bg/7-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5-%d1%83%d0%b1%d0%b8%d1%82%d0%be-%d0%b7%d0%b2%d0%b5%d1%80%d1%81%d0%ba%d0%b8-%d0%b2-%d0%b4%d0%be%d0%bc/", "text": "Момиченце на 7 години бе намерено убито в дома му в Момчилград. Полицията работи по версиите за грабеж, сексуално престъпление на педофил или отмъщение към семейството. Разследващи отказаха каквито и да е подробности, за да не се пречи на разкриването на жестокия извършител. Тялото на малката Дамла М. било намерено от майка й С. М. малко след 7 ч сутринта в неделя. Тогава жената се прибрала от нощна смяна в местно предприятие. Когато отключила вратата на дома на третия етаж в блок „Слава”, на жената й направило впечатление, че ключът е превъртян два пъти, а не само веднъж, като тя заключила вечерта, преди да отиде на работа. Майката намерила детето си мъртво на спалнята, а устата му била залепена с тиксо. След сигнала на тел. 112 към 7,30 ч блокът и районът около него е бил отцепен от криминалисти. Полицейски патрули проверяваха и пътуващите в автомобилите на изходите на града. Мъртвото момиченце било откарано за аутопсия в Кърджали. По информация на местни медии, то е било насилено сексуално. Най-вероятно е било удушено, но официалната причина за смъртта му не бе оповестена. Бащата на Дамла работел от 5 години на гурбет в Белгия, а големият й брат живеел в Истанбул. Детето гледали майката и бабата. Преди дни обаче възрастната жена заминала за Турция, за да види болната си сестра и момиченцето оставало само, докато майката е на работа. Преди около месец Дамла си загубила ключовете, но бравата на жилището не била сменена, казали близки на семейството. Според тях неотдавна майката и бабата подали жалба срещу съсед, който ги тормози. Окръжният прокурор на Кърджали Желязко Стефанов отказа коментар на слуховете в градчето. Той не потвърди дали жилището е ограбено и дали устата на жертвата е била залепена с тиксо. „Работим по всички възможни версии за автора на деянието „, каза Стефанов. По случая се води дело за убийство на дете. Ако извършителят бъде задържан и вината му бъде доказана пред съда, той може да получи и доживотен затвор без право на замяна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " 7-годишно момиченце убито зверски в дома му (обзор)\t\t\t"}
{"url": "https://trud.bg/%d0%b1%d0%b0%d0%bd-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d0%bb%d0%b5%d0%b4-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0-%d0%be%d0%b1%d0%b7%d0%be%d1%80/", "text": "Учените от БАН планират протести по време на българското председателство на ЕС. Общото събрание на Академията ще проведе заседание на 8 януари 2018 г., на което да обсъди и при необходимост ще предприеме протестно шествие в централните части на София от 15 до 19 януари, последвано от други протестни действия. Това обяви председателят на оперативния щаб на протеста на БАН проф. Бойко Георгиев на пресконференция под наслов “Повече няма да търпим”. От БАН ще стартират международна електронна петиция с молба за подкрепа от сродни организации и учени в целия свят. Учените ще сезират и омбудсмана Мая Манолова във връзка с нарушаването на конституционното им право на заплащане, съответстващо на извършената работа. Освен това те ще информират и представителството на Европейската комисия в България, посолствата на страните членки на ЕС, и международните научни организации. Учените искат целево финансиране от правителството в размер на 38 млн. лв., както и увеличение на заплащането на докторантите от 500 на 700 лв. на месец и изравняването на заплатите на младите учени с тези на младите учители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " БАН на протест след Нова година (обзор)\t\t\t"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d1%83%d1%82%d0%b8%d0%bd-%d0%b8%d0%bb%d0%b8-%d0%b0%d0%b7-%d0%b8%d0%bb%d0%b8-%d1%85%d0%b0%d0%be%d1%81/", "text": "Този ритуал бе гледан както винаги в цяла Русия: навсякъде предаваха традиционната годишна пресконференция на президента Путин. Четири часа приказки, които в крайна сметка излъчиха едно ясно послание. Традиционната годишна пресконференция на руския президент приличаше отчасти на голямо семейно събиране на Бъдни вечер, на което дядото разказва истории от миналото, коментира мъдро актуалната световна политика и като цяло е в превъзходно настроение. А ако от време на време атмосферата става напрегната, то е само за кратко и единствено заради неколцина намусени роднини, които задават неудобни въпроси. Но „бащицата“ знае как да им отговори и в крайна сметка овладява положението. Горе-долу така изглеждаше годишната пресконференция на Путин. Повечето хора, които задаваха въпроси, в най-добрия случай просто подаваха по някоя ключова дума. През първия час изобщо не стана дума за войната в Източна Украйна, нито пък за Крим или за корупцията. Едва по-късно бяха зададени няколко критични въпроса, но тъй като журналистите нямаха възможност да отправят допълнителни критични запитвания, в крайна сметка не им остана нищо друго, освен да се задоволят с отговорите на президента.  В един момент пресконференцията на Путин заприлича направо на оперета – възрастен мъж от Мурманск се впусна в жална елегия за цената на рибата и дотолкова се вживя в ролята си, че не даде възможност на никого да вземе думата, дори на самия президент. На това място възникват поне три въпроса: Как се озова директорът на една рибена фабрика на тази пресконференция? Кой го допусна в залата? И защо му позволиха да говори толкова дълго? В крайна сметка президентът успя да успокои развълнувания гостенин, заявявайки, че и той гледал на въпроса за цената на рибата по същия начин. С което на практика внуши на многомилионната телевизионна публика следното послание: „Нашият президент разбира и от тези неща и държи всичко под контрол“. Всичко беше под контрол и когато ненадейно думата взе Ксения Собчак – съперничката на Путин на президентските избори през идната година. Собчак, която от известно време насам има прическа като тази на Юлия Тимошенко, взе думата не като политик, а като журналист от телевизионния канал „Дождь“. Да, Собчак атакува остро президента, но тъй като подобно на всички останали нямаше възможност да задълбочи въпросите си, Путин предприе бърза контраатака: президентът предвеща, че ако не бъде преизбран, ще настъпи политически хаос. Ще настъпи безредие, което ще е почти толкова лошо, колкото сегашната бъркотия в Украйна. И отново посланието е ясно: Или аз, или хаос! Така пресконференцията се изроди в безплатна рекламна кампания за президента Путин, който иска да остане на поста и след изборите догодина. На тази пресконференция не чухме нищо ново, но някои от до болка познатите изявления на Путин биха могли да бъдат изтълкувани и като провокация: Русия нямала свои войски в Украйна, американците сами си били виновни за застоя в конфликта с Пхенян, а мирният процес от Минск не бил достатъчно ефективен. Путин не забрави и спорта: да, някои руски атлети очевидно наистина са употребявали допинг, но и чуждестранните спортисти правели същото и въпреки това можели да участват в Олимпийските игри. Така отново чухме опакованото в недомлъвки обвинение, че Западът лишавал руските спортисти от участие в Олимпийските игри само и само, за да навреди на Путин. Нека накрая кажем и това: забележително е как руските журналисти гледат на своята професия. Отношението им много напомня за съветско време, когато журналистите ръкопляскаха след всяка дума на своя президент. Явно само малцина са наясно, че работата им не е да слугуват на правителството, а да го контролират и да разкриват нередности. И така, Путин се забавлява и на тазгодишната си пресконференция. Четири часа сладки приказки. Като на Бъдни вечер с дядо.", "date": "2017.12.17", "title": " Посланието на Путин: Или аз, или хаос!\t\t\t"}
{"url": "https://trud.bg/%d0%b4%d0%b6%d0%b5%d1%81%d0%b8%d0%ba%d0%b0-%d1%87%d0%b0%d1%81%d1%82%d0%b5%d0%b9%d0%bd-%d0%bd%d0%b5-%d0%b2%d1%81%d0%b8%d1%87%d0%ba%d0%b8-%d1%84%d0%b5%d0%bc%d0%b8%d0%bd%d0%b8%d1%81%d1%82%d0%ba%d0%b8/", "text": " – В началото бях от хората, които първосигнално осъждат Моли и раздават морални присъди за нейните действия още преди да я опознят и да научат в дълбочина и детайли целия контекст на нейната ситуация. Когато прочетох сценария на Арън Соркин се съврзах с него и проведохме няколко разговори и в тези комуникации открих, че в образа на Моли има много нюанси и измерения, които не съм и подозирала, че съществуват. После се срещнах със самата Моли Блуум и колкото повече време прекарвах с нея, толкова повече започвах да разбирам нейната позиция, да и влизам в положението, така да се каже. В един момент от нейната история става ясно, че тя е била поставен в ъгъла, натикана в ситуация, в която е нямала много полезни ходове. Тя преминава от света на професионалния спорт, където има ясни правила, в една индустрия, които е доминирана от мъже и те са хората, създаващи правилата. Те са казвали на Моли как да се облича. Още в началото виждаме нейният шеф да коментира обувките и роклите на Моли, да казва, че са грозни. В тази среда нейното благосъстояние е било поставено в зависимост от моментните настроения и егото на мъжете, които са били над нея в йерархията. Заради тази ситуация аз успях да се идентифицирам емоционално с нея и да изпитам емпатия към образа. После започнах да чета за света на покера. Отидох да гледам състезания в Ню Йорк и се запознах с хора, които са участвали и в игрите на Моли.  – За мен най-ценното нещо е подтекстът. Много обичам образи, в които се преплитат няколко линии и теми. В началото на филма, Моли казва на холата коя е тя и обяснява своята трансформация. Самата тя влиза в роля, за да може да бъде приета в определена среда и да функционира адекватно сред избраната група хора.  В края на филма, тя вече е извървяла дълъг път, преминала е през голямо приключение и решава, че ще направи това, което смята за най-важно и правилно. Всеки може да е против нея, да казва, че прави грешка, но тя знае коя и тя има автономията да вземе това решение.  Харесва ми и усещането за напрежение, което прорязва персонажа и цялото приключение на Моли. Харесва ми как тя изплува от цялата ситуация и в известен смисъл се връща там, откъдето е тръгнала, но по-мъдра. Тя е чиста и наивна, когато я виждаме за пръв път във филма. Моли е от хората, които ще станат на краката си независимо от това колко пъти са били събаряни на земята. Поради тези причини аз  изпитвам уважение към нея, към нейния характер. В крайна сметка това е историята на един човек извън системата, който се изправя срещу по-силните и печели битката. – Снимахме в Канада, а тя няма разрешение да посещава страната. Арън Соркин, който е режисьор и сценарист на “Играта на Моли”, успя да уреди тя да посети Канада за премиерата. Той издейства на Моли 48 часа в страната. Но докато снимахме филма в Торонто тя нямаше как да дойде и комуникацията ни се осъществяваше основно по имейл и лични съобщения. Както, разбира се, и по телефона. Тя ме увери, че мога да звъня в тях по всяко време. Моли наистина се постара да бъде открита и любезна, помогна ни много и винаги ще съм благодарна за възможността да я срещна и да я оп ознаия.  Но в крайна сметка, според мен, стана по-добре, че тя не беше на снимачната площадка. Причината е, ча аз имах нужда да си повярвам, че играя нея, че влизам в образа и се потапям в персонажа, а ако тя беше постоянно там в реално време винаги щях да си казвам, че не приличам на нея, не се държа като нея, нямам нейните жестове и маниери. А това в крайна сметка щеше да бъде контрапродуктивно – за мен, за филма и за нея самата.  – За мен е важно, че хората трябва да говорят открито и да отстояват своите позиции, да бъдат независими и да не се страхуват от мненията и от оценките на останалите, особено на тези, които са над тях в някаква социална йерархия. Моли прави много грешки, но успява да бъде себе си. Когато и казват, че носи грозни обувки и рокли в началото, тя иска да се промени. Но в крайна сметка е важно да не слуша такива неща и ако трябва да продължи да носи грозни рокли и обувки. Идеята е да се появиш и да накараш хората да слушат теб и да оценят като важно това, което имаш да кажеш, а не да се втренчват в начина, по който изглеждаш. Това не значи пълно занемаряване. Има един стереотип за феминистките, че са грозни. Но не всички феминистки са грозни.  – Имам си процес на селекция на сценарии, който се променя през годините и отразява моята артистична еволюция. Наистина внимавам в какво участвам. Аз съм част от обществото и от филмовата индустрия. Също така съм част от проблема. И си мисля с какво мога да допринеса, за да изместим всичко в положителна посока. За мен това се състои в избирането на роли на сложни жени. Жени, които не са перфектни ангелчета или секси обекти на мъжко желание. Искам да играя автентични жени и се старая да го правя.", "date": "2017.12.17", "title": " Джесика Частейн:  Не всички феминистки са грозни\t\t\t"}
{"url": "https://trud.bg/%d0%ba%d0%be%d0%bb%d0%b5%d0%b4%d0%bd%d0%be-%d1%82%d1%8a%d1%80%d0%b6%d0%b5%d1%81%d1%82%d0%b2%d0%be-%d0%b2-%d0%b4%d0%b5%d1%82%d1%81%d0%ba%d0%b0-%d1%85%d0%b8%d1%80%d1%83%d1%80%d0%b3%d0%b8%d1%8f-%d0%bd/", "text": "Коледно тържество за малките си пациенти организира на 18 декември (понеделник) К Клиниката по детска хирургия на Университетска болница „Свети Георги” в Пловдив. В празничната програма ще се включат ученици от Националното училище за музикално и танцово изкуство „Добрин Петков” в града под тепетата и студенти от Медицинския университет в Пловдив. Подаръците за децата пациенти са осигурени от студентите и от дарители на клиниката.", "date": "2017.12.17", "title": " Коледно тържество в детска хирургия на УМБАЛ „Свети Георги” в Пловдив"}
{"url": "https://trud.bg/%d0%ba%d0%be%d0%bb%d0%b5%d0%b4%d0%b5%d0%bd-%d0%b4%d1%83%d1%85-%d0%b7%d0%b0%d0%b2%d0%bb%d0%b0%d0%b4%d1%8f-%d0%bc%d0%b0%d0%bb%d0%ba%d0%b0%d1%82%d0%b0-%d0%b1%d0%b0%d0%b7%d0%b8%d0%bb%d0%b8%d0%ba%d0%b0/", "text": "Весел празник с много смях и коледно настроение завладя през уикенда Малката базилика в Пловдив. Малчуганите от детско-юношеската театрална школа „Арлекин” към театър „А`парт” – Пловдив представи спектакъла „Да подготвим коледната нощ!”. Малките джуджета разказаха за обичаите и традициите на вълшебния празник, на който се случват чудеса.С шеговита викторина малките актьори провериха дали децата от публиката знаят защо празнуваме Коледа, а също така ги попитаха какво са написали в писмата си до Белобрадия старец. Детско-юношеската театрална школа „Арлекин” е създадена през 2014 г. към театър „А`парт” с ръководители Сашо Петков (директор и режисьор), Катя Минкова и Анди Райчев (актьори). „Предлагаме един нетрадиционен начин за организиране на свободното време на децата и юношите. Чрез контакта с изкуството децата възпитават своя естетически усет, мирогледа си, житейските си ценности. Работата в група развива у детето умението да взема самостоятелни решения, възпитава чувство за отговорност. Актьорското изкуство развива качества като комуникативност, поведенчески норми, пластичност, музикалност, креативност, дисциплина и др. „Да подготвим коледната нощ!” е един спектакъл с много стихчета и песнички, в който активно се включва и публиката, заедно с малките джуджета”, .”, каза актрисата Катя Минкова. Децата, написали своите коледни приказки, имаха възможност да ги прочетат, като се състезаваха за най-интересна и вдъхновяваща история. Писателката Павлина Николова показа, че не е изгубила детското в себе си и прочете своята коледна приказка „Вълшебната шейна на Дядо Коледа”. Победител в конкурса „Моята коледна приказка” на Общински институт „Старинен Пловдив” стана Иван Христев от V„в” клас на ОУ “Екзарх Антим I“-Пловдив с творбата „Коледна добрина”. Коледният празник завърши с концерта „Бъдни вечер” на Детска формация за автентичен фолклор „Куклици” към ОДК-Пловдив.", "date": "2017.12.17", "title": " Коледен дух завладя Малката базилика в Пловдив"}
{"url": "https://trud.bg/%d1%85%d0%b8%d1%80%d1%88%d0%b5%d1%80-%d0%b8-%d1%84%d0%b0%d0%b9%d1%82-%d0%bc%d0%b0%d1%87%d0%ba%d0%b0%d1%82-%d1%81%d0%bb%d0%b5%d0%b4-%d1%82%d1%80%d0%b0%d0%b2%d0%bc%d0%b8/", "text": "Марсел Хиршер спечели гигантския слалом в Алта Бадия (Италия) и се изравни с Аксел Лунд Свиндал (Норвегия) с по 374 точки на върха на класирането в Световната купа в алпийските дисциплини. Това беше втора победа за австриеца след завръщането му на пистата, а през септември мисията му изглеждаше невъзможна, тъй като счупи глезен. Хиршер отнесе с 1,7 секунди Хенрик Кристоферсен (Норвегия) и даде заявка за седми пореден голям кристален глобус. Сънародничката му Анна Файт пък се завърна на върха след почти 3 години, в които лекуваше различни травми. Тя спечели супергигантския слалом за жени във Вал д’Изер (Франция) като изпревари с близо половин секунда Тина Вайратер (Лихтенщайн) и София Годжа (Италия). Победителката от предния ден Линдзи Вон (САЩ) не застана на старт заради болки в коляното.", "date": "2017.12.17", "title": " Хиршер и Файт мачкат след травми"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b7%d0%b0%d0%ba%d0%b0%d1%80%d0%b0-%d0%bb%d1%83%d0%b1%d0%b5-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%84%d0%b8/", "text": "Цветан Соколов бе с основен принос за класирането на италианския шампион „Кучине Лубе“ (Чивитанова) за финала на световното клубно първенство, първо в историята на тима. Тимът на Джампаоло Медей надигра с 3:0 (23, 23, 23) полския гранд „СКРА“ (Белхатов) във втория полуфинал от шампионата в Полша. Мачът се игра пред над 4000 зрители в „Таурон Арена“ в Краков (Полша), а българският диагонал бе най-полезен за своите. Той завърши с 14 точки (2 блока, 1 ас и 52% ефективност в атака). Съотборникът му в националния тим Николай Пенчев пък влезе като резерва за полския тим и отбеляза 2 т. от атака, най-резултатен за „СКРА“ с 12 т. бе капитанът Мариуш Влазли. Битката за титлата бе късно снощи, а до нея стигнаха два европейски тима, след като европейският клубен шампион „Зенит“ (Казан) разби с 3:0 (23, 19, 18) действащия световен първенец „Сада Крузейро“ (Бразилия). Кубинската звезда Вилфредо Леон бе герой за победителите с 20 т., а сънародникът му Йоандри Леал се отчете с 14 т. за бразилците. Така руският тим взе реванш за загубите си от „Сада“ в последните два финала на първенството. Мачът за титлата бе късно снощи.", "date": "2017.12.17", "title": " Соколов закара „Лубе“ на световен финал"}
{"url": "https://trud.bg/%d0%bf%d0%b8%d1%81%d0%bc%d0%be-%d0%b4%d0%be-%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d0%bf%d0%b5/", "text": "Българската академия на науките официално обяви протест срещу недостатъчния бюджет за наука, гласуван за 2018-та. Учените обещават кулминацията на недоволството им да бъде по време на европредседателството догодина.  за протестни действия на учените по време на Българското европредседателство. Тя ще се изразява в поставянето на черни знамена по сградите на БАН и на информация на сайта им, отворено писмо до европейските институции, организиране на международна онлайн петиция за подкрепа, отворено писмо до Представителството на ЕК и до посолствата, разяснителна кампания в медиите, сезиране на Омбудсмана, разговори със синдикати, свикване на Съвета на настоятелите на БАН, както и протестно шествие в средата на януари. Бюджет 2018 г. е поредният шамар за учените от БАН – напрежението в Академията ескалира. Това каза председателят на Общото събрание на БАН проф. Евелина Славчева по време на пресконференция по повод програмата за протестни действия на Академията по време на Българското председателство на Съвета на ЕС, предаде „Фокус“. „Ние заявяваме, че повече няма да търпим. Напрежението в Академията ескалира. Затова Общото събрание на  , които стартираха с така неприятните за гледане черни знамена. На 5 декември изпратихме писмо до премиера с настойчива молба за среща. Искахме диалог. До този момент нямаме отговор. На 11 декември приехме програма за протестни действия с конкретни цели и мерки за тяхното реализиране. Този път нашият протест няма да бъде еднократен акт. Това ще бъде процес в развитие, който ще продължи, колкото е необходимо.“, обяви Евелина Славчева. „Ние учените сме хора, разумни, толерантни, рационални, но ние сме и хора – отговорни. Не можем безучастно да гледаме как загива най-старата, най-ефективната научна организация в страната“, заяви проф. Славчева. По думите й БАН е в състояние на предизвикан саморазпад и този процес в най-близко време ще стане необратим. „Ние не сме сигурни колко души в България, тези които могат да вземат решение, си дават ясна сметка за това и за последиците от този процес“, допълни тя. Според нея бюджетната субсидия на БАН за 2018 г. я убива бавно. „Това е рационална констатация, която е конструирана с факти и числа“, посочи тя и уточни, че заплатите на учените в Академията са около 700 лв. „През тези почти 10 години, тенденцията за изтичане на мозъци от БАН е устойчива. Дори темповете се засилват. През последните години не само нараства броят на обучените, които поемат своя път навън, все повече намалява броят на постъпващите млади хора. Само за последните две години докторантите в Академията са намалели наполовина. Има и друга много тревожна тенденция. Вече напускат утвърдени учени“, каза проф. Славчева. Ще уведомим председателите на Европейския парламент и Европейската комисия за унизителното отношение на Министерски съвет към научната общност на страната, заяви проф. Бойко Георгиев, председател на оперативния щаб на протеста на БАН. Проф. Георгиев зави, че ще се изпрати писмо и до комисаря по изследвания, наука и иновации. „БАН ще стартира и международна електронна петиция с молба за подкрепа от сродни организации и учени от целия свят. Ще информираме представителството на ЕК в България, посолствата на страните-членки на ЕС и международните научни организации, като ще ги помолим за подкрепа. Ще проведем интензивна разяснителна кампания в медиите, която започваме днес. Ще сезираме омбудсмана на Република България за нарушаване на правата ни, произтичащи от Конституцията“, посочи проф. Георгиев. Той коментира, че БАН организира съвместни действия със синдикалните организации и свикват настоятелството на Академията, за да го запознаят с целите и средствата на протеста. Проф. Георгиев поясни, че БАН няма да спре с протестните си действия, докато не бъдат изпълнени исканията на учените. „Ние имаме три цели на протеста. Първата цел е, че искаме целево финансиране от правителството в размер на 38 млн. лв. Тези средства ги искаме, за да бъде изравнено възнаграждението в нашата система на БАН с другите системи в същото министерство. Бихме искали нашите млади учени, които идват да се обучават, да имат същата заплата, която имат младите учители. В това отношение смятаме, че това няма да реши изцяло нещата, но ще подобри по същество нашата привлекателност за млади хора. Искаме да бъде увеличена стипендията на докторантите до 765 лв.“, каза проф. Георгиев. По думите му за следващата година стипендията е определена до 500 лв. „Третата цел е да получим поощрително финансиране на основата на проведената през годината оценка от МОН. Съгласно Закона за насърчаване на научните изследвания, МОН е длъжно всяка година да прави оценка на научните организации в страната. За първи път тази година беше направена такава оценка. Там научните организации бяха разгледани в няколко категории: научен елит, много добри и добри, но нуждаещи се от реформи. Институтите на БАН са изцяло в първата и втората категория“, подчерта проф. Георгиев и обърна внимание, че БАН не се състои от калпаци, а от учени, които имат най-високо образование.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Писмо до еврокомисар, международна петиция и медийна кампания в протеста на БАН"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d1%83%d0%bf%d1%80%d0%b0%d0%b2%d0%b0-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d0%b7%d0%b4%d1%80%d0%b0%d0%b2/", "text": "По традиция този уикенд пловдивските ветерани от войните на България отбелязаха настъпването на Коледа и Нова година в Гарнизонния военен стол срещу хотел „Рамада – Тримонциум”. На тържеството присъстваха главният секретар на Областната администрация  Борислав Димов, командирът на 68-ма бригада „Специални сили” бригаден генерал Явор Матеев, ресорният за обществения ред заместник-кмет на Пловдив Георги Маринов, командири на военни формирования и ветерани. От името на губернатора Здравко Димитров, поздравителен адрес към ветераните връчи главният секретар на областната управа Борислав Димов. „Приемете сърдечните ми поздравления по случай настъпването на най-светлия християнски празник – Рождество Христово. Изказвам искрената си благодарност и възхищение, че през годините Вие не спирате да давате своя принос за възпитание в патриотизъм и родолюбие. На Вас и Вашите семейства пожелавам Новата 2018 година да донесе в домовете Ви здраве и благоденствие”, се казва в поздравителния адрес, изпратен от областния управител на Пловдив Здравко Димитров. От свое име главният секретар Борислав Димов пожела на ветераните да живеят със самочувствието на хора, които с чест и достойнство са изпълнявали дълга си към Родината, да са здрави и заобиколени с много топлина и обич.", "date": "2017.12.17", "title": " Областната управа на Пловдив поздрави ветераните от войните"}
{"url": "https://trud.bg/18-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82%d0%bd%d0%b5%d0%bb-%d0%bf%d1%80%d0%b5%d0%b4%d0%b8%d0%bc%d1%81%d1%82%d0%b2%d0%be-%d0%b8-%d1%80%d0%b0%d0%bd%d0%b8%d0%bb-%d1%88%d0%be%d1%84%d1%8c/", "text": "18-годишен не спрял на знак „Стоп”, отнемайки предимство и причинил катастрофа, при която пострадал 30-годишен от Разград. Начинаещият водач Й.К., качен на „Ауди”, пренебрегнал знаците и ударил „Дачия Логан” към полунощ в събота. При сблъсъка бил ранен шофьорът на втората кола А.К. (30 г.). Той е приет в болницата с фрактура на лява ключица и счупени ребра. Полицията проверила на място за алкохол и двамата водачи. Пробите били отрицателни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " 18-годишен отнел предимство и ранил шофьор"}
{"url": "https://trud.bg/%d0%b0%d0%bb%d1%84%d1%80%d0%b5%d0%b4%d0%be-%d1%82%d0%be%d1%80%d0%b5%d1%81-%d0%b0%d1%80%d1%82%d0%b8%d1%81%d1%82%d1%8a%d1%82-%d0%b5-%d0%ba%d0%b0%d1%82%d0%be-%d0%b3%d0%b8%d0%bd%d0%b5%d0%ba%d0%be%d0%bb/", "text": " – В България. В Куба Нова година пак винаги е студено, не като тук – температурите там от 18 до 25 градуса, но студено, защото има много вятър от морето. Няма фиести, ние сме комунистическа държава и по-друг начин празнува Нова година – всеки в къщи и така. Нормално, Нова година не е карнавал – в 12 вечерта те пуска фойерверки и това е, после се прибират по къщите. Навсякъде по света е по-празнично от Куба, специално за Нова година. Аз ще съм тук на участие в Банско, всяка година съм там и така – работи.  – На Нова година винаги съм на работа и аз прави подарък – работи, където хора се забавляват. Както гинеколог, защото ние артисти работи, където хора се забавляват – както гинеколог. Разбирате ли?! (Смее се.) Помисли! И е вярно!  – Ние по-скоро сме една държава, в която имаме много музика и традиция, танци, пеене и изглежда отстрани, че само това правим. За нас всеки ден е един нов живот – като събудиш и се раждаш пак, а като заспи – все едно почина и сутрин пак се ражда и трябва да се радва. Затова денят трябва да се използва много интензивно, с много любов, това, което прави да е максимално – с качество. Проблем на човек е, че живее всеки ден, без да мисли, че един ден и той ще си отиде.  – Но, това по-скоро ген, от семейството, нищо общо с танца. Разбира се, човек като танцува има повече шанс да изглежда по-добре от тези, които не се занимава, но не това точно ме държи във визуална форма (Смее се). Нищо не прави, яде всичко нормално, няма диета, нищо не прави. Като се среща с кубинци, които било в моето клас – на моите години и те по същия начин ме питат – ти, как изглежда така добре, защото тези които са във фейсбук примерно – те изглежда различно от мен.  – Няма в Куба това – интриги, има само танца, музика и ако има интрига – има бой, темперамент! Ние от Куба, като има интриги – ние се бием! Да, да, и аз съм се бил – и в училище, и като бях голям в „Тропикана”. Ние не говори толкова, тук е различно, като има интрига, вие говорите много – бля, бля, бля, но няма шамар, а ние в Куба се бием силно, с физика – бим-бам!  – Кога последно – нещо там, какво стана и после – ти кой, и аз – а ти кой, и бим-бам (Смее се). И така! Тук не така, тук много се говори, но няма резултат. Ние – ох, какво говорите толкова?! Ние след бой си даваме ръце и казваме приключва, край и сме приятели. Не може всеки ден – интриги и без резултат, а ние с бой и вече се успокоиме след бой – всичко и после си говорим – ти беше виновен, или аз бях и това е, край. Без обиди, латино сме, ние сме така…  – Не! Примерно, ако имам проблем в училище с едно момиче и казвам – чакай, ще викна моята сестра, защото аз няма да ударя момичета. И тогава идват всичките ми сестри, които са на същите години, или по-големи. Коя е ме питат –тази! Викат – ела и бим-пам, пам, и така (Смее се). И жените се бие, да.  – Тук – да! Бил съм се преди, защото някой ме удари примерно и вика – ей, ти! И той мисли, че мойта реакция ще бъде все едно – о, нищо, а аз направо – бам и той – как така?! После, като идва полиция и казва – той е, който ме удари пръв и не казва истина.  – Там няма как да удари някой – те бяха толкова добри всички, те само говори, но всички бяха добри хора! Чеф Петров с мене от началото до края – с него най-големите приятели. Аз казвам на него – защо се карат толкова? Всичкото каране така, все едно без смисъл, само така – няма база, караха се – няма ядене, няма хляб и кой е оставил една чиния и те се кара много. А аз казвам – добре, този има проблем с него, от кога се познавате, че започвате да се карате тука – няма смисъл!  – С много неща, много говорихме с Дани Златков, със самия Тото, с чеф Петров, говори с тях много. Танцуваме също всеки ден и пеехме, но не го даваха по телевизията. Сашка Васева пее постоянно всеки ден, Маргарита пее много, почти всяка вечер в басейна, или там някъде – пеем, танцуваме.  – Фаворит няма, може би по едно време – Дани Златков, или Петканов, те ми бяха много симпатични. Най-голям вип там – не знам, защото там по принцип няма вип. Казвам един път на тях – един вип е един човек, който ходи по улицата, без да идва във „Вип брадър” и хората казват – ти си еди кой си – от децата, до големите. Един дете, когато ти ходи по улицата да казва – а, това е Маргарита! Мен всички ме познават заради други реалити шоу, в които танцува и жури – „Dancing stars”, „Стар академи”, „Байландо”, „И аз го мога”… Още преди аз да вляза в това шоу – всички ме познава, както и сега по същия начин. Казват – Ей, това е Алфредо! Ханш, ханш, ханш – нагоре-надолу!  – Лили Иванова – като ходи тя по улицата и хора постоянно, без да ходи във „Вип брадър” казва – това е Лили, Лили, Лилии!!! Или Слави Трифонов, или Алфредо Торес – аз примерно! (Смее се) Хора казват – ей, виж, това е той! Но аз никога не го приема все едно съм вип, аз съм така, така, както си е.  – Най-трудно ми е било точно това, дето се кара всеки ден, всеки ден има скандал, където ходи – чува скандали, скандали и много тъжно това. Причина на скандали много тъжна, защото причина никога не било нещо лично между тях, винаги било – защото тя остава леглото така и от там започва един проблем, или тя говори на мойто гърба – няма база. Това, което казва и на Мегз, и на чеф Петров – вие не се познавате, вие – да, да, тогава какво се карате? Ти не знае кой е тя, той не знае кой си ти, характер!  – Да. Така съм, да. Така, както видяхте точно.  – О, с чеф Петров, Дани Златков, Тото, Петканов, почти с всички, със Сашка Васева. Със Саше имаме проект – участвам в новия й клип, с Тото може би също ще имаме – така говориме. С Дани Милев говорим разни неща, той е музикант и ми дава някои адванти (съвети – б.а.) за пеене, говори много за музика с него. Аз може да свиря на барабани.  – А, тука в Булгария, ако има шанс да пее примерно с Мария Илиева или с Гери Никол – да. А световна – с Дженифър Лопес, ако тя ме викне. (Смее се.)  – Нищо, щото аз съм тука, но все едно съм в Куба, или Куба – тука. Горе-долу същото, тук само по-студено по едно време. Нищо не ми липсва – всичко е супер!  – Да, нормално. Да, те малко гледа, много се радват. И те знаят аз как се справи и някои са го гледали. Поздравяват ме.  – Не, там е брат му – Раул Кастро, продължава все едно той жив – Фиде!  -Първо не помня, сигурно – здрасти, как си? Има много, много трудни думи има.  -Изнемеряваш ли ме? (Смее се.) Не, но това са думи, които аз не използвам. Ако повтаря – три пет, пъти – тогава ще го кажа.  – Там няма толкова цветя и тия неща, но има джентълмен. Постоянно уважение към жените – винаги. В Куба – да искам телефон от някой така, не става. Ако я познавам – ще изпратя съобщение, ако не – няма как да й пиша, а и там няма телефон, тази година почна да има.  – В кубински – тялото, а в Булгария е лицето, тук черти са, масово имате по-красиви и интересни черти, там много красиво тяло.  – Не, не, за какво да ме ревнува, аз нищо не прави! Ние сме женени преди 15 години – 2002-ра имаме сватба. Аз преди „Вип брадър” бях и в други предавания, сега шоуто било част от моята кариера, един експеримент. Аз мисля сигурно било по-леко, но много силно, но аз успях да го преживея. Интересно, много добре опит.  – Да, и в Куба имам деца, и тук, вече и внуци има. Много добре, нормално, всичко наред. На училище всички, учи, работи, нормално.  – Аз да учи на тях? Нищо! Те трябва да са както, как се казва – да има собствено мнение, това е. Родителите ми ме научи – да има собствено мнение, да съм възпитан и това е – и да уважава винаги всички и всичко. На първо място уважение към друг човек, аз трябва да те уважава, не само защото си богат, аз трябва да те уважава и защото си беден. Ти, ако си тия хора, дето чисти улица – пак трябва да те уважава, ако си чефа от хотела – пак трябва да те уважава, защото това уважение прави един човек да е възпитан първо към себе си и също към другите.  – Най-красива булгарка – Никол (Станкулова-б.а.) от новини, от време. От чужбина – може би Наоми Кембъл.  -А, с Поли Генова по едно време много близки, но и с Део, Лео, Играта – много са ми на сърце и добри приятели.  – Книгата за живота на Малкълм Екс, той е като Мартин Лутър Кинг. „Кръстникът” съм я чел 2-3 пъти – дълга, но много ми харесва.  – В Куба има много религия – мюсюлмани, християни, католици, но има и много атеисти. Примерно Кастро е от семейство на католици, но той било атеист и той само вярва на Ленин, Карл Маркс и такива комунизмо лидери – той не вярва нищо друго, и на революцията, която прави.  – В Господ първо, той прави всичко, ние сме тук, но той прави света. Светът не е направен от еволюция, както казва Дарвин, а от Господ – той прави човек, прави света, прави всичко.  – Животът е кратък – трябва да се живее чисто и интензивно примерно.   Атрактивният танцьор, хореограф и изпълнител Алфредо Торес е роден в Куба в семейството на известен треньор по бокс. В тинейджърските си години се изявява като спортист и показва много добри резултати в плуването, леката атлетика, борбата и бокса. Най-голямата му страст обаче са уличните танци и в свободното си време той нон-стоп упражнява нови стъпки в брейка и хип-хопа. Насърчен от баща си, Алфредо се записва в Националното училище по танци в Куба – Danca Nacional de Cuba. Скоро след завършването е приет в световноизвестния балет „Тропикана”, където за рекордно кратко време става солист. С колегите си от трупата изнасят и много турнета в чужбина, а през 2001-ва година са поканени в България. Тук Алфредо получава предложение да работи в известен столичен клуб и среща голямата си любов – българката Гена, което повлиява на решението му да остане у нас. Бързо става популярно и обичано лице, открива собствено денс студио и има редица участия и ангажименти като с големият си чар, темперамент и страстни латино танци се превръща в любимец на публиката. През януари 2011 г. Алфредо и партньорката му по танци, която е българка, стават първи на открития шампионат по салса в Милано – World Salsa Meeting. AlfredoStyle Team става и европейски шампион по салса за 2007 на проведеното в Англия първенство.", "date": "2017.12.17", "title": " Алфредо Торес: Артистът е като гинеколог – работи там, където другите се забавляват"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8-%d0%b8-%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8-%d0%bf%d1%80%d0%be%d1%82%d0%b8%d0%b2-%d1%81%d0%bf%d0%b5%d0%ba/", "text": "Спекулативното и необосновано повишаване на цената на ел. енергията ще доведе до фалити, загуба на трайни работни места и „замразяване“ нивата на доходите в редица браншове и отрасли. Това се казва в позиция на национално представителните синдикални и работодателски организации КНСБ, КТ „Подкрепа“, АИКБ, БСК, КРИБ. Пазарът на електроенергия у нас вече се доминира от търговията на свободен пазар, което се подкрепя от национално представителните работодателски и синдикални организации като модел за устойчива конкурентна среда, осигуряваща подобрение качеството на услугите и оптимизиране на цената на електрическата енергия. За стопанските потребители, присъединени към мрежите на високо и средно напрежение, като задължени регистрирани участници на свободен пазар, това е и единственият начин за осигуряване на нужното им електропотребление. Дейността на участниците в електроенергийния пазар – производители на електроенергия, търговци, координатори на балансиращи групи, преносен оператор, оператори на електроразпределителна мрежа, борсов оператор и доставчик от последна инстанция минава през лицензионен режим, надзор от страна на КЕВР и утвърдени норми, част от националното ни законодателство. Осигуряването на конкурентна среда е сред задълженията и на КЗК. Прозрачност, надеждност и предсказуемост – това са ключови категории за успешно и пълноценно функциониране на енергийния пазар. Но нещо в този пазар не работи както трябва. Значителни обеми бяха търгувани към определени търговци при неясни условия, обезпечаващи непазарни предимства спрямо останалите участници. Изкуствено бе ограничавано и предлагането през двата сегмента на борсата – малки, нерегулярни лотове, липса на профилирани продукти. Това естествено води до ирационални ценови нива, които категорично не могат да бъдат определени като референтни. Отбелязваме, че предприетите стъпки за договаряне през борсата на всички количества електрическа енергия, предназначена за свободен пазар могат да ограничат тези непрозрачни практики. Нужен е съответният контрол и санкции срещу манипулации и злоупотреби при ясни, недвусмислени регламенти и правила. Междувременно, необосновано, без връзка с реалностите в сектора, непрозрачно и напълно непазарно се предприемат действия за значително увеличение на цената на електроенергията, като през последните дни този процес ескалира рязко до претенции от страна на търговците за прекратяване на договори за доставка или налагане едностранно на цени с между 30% и 65% по-високи спрямо установените до момента. Спекулативното и необосновано повишаване на цената на ел. енергията ще доведе до фалити, загуба на трайни работни места и „замразяване“ нивата на доходите в редица браншове и отрасли. Ще доведе и до ръст на цените на хранителни и нехранителни стоки. Увеличението засяга както бизнеса, така и държавни и общински администрации, болници, училища, членовете на синдикатите и всички работещи български граждани. Пренасяйки се към цените на регулиран пазар, ще засегне всеки битов абонат. Некоректните търговски практики включват и нови задължения в системата на енергетиката, като няколко търговци дължат вече десетки милиони лева към фонда за сигурност на електроенергийната система. В тази връзка апелираме за незабавни и конкретни стъпки към ограничаване на вредни практики и недопускане на напрежение в системата на българската енергетика и индустрия в началото на зимния период, заявяват социалните партньори в позицията, подписана от председателите на АИКБ, БСК, КРИБ и на синдикатите КНСБ и КТ „Подкрепа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Синдикати и работодатели против спекулативния ръст на цената на тока"}
{"url": "https://trud.bg/%d0%bf%d1%80%d0%be%d1%84-%d1%85%d1%80%d0%b8%d1%81%d1%82%d0%be-%d0%bc%d0%b5%d1%80%d0%bc%d0%b5%d1%80%d1%81%d0%ba%d0%b8-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bc%d0%be/", "text": "През зимата получаваме по-малко светлина, по-хладно е и това създава предпоставки за отслабване на имунната система и развитие на редица заболявания. Ето защо сме длъжни да осигурим на организма си питателна и здравословна храна, която да го подпомогне в борбата с тях. Особено добре със тази задача се справят чесънът, морковите, зелето, лукът и тиквите, каза пред „Труд“ проф. Христо Мермерски. Ако човек предозира със синтетичен витамин А, ще получи главоболие и може да увреди черния си дроб. Ако обаче вземе един морков и изяде половината, ще си осигури дозата витамин А за четири дни, или витамин С за един ден, посъветва експертът по природна медицина. „Като цяло, синтетичните витамини имат странични ефекти и не са най-добрият вариант. Те трябва да се приемат по органичен път с храната. Същото се отнася и за останалите хранителни елементи“, посочи проф. Мермерски. През зимата е препоръчително всеки ден да изяждаме един настърган морков със зехтин и слъчогледово семе. Това е мултивитаминен продукт, който в същото време осигурява белтъчини, мазнини от растителен произход, въглехидрати и т.н., добави той. „Чесънът е един от най-уникалните зеленчуци в целия свят заради многото му лечебни свойства. Няма друго растение, което да съдържа толкова много полезни съединения и подпомага организма да преодолее за кратко време опасни заболявания“, препоръчва още специалистът. По думите му, чесънът съдържа голямо количество йод и влияе благоприятно на щитовидната жлеза. Една от най-ценните му съставки е алицинът. Това етерично масло притежава силно фитоницидно действие и е в състояние да убие или спре развитието на десетки видове бактерии, включително стрептококите и салмонелата. За жалост при готвене алицинът губи действието си затова трябва да приемаме чесъна суров или в салати, посъветва проф. Мермерски. Неприятният мириз след употребата на чесън се неутрализира с дъвкане на магданозови листа. Две скулидки чесън, сдъвкани и преглътнати, имат силата да унищожат бацила на туберколозата. Освен това той има противоракови свойства. Преди много години студентът от Московския университет и бъдещ професор Борис Токин направил интересен експеримент. Сложил под похлупак разтвор с 80 болестотворни микроорганизми и до него счукани чесън и лук. След час и половина установил, че микробите са унищожени само от изпаренията. По думите на проф. Мермерски, лукът също е уникален по свойствата си. „Древните римляни задължавали войниците да слагат в поясите си глава кромид лук, защото смятали, че ги пази от болести. Това до известна степен е вярно, тъй като той съдържа фитонциди, които унищожават болестотворните микроорганизми“, обясни експертът по хранене. Тиквата също е незаменима през студените месеци. Тя има огромно съдържание на витамин А, а целулозата й е много нежна и не дразни стомаха. Още в древността са я препоръчвали като целебно средство при болки в ушите. Притежава диуретични средства и се използва при лечение на копривна треска. При направени химични изследвания е установено, че тя съдържа от 10 до 14% фруктоза, пектин, който абсорбира отровите в организма и каротин, т.е. витамин А, чиято концентрация е по-висока дори от тази на морковите, каза проф. Мермерски. В тиквата се съдържат още витамини В1, В2, В6, Ц, Е, ферменти, протеини, минерални соли на желязото, калия, медта, магнезия, фосфора и кобалта. Много полезно е и зелето. Древните римляни са гледали на него като на лекарство срещу безсъние и главоболие. В много страни го препоръчват при заболяване на черния дроб, авитаминоза, подагра, възпалителни заболявания, захарен диабет, язви, посочи ученият. Пресният сок от зеле помага за бързо заздравяване на рани и повлиява положително на функцията на щитовидната жлеза. През зимата сме длъжни да изяждаме и по една ябълка на ден, съветва проф Христо Мермерски. Англичаните казват, че една ябълка на ден ни държи далеч от доктора. Канелата, която някои хора приемат с нея, е сред най-силните антиоксиданти, подпомага паметта и влияе положително на психичното здраве. Характерната за зимните месеци туршия също има своите полезни свойства, особено ако включва кисело зеле. „Суровите туршии са полезни, защото са продукт на млечно-киселата ферментация. Тук включвам най-вече киселото зеле, което е открито от китайците“, каза проф. Христо Мермерски. Съдържа ценния витамин В12, който обикновено липсва в растителната храна, както и В6, без който не е възможна белтъчната прерботка, посочи той. Стимулира нервната система, метаболизма на желязото, строежа на червените кръвни телца, снабдяването на клетките с кислород, подпомага изграждането на костите, преработката на мазнините и активността на мускулите. Помага и при храносмилателни проблеми. Помощник е в борбата срещу рака, тъй като актериите на млечната киселина активират имунната система и съпротивата срещу туморите.   В периода от Коледа до Атанасовден са едни от най-големите празници. Всяка седмица има по два или три имени дни. Имаме много поводи да употребяваме алкохол, затова според проф. Христо Мермерски, това е времето на алкохолната буря. Според него, българинът има едно ценно качество – никога не пие ракия без мезе. „Освен това пие бавно. За разлика от нас, в Русия, където съм защитил първата си доктурантура, пият на екс. В това отношение ние имаме наистина разумно поведение и култура на пиене“, каза той. и посъветва да не забравяме мезето: „Когато човек пие и се храни, особено ако има нещо блажно, мазнините в стомаха не дават възможност алкохолът да удря в главата толкова силно, както когато консумираме на гладен стомах“. Препоръчително е ракията да се консумира със салата, която включва растителна мазнина и то зехтин. Зехтинът влияе положително на всички органи и системи, посочи проф. Мермерски. По думите му, най-препоръчителната напитка без съмнение е червеното вино, тъй като то е естествен, придобит на базата на естествена ферментация, алкохол. „Най-добрата му реклама са французите, които, без да спазват някакъв режим по отношение на здравословното хранене, страдат много по-малко от сърдечно-съдови заболявания. Те пият по две чаши на обяд и вечер. Виното съдържа дъбилни вещества, които убиват микробите, различни химични съединения, които се отразяват добре на сърдечно-съдовата система и стомаха“, каза специалистът по хранене. За ракията трябва да е ясно – тя не влияе добре на нито една система в организма, но в малки количества има своите положителни ефекти най-вече свързани със свойствата й на дезинфектант, обясни проф. Христо Мермерски. Тя убива микробите в устната кухина, а там се развъждат различни видове бактерии, вируси и гъби, които в зависимост от състоянието на организма, започват да проявяват своето действие. Последствията са пародонтит, лош дъх и т.н. В същото време не бива да забравяме, че злоупотребата с алкохол не прощава на черния дроб. В такива случай проф. Мермерски препоръчва отвара от метлено семе – растението, от което се правят класическите метли. То върши чудеса в помощ на хората, които страдат от цироза на черен дроб в следствие на дългогодишна злоупотреба с алкохол.", "date": "2017.12.17", "title": " Проф. Христо Мермерски пред “Труд”: Моркови, чесън и кисело зеле подсилват организма през зимата\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bc%d1%8a%d1%80%d1%82%d0%b2%d0%be-7-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5%d0%bd%d1%86%d0%b5-%d0%b2-%d0%bc%d0%be/", "text": "Труп на 7-годишно момиченце е открит тази сутрин в жилище в Момчилград, съобщи  . Майката била нощна смяна във фабриката „Теклас – България“, намираща се на около 10 км от Момчилград. Прибирайки се в апартамента, открила мъртвото тяло на дъщеря си. Жилищният блок се намира в центъра на Момчилград. Тялото на момиченцето е транспортирано в кърджалийската болница за аутопсия. Разследващите работят по версията за убийство по особено жесток начин. На тръгване от апартамента снощи, майката заключила външната врата с едно завъртане на ключа. На сутринта й направило впечатление, че се наложило двойно завъртане на патронника и едва тогава вратата се отворила. Бащата на момиченцето се намира в чужбина. Имала и по-голям брат, но пък той бил в Турция. „Убили са малкото „слънчице“. Така я наричахме. Не можете да си представите колко красиво лице имаше“, разплака се жена от съседен блок. Тя е разговаряла с майката на Дамла, която заявила, че дъщеря й лежала върху леглото, но устата й била запушена с тиксо. На този етап от прокуратурата и полицията не дават информация. На входно-изходните артерии на Момчилград има засилено полицейско присъствие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Откриха мъртво 7-годишно момиченце в Момчилград\t\t\t"}
{"url": "https://trud.bg/%d0%be%d1%81%d0%b5%d0%bc-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%81%d0%b0%d0%bc%d0%be%d1%83%d0%b1%d0%b8%d0%b9%d1%81%d1%82%d0%b2%d0%b5%d0%bd-%d0%b0%d1%82%d0%b5%d0%bd/", "text": "Най-малко 8 души загинаха след самоубийствен атентат и стрелба в църква Кета, южен Пакистан. Ранените са десетки. По данни на властите, двама души с пояси с експлозиви са направили опит да влязат в светата обител. Между тях и охраната се завързала престрелка, което вероятно е довело до избухването на бомбите. По думите на регионалния министър вътрешните работи, ако атаката не е била осуетена е щяло да има стоици жертви. Капацитетът на тези църкви е между 300 и 400 души. Нападателите са носели и автоматично оръжие. Представител на местната полиция поясни, че местата за поклонение се охраняват, защото често са обект на атаки от страна на ислямски екстремисти. Все още никой не е поел отговорност за атаката. Районът е отцепен, на място има много линейки и полицейски коли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Осем загинали при самоубийствен атентат и стрелба в църква в Пакистан"}
{"url": "https://trud.bg/%d0%b0%d0%bf%d0%b8-%d0%bd%d0%b0%d0%b4-500-%d0%bc%d0%b0%d1%88%d0%b8%d0%bd%d0%b8-%d0%be%d0%b1%d1%80%d0%b0%d0%b1%d0%be%d1%82%d0%b2%d0%b0%d1%82-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%b2/", "text": "Над 500 машини обработват пътните настилки по републиканската пътна мрежа в районите със снеговалеж. Най-силни са снеговалежите в Софийска област. В Троянския проход – път II-35 Троян – Кърнаре, е ограничено преминаването на тежкотоварни камиони над 12 тона поради снегонавявания. Без ограничения е движението през проходите „Айтоски”, „Котленски”,  „Обзорски”, „Печинско”, „Превала”, „Предел”, „Републиката“, „Ришки” и „Рожен”. Ограничено е движението на товарни автомобили над 10 тона през проходите „Вратник” и „Твърдишки“. Забранено за  камиони над 3,5 тона е преминаването през проходите „Дюлински” и „Пампорово”. Ограничено е движението на товарни автомобили над 12 тона през проходите „Петрохан“ и „Шипка”. 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Агенция „Пътна инфраструктура“ препоръчва на шофьорите, на които им предстои пътуване да тръгват на път само с подходящи гуми, тъй като се очаква засилване на снеговалежа, да карат със съобразена скорост и повишено внимание, спазвайки указанията на „Пътна полиция“.  Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " АПИ: Над 500 машини обработват пътищата в районите със снеговалеж"}
{"url": "https://trud.bg/%d0%b6%d0%b8%d0%b2%d0%be%d1%82-%d0%bd%d0%b0-%d0%ba%d0%b8%d0%bb%d0%be%d0%b3%d1%80%d0%b0%d0%bc-%d0%b4%d0%b5%d0%b9%d1%81%d1%82%d0%b2%d0%b0-%d1%81%d1%80%d0%b5%d1%89%d1%83-%d0%b2%d0%be/", "text": "Психолози и психотерапевти обучават ученици от 12 г. до 18 г. в превенция на хранителни разстройства с благотворителната инициатива „Живот на килограм”, първа засегнала съществуването на този проблем. Инициатори на проекта са Милена Ташкова и София Фердинандова, които се занимават с индивидуална и групова терапия, както и с обучения на психолози в създадената преди десет години „Психодраматична работилница”. Към екипа се присъединяват Любомира Манчева, Славея Дънева, Миглена Буркутоглу, Нина Тодорова, Джулия Камборидис. Всички те прегръщат идеята за проекта и поставят началото му през октомври 2016 г. Започват с пет столични училища, днес са работили в 16 с над 1600-1800 ученици. През тази година проектът им излиза извън пределите на София. Първият град, който посещават, е Пазарджик, а в бъдеще им предстоят срещи във Велико Търново и Пловдив. Водени са от идеята заради равносметката, която са си направили в продължение на години професионален опит, а именно, че всеки трети пациент страда от някаква форма на хранително разстройство, проявена вследствие на душевно страдание. Основават се на опита, който имат, и решават да реализират проекта в превенция. Любомира Манчева (психолог, психодрама терапевт, хипнотерапевт) разказва пред „Труд”, че назовават каузата „Живот на килограм” заради това, че страдащите от дадено разстройство измерват живота си в грамове, калории и хапки. „Тези хора са избрали път, който включва храната, но този път ги отвежда до болест”, казва Миглена Буркутоглу (психолог). Любомира и Миглена разясняват, че срещите с учениците протичат в 3 етапа. При първия засягат външния вид, моделите за подражание и красота, начина, по който възприемаме себе си, и връзката между външността и хранителното разстройство. Вторият етап обхваща вътрешните емоции, разпознаването им и тяхното преодоляване. Третият обобщава и осмисля първите два, говори се за конкретните хранителни разстройства като анорексия, булимия, орторексия (мания по здравословно хранен), хиперфагия (болестта на хората с големи тела), емоционално хранене, анорексия атлетика (свързана с вманиачаване на тема спорт и хранителни добавки). „Учениците вече си дават сметка, че става въпрос за страдание, че е заболяване на психиката и че има значение как се справя човек със солените моменти в живота”, обяснява Любомира. „В дъното на всяко хранително разстройство е някакъв конфликт, свързан с емоции, вътрешна или външна среда. Усилията ни са насочени към това да си дадат сметка за случващото се и да предпазят себе си и връстниците си, защото специфичното тук е, че храната е нещо, което присъства в ежедневието и ако я няма тази информираност, човек няма да се усети, че е в риск”, разказва Миглена. Двете специалистки информират, че в социалните мрежи могат да се срещнат статистика за страдащи от разстройства у нас, като 200-250 хил., но официални данни няма. Отбелязват, че липсва осведоменост у българите за наличието на проблем. „Този въпрос се неглижира, не се отдава значение в обществото, няма информация и родителите не си дават сметка и не го осъзнават, докато не стана фатално”. Факторите, които предразполагат към това, са външен свят (медии, модели и стереотипи за красота), семейството – (перфекционизъм, стремеж за изпълнение, взискателност, високи очаквания, свръхобгрижване, спестяване на фрустрация от външен свят, конфликтност). „Живот на килограм” е първата програма, занимаваща се с превенция – да не се стига до симптома и до болестта. Дълго време работят без финансова подкрепа, безвъзмездно. Единствената подкрепа, която получават, е от голяма компания като дарение. Към тях се присъединяват и седем доброволци, които подпомагат работата им. През тази година и половина получават и помощта на известни личности, които популяризират кампанията с лицето си – включват се представители на медицинските среди, психиатри, актьори, певци, готвачи и др. Голям успех за всички участници в кампанията е инициатива „Промяната” чрез която „Живот на килограм” е в топ 5 на социалните проекти в България. В бъдеще предстои гласуване от зрители, а наградата за участниците е възнаграждение на стойност от 30 хил. лв.   За да стане проектът „Живот на килограм” устойчив, екипът от психолози и психотерапевти е в процес на създаване на терапевтична програма, която ще даде възможност за лечение за страдащи от хранителни разстройства. „Нищо от само себе си не се е случило в този проект – ние питаме децата в училище в какво се измерва животът, а за нас той се измерва в смисъла, усмивките и в това, което получаваме като обратна връзка и желанието да разбират повече за себе си”, казва Любомира Манчева.", "date": "2017.12.17", "title": " „Живот на килограм” действа срещу войната с храната\t\t\t"}
{"url": "https://trud.bg/%d0%b3%d0%b0%d0%bb%d1%8a%d0%bf-%d0%b8%d0%bd%d1%82%d0%b5%d1%80%d0%bd%d0%b5%d1%88%d1%8a%d0%bd%d1%8a%d0%bb-56-%d0%b4%d0%be%d0%b2%d0%b5%d1%80%d0%b8%d0%b5-%d0%b8%d0%bc%d0%b0-%d0%b8%d0%bd%d1%81%d1%82/", "text": "През декември доверието в президентската институция е очаквано високо, а доверието в правителството е по-високо от това в парламента. Най-харесвани са личностите, които са по-далеч от ежедневния политически процес. Това сочат данни от ежемесечния „Политически и икономически индекс на „Галъп интернешънъл“– независимото от външно финансиране изследване, проведено между 30 ноември и 7 декември 2017 г. с добавка от предходната вълна – през ноември, както и с ретроспекция от осем години. Институцията на президента завършва годината с нива на доверие от 56% срещу 29% недоверие. Личното доверие на Румен Радев е на закономерно сходни нива с доверието в институцията. Вицепрезидентът Илияна Йотова пък се ползва с лично доверие от 25%, което е сравнително висока оценка на фона на доверието за останалите политически фигури у нас. През декември правителството има 31% доверие и недоверие от 58%. Това са равнища, които се повтарят сравнително устойчиво през годината. Така първите няколко месеца на кабинета „Борисов 3“ се оказват с равнища на доверие малко по-добри в сравнение с началните месеци на предходния му мандат, по-благоприятни от началните месеци на мандата „Орешарски“ и много по-неблагоприятни в сравнение с началните нива на първия кабинет „Борисов“ през 2009 г. Налице е обичайното за всяка власт „износване“ на подкрепата, но и достатъчно знаци, че ГЕРБ има дълготрайно влияние. Около загубените от ГЕРБ избори за президент Бойко Борисов донякъде загуби и личен рейтинг и слезе на нива под 30% доверие. Пролича и стандартната за такива случаи тенденция загубилият избори да продължава с ниски нива на доверие. Следващите месеци обаче показаха, че Борисов е в състояние сравнително бързо да „наваксва“ одобрение и то се върна на нива над 30%. Това го прави един от одобряваните политици у нас. Разбира се, няма ги драматичните амплитуди от по-ранните му политически години, когато беше новонавлизащ, респективно по-харесван, политик. Парламентът, по традиция, е с по-ниско доверие от правителството в края на годината – 70% негативни и 22% позитивни оценки. През 2017 г. се долови известно укрепване на доверието в парламента. Вероятно повлия характерното за цялата година мобилизиране на електората на управляващите партии, които имат по-сериозна периферия. Нивата на позитивните оценки останаха сравнително трайно над 20%, а на негативните – под и около 70%. Подобен тип оценки за последно бяха регистрирани през 2009 и 2010 г. – първите години на първия мандат „Борисов“. Отношението към институцията на Народното събрание стана по-благосклонно още след идването на служебното правителство в края на януари 2017 г. Парадоксално, по-благоприятни стойности на одобрение в парламента дойдоха в период, когато той на практика отсъстваше. Това се дължеше на общото успокоение, което обичайно идваше след разрешаване на политически кризи, като тази с подадената от Борисов оставка през есента на 2017 г. В края на годината най-харесваните от българите политически личности са Румен Радев, Мая Манолова и Йорданка Фандъкова. Това са и трите политически личности, които имаха положителен рейтинг в годината, т.е. доверието превишава недоверието. Сравнително високо доверие има и Бойко Борисов, както и един „пакет“ от личности като Илияна Йотова, Лиляна Павлова, Мария Габриел, Красимир Каракачанов, Томислав Дончев, Корнелия Нинова, Екатерина Захариева и др. В последната една година се забелязва ръст на доверието при Мая Манолова – заради активността и заради възможностите, които позицията на омбудсмана дава. От двайсетина процента при встъпването в длъжност, сега доверието е 51%. Укрепване на доверието има и при Корнелия Нинова – трайно под 20% преди година, до трайно над 20% сега. Известно укрепване на доверието в рамките на последните две години има и при Красимир Каракачанов – от 10 – 15% през 2016 г. до 20 – 25% сега. Класирането на личности според доверието в тях показва повече за масовия вкус, а не толкова за това кой как си върши работата. Различните фигури са в различни по трудност на задачите ресори и затова директните сравнения винаги трябва да са внимателни, посочват от „Галъп“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " „Галъп интернешънъл“: 56% доверие има институцията на президента\t\t\t"}
{"url": "https://trud.bg/%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%b2%d1%80%d1%8a%d1%87%d0%b2%d0%b0%d1%82-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d1%81%d0%bb%d0%b0%d0%b4%d0%ba/", "text": "За 16-а поредна година неправителствената организация „Общество за музика и танц в Пазарджишка област” и Община Пазарджик ще връчат наградата „Сладкопойна чучулига”. Церемонията ще се проведе на 21 декември (четвъртък) от 18 часа в Драматичен театър „Константин Величков” в областния град. Наградата е за творчески постижения на изтъкнати творци и художествени колективи от Пазарджик и региона и принос в областта на изкуството и културата. Досегашните носители на приза са над 40 души и състави. През тази година четиримата отличени по традиция ще получат парична премия от Община Пазарджик и статуетка от областния управител Стефан Мирев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " В Пазарджик връчват наградата „Сладкопойна чучулига“"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b1%d0%b0%d1%80%d1%82-%d0%b7%d0%b0%d1%89%d0%b8%d1%82%d0%bd%d0%b8%d0%ba%d1%8a%d1%82-%d0%bd%d0%b0-%d1%86%d1%81%d0%ba%d0%b0-%d1%86%d0%b5/", "text": "– Знам, че Златан Ибрахимович има много титли, но не знам дали са поредни. Не се сещам за друг. – Играех във Франция и можеше да подпиша с един отбор от втора дивизия. Но моят мениджър ми каза да отида в един тим, който може да играе в Лига Европа тази година – „Литекс“. Предложи ми да отидем и да видим какво ще стане. Когато дойдох тук, бях на 21-22 години. Изиграх един контролен мач и явно добре съм се представил. Тогава Гриша Ганчев не бе на срещата, но там беше Стойчо Стоилов, който се обади на Гриша и Ганчев каза: „Този футболист няма да си тръгва оттук без да подпише договор.“ Отидохме в един ресторант в Ловеч, даде ми един лист и ми каза: „Хайде, пиши какво искаш.“ Разбрахме се много бързо. – Ако трябва да съм честен, не много. Знаех, че ни бихте 1993 година. – Да, както и всички българи. – Само хубави спомени имам. Бях много по-млад. Веднага взехме купата, а след това и още трофеи. За първи път бях в чужбина и само на 22 години. Отначало не беше много лесно, но в отбора бяхме петима французи и бързо се адаптирах. След шест месеца започнах да говоря български и това беше голям плюс за мен. Беше хубаво. – Направих три години в Ловеч и исках да видя нещо друго. Трябваше да подписвам договор с един отбор от втора дивизия на Франция, но точно като стигнах там, Гриша Ганчев ми се обади и ми каза: „Недей да подписваш още. Може да се разбереш с един друг български отбор.“ След това ми се обади Кирил Домусчиев. Каза ми да дойда в София да говорим и след това да реша. За три дни пътувах два пъти от България до Франция и обратно. Разбрахме се с Кирил Домусчиев. – Мисля, че не. Също и от „Лудогорец“ в ЦСКА, но тогава стана. – Доста си приличаха, защото Ловеч и Разград не са много различни градове. Не са от най-големите. В отборите имаше хубав микс между българи и чужденци. И в „Литекс“, и в „Лудогорец“ имахме страшен колектив. Затова успяхме да спечелим титли. Никой не очакваше, но в първата година в „Лудогорец“ взехме купата и първенството. С „Литекс“ беше същото. Надявам се, че тази година може да стане същото, защото пак имаме един много хубав колектив. Може да играем още по-добре и се надявам да го постигнем. – Най-лесна беше може би третата с „Лудогорец“. Първите две се решиха в последния мач, а третият път бяхме шампиони по-рано. – Да, наистина беше голям подарък. Не го очаквахме. Имах билети за следващия ден за Франция, защото не очаквахме да станем шампиони. Беше много приятна изненада и не се прибрах у дома на следващия ден, а празнувахме. – Златан Ибрахимович, който започна в „Аякс“, а след това продължи и в Италия. – Да, има голям успех с много отбори. Надявам се и аз да продължавам така. – Да, даже тази година се надявам да вземем не само първенството, но и купата. – Може би Суперкупата, при която бихме с 2:1, а аз вкарах победния гол. Най-сладко беше тогава. А и моите родители бяха на стадиона и беше много хубаво. – Доста си приличат. Има добър микс между българи и чужденци, което е голям плюс за отбора. В съблекалнята всички сме много близки. Колективът се прави с мачове като този срещу „Лудогорец“ за Купата. Когато е трудно, но печелиш, естествено е по-сладко. – Публиката е страхотна! Не само срещу „Лудогорец“, а на всеки мач публиката е уникална! За първи път виждам такова нещо. Те са 12-ият ни играч. Помагат ни не само в София, а и когато гостуваме. – Да, наистина това е голяма разлика с „Литекс“ и „Лудогорец“. И там имаше фенове, но онзи ден на стадиона имаше може би 15 хиляди. Много ни помагат. Когато ни е трудно, те са зад нас и продължаваме напред всички заедно. – Естествено, че Франция ми липсва. Но вече почти 10 години съм извън родината. Там живея в Авиньон. Хубав град, близо до Марсилия. Липсва ми, но скоро ще се прибера. – Не, по принцип не харесвам да коментирам това. Нормално е понякога съдиите да сгрешат, както и ние, футболистите. Не мисля, че е нарочно. Ние не сме роботи. Всички грешим, съдиите също. – Според мен е спорно. Можеше и да ми даде червен картон, но можеше и да свири фаул за нас. На камерата не си личи добре, но той малко ме бутна. – Бях там година и половина. Първите шест месеца беше много добре. Играех всеки мач. Бяхме втори, на една точка от „Базел“, но като се върнах през януари взеха един швейцарец. Той трябваше да играе с националния отбор на европейското първенство, а аз загубих мястото си. Ситуацията продължи една година и не ми беше много лесно. Не беше много лошо, но не беше за мен. – Да, точно затова. – Да, прилича си. И там ми харесва. Където и да съм, съм щастлив. Играх там шест месеца и беше хубаво. Но не исках да продължа там, защото можех да дойда тук в ЦСКА. Взех това решение, защото за мен и за семейството ми беше най-добре да дойдем тук. – Може би онова, което споменах – за Купата. Семейството ми беше тук, а и вкарах втория гол за победата с 2:1. – Срещу сина ми, когато играем. С него ми е най-трудно. Не, всъщност един път, когато още бях в „Сент Етиен“ играхме срещу „Барселона“. Срещу мен беше Роналдиньо и на всички ни беше трудно. Беше в топ форма. – Вярно е, че сега Франция има един много добър отбор. Имаме много добра футболна школа и това е голям плюс. Естествено, че не можем да се сравняваме с България, защото сме 70 милиона, а тук са 7 милиона. Това е разликата и помага много във футболната школа. Може би затова Франция има такъв отбор сега. Надявам се, че и в България ще се получи, защото виждам голям прогрес във футболните школи. Тук съм от десет години и виждам, че всички искат да се развиват. – Да, вярно е. Но мисля, че не само Франция е така, а Германия също. – Да, България помага много. Надявам се, че и в България ще стане така. – Естествено Стоичков е номер едно. Бербатов също. – Бодуров играе много силно, както и Антон Недялков. Също и Ивелин Попов, с когото играхме заедно в „Литекс“. Искам да кажа всички, с които сега играя в ЦСКА. – Да, даже и в „Литекс“ играхме заедно. Много добре беше, сега също. Той има неща, които аз нямам и може би обратното. Затова добре се разбираме. Но също и с Чорбаджийски, който също е добър футболист. Тримата се въртим и засега имаме добър успех. – Харесвам доста Мбапе. Според мен сега той е най-добър във Франция. Смятам, че скоро ще спечели „Златната топка“. Вярно е, че сега за приза се борят Меси и Роналдо, но го виждам скоро в топ 3. Много е млад и може всичко. – Така е. Аз съм така – или всичко, или нищо. Срещнахме се в Разград, тя е оттам, но тогава живееше в София. Веднага разбрахме, че сме един за друг. Може би след шест месеца тя се върна в Разград и заживяхме заедно. Много бързо нещата се промениха, защото дойде първото дете, а след това и второто. Да, вярно е, че преди всички знаеха, че съм голям купонджия, но бях на 22 години. Сега съм на 31 и ми е доста по-хубаво. – Да, празнувахме след мача с „Лудогорец“, но вече на следващия ден не е лесно. – По принцип харесвам по-спокойните места. Живеем в София, но не точно в центъра. Хубаво ми е. Авиньон не е от най-големите градове във Франция, но не е и село. Там ми е хубаво.", "date": "2017.12.17", "title": " Александър Барт, защитникът на ЦСКА: Целта е дубъл"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-1-%d0%b3%d0%be%d0%b4%d0%b8%d0%bd%d0%b0-%d0%be%d1%82-%d0%b8%d0%bd%d1%82%d1%80%d0%be%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0/", "text": "Божествената света литургия беше отслужена в катедралния храм „Св. Димитър” по повод една година от интронизацията на Старозагорския митрополит Киприан. На тържественото богослужение присъстваха зам.-председателят на Народното събрание Емил Христов, областният управител на Стара Загора Гергана Микова, зам.-кметът на Стара Загора Иванка Сотирова, кметът на Мъглиж Господин Господинов, общински съветници и др. Негово Високопреосвещенство поздрави свещениците от Старозагорската епархия, официалните гости и християните. Той поднесе благодарности за доверието, на което се радва година след интронизацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Отбелязаха 1 година от интронизацията на митрополит Киприан"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%be%d0%b1%d0%b8%d0%bb%d0%b5%d0%bd-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6-%d1%81%d0%bf%d1%80%d1%8f%d1%85%d0%b0-%d0%ba%d0%b0%d0%bc%d0%b8/", "text": "Поради усилен снеговалеж, движението на тежкотоварни МПС над 12 т. през прохода „Предел“ се спира и в двете посоки, съобщава КАТ. Усложнена е обстановката и по главен път Е-79. Две коли се сблъскаха в Кресненското дефиле, за късмет няма ранени или жертви, но временно бе спряно движението, докато се изтеглят  авариралите автомобили. КАТ предупреди водачите да шофират внимателно, пътищата са мокри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Заради обилен снеговалеж спряха камионите над 12 тона в прохода „Предел“"}
{"url": "https://trud.bg/%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%be-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%bb%d0%b5%d0%bd%d0%b8%d0%b5-%d1%81%d1%8a%d1%82/", "text": "Благотворително представление „Сътворението”, посветено на Рождество Христово, организират в понеделник от 18.30 часа в концертната зала на Средно училище „Свети Седмочисленици” в район „Тракия” в Пловдив децата и младежите от сдружение „Паралелен свят”. Партньори в организацията на представлението и на коледен базар, който ще бъде открит същия ден от 9.30 сутринта във входния салон на кметството на район „Тракия”, са Община Пловдив, катедра „Теология” на Философско-историческия факултета на ПУ „Паисий Хилендарски” и сдружението на православните богослови „Свети Паисий Хилендарски”. Благотворителният базар ще е отворен всеки ден до 22 декември от 9.30 до 16 часа и на него ще се продават уникални сувенири, картички, декорации, изработени с много любов от децата, младежите и родителите от сдружение „Паралелен свят”. Набраните средства ще се използват за издръжката на Центъра за социална рехабилитация и интеграция (ЦСРИ) „Паралелен свят“ – за деца и младежи с увреждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Благотворително представление „Сътворението” набира средства за Центъра за социална рехабилитация и интеграция в Пловдив"}
{"url": "https://trud.bg/2041010-2/", "text": "Айфеловата кула в Париж е със специална украса за Коледа. Терасата на първия етаж на 324-метровата кула отвори врати за туристи в празничния сезон. Модернистични фигури на пингвини, блестящи борови дървета и ледове посрещат посетителите. Годишно през Айфеловата кула преминават около седем милиона туристи. Коледните декорации могат да бъдат видяни до 18 февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Айфеловата кула в Париж със специална украса за Коледа"}
{"url": "https://trud.bg/%d0%bc%d1%8a%d0%b6%d0%b5%d1%82%d0%b5-%d0%bd%d0%b0%d0%b4-40-%d1%81-%d0%bf%d0%be%d0%b2%d0%b5%d1%87%d0%b5-%d1%81%d0%b5%d0%bb%d1%84%d0%b8%d1%82%d0%b0-%d0%be%d1%82-%d0%b6%d0%b5%d0%bd%d0%b8%d1%82%d0%b5/", "text": "Руснак и американец анализират различните модели селфита от Инстаграм. Двамата учени са създатели на сайта Selfiecity.net, в който са събрани 3200 селфита от различни краища на света, подбрани от около 650 хил. снимки на хора от пет града. Лев Манович и Даниел Годмайер стигат до извода, че средната възраст на хората, правещи си селфита е 23.7 години, като, разбираемо, най-големите любители на дигиталните автопортрети са представителките на женския пол. При хората над 40-годишна възраст обаче тенденцията е друга – мъжете си правят доста повече снимки, за разлика от жените. Двамата анализатори изследват снимките на хора от Москва, Банкок, Берлин, Ню Йорк и Сао Пауло. Интересно е обаче, че средно едва 4% от снимките са селфита, а всички останали са на котки и кучета, храна, коли, къщи, крака, други хора, обувки, приятели, монументи и т.н. В сайта си Манович и Годмайер изследват фактори като наклона на главата при снимката, изражението на лицето, височината на погледа, отвора на устата и наличието на очила. В зависимост от различните показатели двамата правят класификация на селфитата и по полов признак. Мъжете и жените си правят различен тип селфита, въпреки че голяма част от тях са сходни.  Интересно е, че повечето от самоснимките показват лявата половина на лицето, защото мозъкът възприема по-добре лявата част на асиметричните ни лица и може би и затова в последните години особено актуална беше самоснимката на половин лице. Голяма част от тенденциите при селфи-модата навлизат и в България. През 2014 година станаха изключително популярни т.нар. релфита. Названието им идва от връзка (relationship) и селфи – т.е. романтичните снимки на влюбени двойки. Учени от Харвардския университет са установили обаче, че релфитата са най-дразнещата разновидност на снимките и заливането с тях може да доведе до загуба на приятели. Следващият вид селфита е белфи – самоснимка, на която на преден план изпъкват задните части на дамите. Понятието идва от butt (дупе) и селфи. Първа го популяризира Ким Кардашиян, която, влюбена в гигантските си задни части, оформени с помощта силикон, непрекъснато ги показва на феновете си в Инстаграм, Туитър и Фейсбук. Бумът на белфитата настъпи с 20-годишната нюйоркчанка Джен Селтър, чийто профил в Инстаграм е следен от около два милиона потребители, а сайтовете й изобилстват от реклами. Освен научния и забавния аспект на селфитата обаче, те имат и опасна страна. Особена популярност през последните години доби манията за “екстремни” снимки – от високи сгради, строежи и други опасни места, много от които завършват трагично. Последният такъв случай е на 42-годишна жена, която падна и загина от моста на “Витиня” преди седмица.  По-рано тази година и 14-годишно дете загина при опит за селфи от покрива на недостроена висока сграда в София.   Въпреки че в оксфордските речници определение на понятието селфи се появява през 2013 г., самоснимката може да се нарече поджанр на автопортрета, който съществува още от раждането на фотографията (и на изобразителното изкуство). Неслучайно именно фотографи се свързват с появата на селфито като понятие. За първи път терминът е дискутиран от фотографа Джим Краус в книгата му “Индекс на фотоидеите” от 2005 година. Три години по-рано обаче селфито се появило в австралийски интернет форум, а масово хората са възприели за “баща на селфито” Карл Бейдън, който преподава фотография в Бостънския колеж. Той си прави черно-бели автопортрети всеки ден в продължение на 30 години, с идеята да документира остаряването си. Започва проекта си на 23 февруари 1987 г., като се снима в една поза, с едно и също неутрално изражение на лицето. Съзнателно не си е пускал брада или мустаци, нито е променял особено прическата си.", "date": "2017.12.17", "title": " Мъжете над 40 с повече селфита от жените\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b2%d0%b5%d0%bb%d0%b8%d0%bd%d0%b3%d1%80%d0%b0%d0%b4-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%b7%d0%b0-%d0%be%d0%b1%d0%b5%d0%b4%d0%b8/", "text": "Кметът на Община Велинград д-р Костадин Коев настоява за незабавно обединение на местните туристически дружества. Тази своя категорична позиция градоначалникът на СПА столицата на Балканския полуостров декларира пред представители на централното ръководство на БТС (Българския туристически съюз) и местната туристическа общност на работна среща, на която бе обсъдено бъдещето на туристическите дружества в елитния наш курорт. На нея стана ясно, че комуникацията между съществуващите местни дружества и БТС е била слаба и бяха отчетени сериозни пропуски в работата. Присъстващите се съгласиха с мнението на д-р Костадин Коев, че във Велинград трябва да има само едно туристическо дружество, което да с ясен статут, ръководство и собственост. За тази цел кметът на Велинград насрочи нова среща с управителните съвети на ТД „Юндола” и ТД „Юндола- 1919” за 21 декември. На нея ще се обсъди кога ще бъдат проведени общите събрания на двете туристически дружества, които да вземат решения за сливането си в едно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Кметът на Велинград настоява за обединение на местните туристически дружества"}
{"url": "https://trud.bg/%d0%bf%d0%b0%d0%bd%d0%b0%d0%b9%d0%be%d1%82-%d1%85%d0%b8%d1%82%d0%be%d0%b2-%d1%81%d1%82%d0%b0%d0%b2%d0%b0-%d0%b3%d1%80%d0%b0%d0%bc%d0%be%d1%82%d0%b5%d0%bd-%d0%bd%d0%b0-38-%d0%bd%d0%b0%d0%bf%d0%b8/", "text": "Книгата на Панайот Хитов /1830-1918 г./ “Моето пътуване по Стара планина и животоописанието на някои български стари и нови войводи” /1872 г./, заглавие, което ще употребявам съкратено – “Моето пътуване по Стара планина…”, изиграла немаловажна историческа роля, притежава потенциала да продължи живота си. Написването и издаването й е отделен сюжет, възможен само във вулканичните възрожденски времена. Дотогава авторът е известен хайдутин-предводител на чети, с близо 10-годишен стаж из Стара планина. И неграмотен като по-голямата част от българското население. Родният образователен бум в границите на Османската империя увлича и него. На 37-38 г. той решава да се ограмоти. Докато още го прави, се залавя да пише своите ранни мемоари, основно посветени на четническия му живот. Трябва да се е чувствал неуверен на новото поприще, зер не е лесен преходът от грамотност към висшия й пилотаж – литературата. Та ги е дал за препис и редакция на своя стипендиант от Белградското богословско училище Петър Иванов Берковски. Той пък поискал от войводата новоизпечен издател да благослови с подпис неговия труд: “Подписвам своерочно, ас Панайот Хитов, да е Петър Иванов преписал от моя ръкопис и по мое казование.” Застраховка или висок възрожденски морал – Бог знае. В такава завършеност текстът е бил даден на Марин Дринов, още млад историк, работещ като частен учител в Чехия. Там той възнамерявал да го издаде, но неизвестно защо не го прави. Интересното е, че в тази редакция липсва втората част, т. е., “животоописанието на някои български стари и нови войводи”. Предположенията за отсъствието може да са две: още не я е бил написал или дори не я е бил замислял. Та нейната поява днес можем да обясним и с възможното подсещане от съвременник. Не друг, а Любен Каравелов е вероятният в такава хипотеза. Защото когато П. Хитов се мести в Букурещ, при една от срещите си с авторитетния писател и революционер му дава ръкописа. Естествено е Каравелов незабавно да го оцени, като не е невъзможно да е поискал допълване с “животоописанието…”. Заел се и тозчас с редактирането и издаването. С такъв възторг и усърдие, че на места си позволява свои намеси. Разбираемо е, защото при важната роля на хайдутството в националната съпротива никой преди Панайот Хитов /а и след него/ не е оставил автентично описание или мемоари за дейността си. Намесата на Каравелов не е в сюжетите и в истинността на разказваните събития. Там той е преди всичко редактор. Но на места допълва с коментари, обобщения и описания на природата. Тъй като той си е полемист-публицист и поет. Повлияла е и възрожденската тенденция литературата, в това число и мемоарната, да се приема най-вече с обществената си полезност. И такъв род редакция, донякъде дописване, да се съзнава не като подценяване на уменията и грамотността, а като съучастничество. Така редактирана, книгата излиза в 1872 г. в Букурещ. И постига целта на автора и на Каравелов – става търсено национално въодушевяващо четиво и за емигрантската публика, и за съотечествениците ни в пределите на Отоманската империя. Запазена е информация, че наши учители са искали от автора да им праща книгата, за да я четат на учениците си. В следващите години части от нея или цялата “Моето пътуване по Стара планина…” е издадена на руски, чешки и немски език. И това също работи за голямата цел – свободата на България. Но въпреки успеха след 1880 г. П. Хитов записва в 23 тетрадки съчинението “Фамилиарни забележки”. На някои места ръкописът повтаря “Моето пътуване по Стара планина…”. Но е по-обемен, с доста прибавени епизоди и подробности от живота на автора й. И с разкази за събития след 1872 г. – най-вече за емигрантството в Букурещ и за участието на български доброволчески чети в Сръбско-турската война в 1876 г. Тъй че става нова, бих казал още по-интересна книга. Но тези “Фамилиарни забележки” излизат твърде късно и първоначално на части – в 1972 г. и в 1975 г., тъй като тетрадките са намерени последователно. В 1982 г. са издадени цялостно, с литературна обработка от Н. Хайтов и съпругата му Жени Божилова. Това е осъвременяване и яснота, а не намеса като при Каравелов. И чак тогава П. Хитов получава реабилитация на интересен самостоен разказвач. А днес текстът на “Моето пътуване по Стара планина…” диша, а не издиша под напора на годините. Може да се чете със следене на съдбата на един българин в края на робството; да се търсят читателски обобщения както за живота на българина тогава, така и за същността на късното хайдутство; да се съпреживява националният й плам и изключителният морал и жертвеност на възрожденеца и на възрожденския революционер. Който се проявява и след описаното мемоарно време. Ярък пример е един от централните герои на книгата – Ильо войвода. Същият той на 70 години воюва в Руско-турската война край Етрополе със 150 четници. А близо 80-годишен участва в Сръбско-българската война. Подобни са фактите и за П. Хитов – и той активно съдейства на руското командване през цялата Освободителна война. А в 1885 г. създава конен отряд от 300 души, който няколко месеца е в постоянна бойна готовност заради евентуална намеса на Турция във войната. Роби сме биле! Е, някои – да!   Нашите младежи из Сливен се изпоплашиха. Една вечер аз ги намерих въоружени над Сливен, на планината Българка. Между тях имаше и пловдивци, и железничани, и казанлъчани. Тия момче­та се бяха решили да съберат селяните, да ударят на турската махала в града и да запалят копа­ните. – Какво сте намислили да правите? – попитах аз.  – Да се биеме за своята свобода – отгово­риха тия  Прегледах им оружието. Това оружие беше старо, фишеците не бяха добри, барутът нехелаше, а момчетата бяха още млади. Може ли да се воюва с подобно оружие? Когато видях всичкото това, то рекох на бъдещите юнаци да се върнат назад и да си гледат работата, защото времето не е за бунт, но тия ми отговориха, че се боят да се върнат, защото Тотьовият писар и няколко ду­ши свищовлии били хванати и затворени. – Ако се върнеме в града, то турците ще да затворят и нази и ние ще да изгинеме в темниците – казаха тия.  – Не бойте се! – рекох аз. – Тотьовият пи­сар нищо не знае и никого няма да предаде. Ос­вен това турците се боят да се не побуни народ и не смеят да ви закачат. Младежите ми отговориха:  – Защо ни казваш, че не смеят, когато и сам твърде добре знаеш колко момчета изгинаха в темниците, когато бастисахме кадият? Ти знаеш така също, че когато беше разбиена четата на Аджемът при Кортен, то множество виновни и не­винни българи измряха по турските темници! А ако е всичкото това така, то защо ни казваш, че турците не смеят да ни ловят? Мнозина от тия момчета плачеха и молеха ми се да ги не оставям; но в състояние ли бях аз да изпълня желанието им? Аз не можех да им дозволя да се побунят, защото народът не беше приготовен за въстание – ние нямахме никаква органи­зация. Когато се размислих добре, то рекох:  – Ако сте българи и народолюбци, то ви се мо­ля да се върнете и да си гледате работа. Аз твър­де добре зная, че турците не смеят сега засега и с пръст да ви побутнат, а ако се случи противното, т. е. ако захванат да ви ловят, то побегнете и дой­дете при мене. Ако захванат да ви закачат, то аз ще да се реша да запаля Сливен и да побуня народа, а там щото бог даде! Върнете се! Аз твърде добре зная, че турците са го сгрели. Тия знаят, че аз се намирам тука около 20 деня, но ни един из тях не смее да дойде и да ме гони. Преди 15 деня ме видяха двама турци, на Дидеоглу сино­вете, и аз им казах, че ако излезе потеря да ме гони, то ще да запаля и града, и селата, а ако някой турчин ми се попадне в ръцете, то няма да го пусна жив. Тия са разказали по града и по селата какво съм им рекъл и аз видя, че моите думи са подействували. Аз видях вече, че в цари­градските вестници се говори за мене; турците зна­ят, че аз се намирам отдавна на Балкана, и боят се да не направя бунт. Не мислете, че кукувицата е изпила до капка турския мозък. Турция се бои от революцията като от огъня. Оттам заминах на Мъглишките планини и за­прях се на онова място, което се нарича Българ­ка. Тук се научих, че Тотьо отишел за Шипка, но там налетял на една пусия и едвам спасил гла­вата си. Тотьо убил двама турци. Видях се с шипченските българи и чух от тях следующето:  – Ние имаме около 600 момчета за работа. Всички сме готови.  – Така, братя, така! Така ви искам! – казах аз. – Мене ми се харесва вашето родолюбие, но аз съм длъжен да ви кажа, че трябва да почака­ме още една година. Аз се надеям, че догодина, с божието име, всичко ще да бъде. Потърпете малко! После това аз отидох на планината над Кар­лово. Байрактаринът ми, който беше родом из Карлово, ме помоли да го пусна да иде дома си и да се види с майка си. Аз му дадох воля да иде, но рекох му да бъде осторожен. Той отиде, но върна се с половина душа. В онова време един турски офицерин помолил правителството да му даде дозволение да иде на планината и да доне­се главите ни; а байрактаринът ми се известил за това и прибързал да ми яви. Като седях един ден на един камък и гледах низ полето с далеко­гледа (с пусулата), то видях тоя офицерин, че дойде при едни овчари, които не бяха българи, и замръкна при тях. Аз отидох вечерта в бачията, улових едного от овчарите и попитах го какво е търсил при него турчинът. Овчарят ми рече:  – Турчинът дохожда при нази да му дадем ов­чарски дрехи, с които иска да преоблече дружи­ната си, за да ги не познаете и да дойде при вази да ви излови.  – Дайте му дрехите си, но после да се не оп­лаквате, когато ви ги донесат изпродупчени с на­шите куршуми – казах аз и заминах си. След три деня ето, че иде и офицеринът, прео­блечен с овчарски дрехи. Тоя турчин мислеше, че ние го не познаваме, и вървеше към нас съвсем свободно. Наредих момчетата си и заръчах им да не пушкат, дорде им не дам знак. Турците тряб­ваше да минат покрай нас, следователно ние мо­жехме да ги удариме твърде сгодно. Пътят се на­мираше 15 крачки далеч от нази. Всичкото това беше добро, но когато на един човек е съждено да умре, то ни един дявол няма да го спаси. Турците се приближиха до нази, без да знаят, че ние сме се скрили в тревата и че ги чакаме с нетърпение. Дойдоха срещу нас. Аз запретих на момчетата да пушкат, защото нямах намерение да нападам; но турците търсеха белята си и приготовляваха се да нападнат на нас. Трябваше да се биеме. Всяко мое момче си избра по едно дърво, скри зади него тялото си, запна пушката си и приготви се.  – Гледайте да удариме офицерина, защото турците ще да се разбягат без своя предводител и ще да ни оставят на мира. Щом изрекох тия думи, то пушките на момче­тата припращяха и удариха офицерина и още два­ма низами. Останалите се разбягаха. От това място ние се упътихме към Троянския манастир и дойдохме близо до Тетевене, при река Рибарица. Мене ми се чинеше, че и ние ще да дадеме една жертва на смъртта. Да ви кажа право, аз не вярвам в човеческите или в бабешките пред­чувствия, но това е един твърде чуден факт, който ме смущава твърде често. Когато аз казах на момчетата да бъдат готови и да захванат добра пусия, то тия помислиха, че аз съм предизвестен за някаква си опасност, която ни грози от страна­та на турците. Тръгнахме покрай реката осторожно. Нa това място имаше много сливи и момците ги събираха и ядяха. Срещнахме един българин из Тетевене, който носеше ракия на косачите си. Ра­кията изпиха нашите момчета, а аз се поразговорих с българина. Един от момците ми, по име Иван Капетан, родом из В. Търново, падна в реката и измокри се. Като повървяхме малко, то Иван захвана да вика от сърце и да бълва. Останахме на едно място цели два деня дано го излечим, но това не беше възможно: Иван искаше непрестанно вода да пие. Най-напред ние му давахме по малко, но като ви­дяхме, че от него няма вече живот, то му дадохме воля да прави, каквото иска. Трябваше да го оставиме жив или да го убиеме. Иван ни се молеше да го не оставяме жив да се мъчи и ние бяхме при­нудени да изпълниме желанието му.", "date": "2017.12.17", "title": " Панайот Хитов става грамотен на 38, написва блестяща книга\t\t\t"}
{"url": "https://trud.bg/%e2%80%8b%d0%bf%d0%b0%d0%bf%d0%b0%d1%82%d0%b0-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-81-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0%d1%82%d0%b0-%d1%81%d0%b8-%d1%81/", "text": "Папа Франциск навърши днес 81 години и започна деня със среща с деца от педиатрична клиника на Ватикана, съобщи Радио Ватикана, цитирано от ДПА. Клиниката „Санта Мария“ предлага безплатно лечение за деца до пет години. Повечето са от мигрантски семейства. Франциск посрещна децата в залата Свети Павел на ватиканския дворец, а по-късно ще изнесе проповед и ще раздаде благословия като всяка друга неделя. Предишни рождени дни той е прекарвал с бездомни или с активисти на католически младежки организации. През 2014 г. бе организиран флашмоб с танго на площада „Свети Петър“ в чест на най-популярния танц в родината му Аржентина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " ​Папата отпразнува 81-годишнината си с пациенти от педиатрична клиника"}
{"url": "https://trud.bg/%e2%80%8b%d0%bf%d0%b0%d0%bf%d0%b0%d1%82%d0%b0-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-81-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0%d1%82%d0%b0-%d1%81%d0%b8-%d1%81-2/", "text": "800 дни са заложени от Община Пловдив като максимален срок за изпълнение на ремонта на площад „Централен” в града под тепетата в обявената през миналата седмица обществена поръчка. Според експертите поне 2 години и 2-3 месеца са необходими за пълното и прецизно изпълнение на подобни грандиозни проекти, което на практика означава, че новата визия на площад „Централен” и превръщането му в своеобразен музей на открито, няма да са готови до 2019 година, когато градът под тепетата ще е Европейска столица на културата. В градската управа под тепетата все още не са загубили надежда, че реконструкцията на площад „Централен” може да приключи предсрочно и част от събитията през 2019 г. да бъдат ситуирани там, ако отново не се стигне до безкрайните съгласувателни процедури с Министерството на културата или фиктивни и тенденциозни задкулисни обжалвания от недоброжелатели. На 23 януари (вторник) в Община Пловдив ще бъдат отворени офертите на фирмите кандидати за облагородяването на пространството на площад „Централен” и строително-монтажните дейности по него. Ако при тях се появи нова археология, това допълнително ще забави изпълнението на проекта, тъй като пак ще се наложат съгласувателни процедури с НИНКН (Националния институт по недвижимо културно наследство), които са доста протяжни във времето. В Община Пловдив се надяват още преди Коледа или Нова година да бъдат зарадвани с благата вест, че се рестартират замразените процедури по други 3 големи обществени поръчки, които бяха блокирани от фиктивни жалби на овчарката Анка Ангелова от град Антоново (Търговищка област) и 68-годишния психично болния Ботю Иванов от великотърновското село Пчелище. Кукловодите на двамата не са внесли таксите по внесените от тях жалби и се очаква Комисията за защита на конкуренцията (КЗК) да излезе с официална позиция по трите казуса – с обществената поръчка за 3,5 млн. за галерията на Дружеството на пловдивските художници на улица „Гладстон”, тази за обновяването със 17 820 844 лв. без ДДС по оперативна програма „Региони в растеж” а квартала със социални функции от река Марица до булевард „Княгиня Мария Луиза”, както и конкурса за 37 млн.лв. за 13-те автобусни линии на градския транспорт. Първите две са обжалвани от фирма „Ремс строй” ЕООД, която по документи е еднолична собственост на 50-годишната циганка Анка Ангелова, притежаваща още 48 компании с уставен капитал от 100 лв. Пастирката на овце обаче не е внесла 6200 лв. да двете жалби – съответно от 1700 лв. и 4500 лв., а същото не е сторил и лежалият в лудницата в Церова кория пенсионер Ботьо Иванов, стопирал временно поръчката за 13-те линии на градския транспорт в Пловдив чрез жалба на една от 43-те фирми, водещи се на негово име и ЕГН – „Пълдин Рент А Кар 2000”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " 800 дни ще трае ремонтът на площад „Централен” в Пловдив по проект\t\t\t"}
{"url": "https://trud.bg/%d1%80%d0%b5%d0%b4%d0%b6%d0%b5%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d0%b8%d1%81%d0%ba%d0%b0-%d0%b4%d0%b0-%d0%be%d1%82%d0%b2%d0%be%d1%80%d0%b8-%d0%bf/", "text": "Турция иска да отвори посолство в Източен Ерусалим, съобщи „Хюриет“. Това заяви турският президент Реджеп Ердоган, след като Организацията за ислямско сътрудничество реши да признае Източен Ерусалим за столица на Палестина. Вече обявихме Източен Ерусалим за столица на Палестинската държава, но не можем да отворим наше посолство там, защото Ерусалим е окупиран. С Божията воля ще отворим наше посолство там“, заяви Ердоган по време на среща на управляващата партия на справедливостта и развитието в централната анадолска провинция Караман. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Реджеп Ердоган: Турция иска да отвори посолство в Източен Ерусалим"}
{"url": "https://trud.bg/%d0%b2-%d1%81%d0%be%d0%bf%d0%be%d1%82-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%bf%d1%83%d0%b1%d0%bb%d0%b8%d1%87%d0%bd%d0%be-%d0%b1%d1%8e%d0%b4%d0%b6%d0%b5%d1%82-2018-%d0%bd%d0%b0-8-%d1%8f/", "text": "Кметът на Община Сопот Деян Дойнов покани жителите на родния град на Иван Вазов, представители на бизнеса, неправителствените организации и цялата местна общественост на публично обсъждане на проекта за бюджет на общината за 2018 г. То ще се проведе на 8 януари (понеделник) от 14.30 часа в зала „Хаджи Гьока Павлов”, а всички граждани ще могат да внесат своите предложения, мнения и препоръки до 22 декември (петък), както и по време на публичното обсъждане на бюджетната рамка за следващата година, съобщиха от местната управа. На 19 декември (четвъртък) от 16 часа в къщата музей „Иван Вазов” в Сопот ще бъде открит коледен благотворителен базар, който ще продължи до 21 декември (четвъртък). Празненствата навръх Рождество Христово – 25 декември (понеделник), пък започват още от 8.30 часа сутринта, когато в местната възрожденска къща „Чардака” на „Сопотска греяна ракия” ще се събере местната коледарска дружинка. В църквата „Свети Свети Петър и Павел” от 10.30 часа ще бъде дадено началото на коледния концерт на групата по вероучие. От 12 часа на централния площад в града започва богата музикална програма под мотото „Коледа като на село”, която включва посрещане на Дядо Коледа, Снежанка и елена Рудолф, раздаване на подаръци и почерпка „Коледна наздравица”, осигурена от кмета Деян Дойнов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " В Сопот обсъждат публично бюджет-2018 на 8 януари"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba%d1%8a%d1%82-%d0%bd%d0%b0-%d0%bb%d0%b0%d0%b7%d0%b0%d1%80-%d0%b2%d0%bb%d0%b0%d0%b9%d0%ba%d0%be%d0%b2-%d0%b2-%d0%be%d0%b1%d1%81-%d1%81%d0%b5%d0%bf/", "text": "Общински съвет – Септември ще посрещне в пълен състав Коледа и Нова година, тъй като на предстоящото последно за 2017 г. заседание на местния парламент, насрочено за 20 декември (сряда), клетва ще положи Йордан Кръстев от листата на ПП ГЕРБ. Той ще седне в креслото на своя съпартиец Лазар Влайков, на когото Общинската избирателна комисия (ОИК) – Септември прекрати пълномощията заради неявяване на три поредни сесии. По това време бившият председател на ОбС, а впоследствие и редови общински съветник от ПП ГЕРБ Лазар Влайков бе с мерки за неотклонение „задържане под стража” и „домашен арест” като обвиняем по делото за смъртта на собственика на ресторант „Градина” в пазарджишкото село Виноградец Наско Тонкев. Йордан Кръстев, който живее в родното си село Симеоновец, е лидер на младежката организация на партията на Бойко Борисов в Община Септември и пълен дебютант в Общинския съвет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Заместникът на Лазар Влайков в ОбС-Септември ще се кълне преди Коледа"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d1%81%d1%82%d1%80%d0%b5%d0%bb%d0%b5%d1%86-%d0%b3%d1%80%d1%8a%d0%bc%d0%bd%d0%b0%d0%bb-%d0%b4%d0%b2/", "text": "Полицията започна разследване на разстрел на 2 крави, собственост на животновъд от село Кърпелево, община Струмяни. Инцидентът е станал в неделя сутрин. Стопанинът К. Карабелски бил оставил стадото си на поляна в гората над селото за паша. Но заварил две от кравите си простреляни. Едната била гръмната на място, а другата била тежко ранена. Човекът веднага е повикал полиция, той е потресен от зверското отношение към животните. Вероятно някой или се е забавлявал или пък е омъщение, са версиите на полицията, която започна разследване на случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Полицията издирва стрелец, гръмнал две крави на животновъд от Струмяни"}
{"url": "https://trud.bg/%d0%b8%d0%b4%d0%b8%d0%bb-%d0%bf%d0%be%d0%b5-%d0%be%d1%82%d0%b3%d0%be%d0%b2%d0%be%d1%80%d0%bd%d0%be%d1%81%d1%82-%d0%b7%d0%b0-%d0%b0%d1%82%d0%b0%d0%ba%d0%b0%d1%82%d0%b0-%d0%b2-%d1%85%d1%80%d0%b8/", "text": "Групировката „Ислямска държава“ пое отговорност за днешния   срещу християнска църква в Пакистан. Най-малко 8 души са убити и 45 са ранени при нападението, извършено от двама атентатори-самоубийци. В момента на атаката над 400 богомолци са участвали в предколедна църковна служба. Броят на жертвите е щял да бъде много по-голям, ако охраната не е успяла да спре двамата нападатнели още на входа на храма.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " ИДИЛ пое отговорност за атаката в християнска църква в Пакистан"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%ba%d0%b0%d0%bc%d0%b8%d0%be%d0%bd%d0%b8-%d0%bd%d0%b0%d0%b4-12-%d1%82%d0%be%d0%bd%d0%b0-%d0%b5-%d0%b2%d1%8a%d0%b7%d1%81/", "text": "Движението на камиони над 12 тона е възстановено в прохода Предел. Пътят вече е почистен и движението се отпуши, съобщиха от КАТ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Движението на камиони над 12 тона е възстановено в прохода Предел"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-%d1%81%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d0%bb%d0%b0%d0%bd%d0%b8%d0%bd/", "text": "Възстановява се движението по планинския път до Златните мостове. Това съобщиха от пресцентъра на Столична община. На пътя беше извършено опесъчаване и почистване. Продължава работа по другия път „Драгалевци“ – хижа Алеко. На място има екипи на СДВР, Столичен инспекторат и екипи на Дирекция „Аварийна помощ и превенция“ към Столична община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Възстановява се движението по планинския път до Златните мостове"}
{"url": "https://trud.bg/%d1%84%d1%80%d0%b0%d0%bd%d0%ba%d0%be-%d0%b1%d0%b0%d1%80%d0%b5%d0%b7%d0%b8-%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%e2%84%961-%d0%b2-%d0%b8%d1%81%d1%82%d0%be%d1%80%d0%b8%d1%8f%d1%82/", "text": "– Винаги когато съм тук, усещам голям ентусиазъм и винаги ми е много приятно да се връщам. Представлявам „Милан“ във вашата страна и ми е много приятно, защото футболът в България е обичан, следи се с голяма страст и за мен е удоволствие да съм тук. – Тук съм, за да промотирам това ново сътрудничество, което започваме с „Локомотив“. Става въпрос за създаването на академия, която ще ни даде възможност да се сравним едни други. Ние, от своя страна, ще донесем тук нашите методи на работа, нашата философия и ще ги покажем на децата. Ще помогнем и за израстването на техните треньори. Ще допринесем с идеи за израстване в спортно-технически аспект и въобще за познание на модерното в играта. А като следваща крачка ще им предоставим възможност да дойдат в Милано, където да добият опит, докосвайки се пряко до нашите методи. – Не, сега исках само да се срещна с децата, да им предам посланието на „Милан“. В бъдеще, че си пожелавам да намерим тук и таланти. Ясно е, че трябва търпение, работата е много, но важното е, че в България срещам личности като президента на „Локо“ Иван Василев и неговите сътрудници, които осъзнават нуждата от това да се обогатят от чуждия опит, за да се развиват. И аз съм щастлив точно „Милан“ да допринесе за това. – Без съмнение „Милан“ изживя един много деликатен и труден период в началото на 80-те. Изпаднахме на два пъти, заради две различни проблематични ситуации, но това ме накара да израсна бързо. Бях доста млад, но добих ценен опит, научих се на търпение и в последствие се поправих с многото победи, които предстояха за нас. – Както всички, така и аз смятам, че е заради момента на смяната на поколенията. Край на един цикъл и началото на друг. Сега е времето на новите идеи и докато те се реализират, трябва да се стараем да сме боеспособни, за да дойде и моментът, когато ще се върнем там, където ни е мястото. Конкуренцията е голяма и не е лесно, но новите собственици са енергични и имат силното желание да върнат „Милан“ на познатите му позиции. – Е, малко е тъжно да видиш и двата милански гранда с нова собственост и то чуждестранна, след като толкова години са били управлявани от италиански предприемачи – от Масимо Морати до Силвио Берлускони, с когото спечелихме всичко и навсякъде. Но пък трябва да се приспособяваме към новите реалности. Светът се движи бързо и дойде и моментът сеньор Берлускони да се оттегли. Нямаше вече времето и духът да продължи. И, да, беше правилно да предаде щафетата. Повтарям, важното сега е да е налична волята „Милан“ да се завърне там, където му е мястото.  – Италия за първи път не е на световно първенство от 1958-ма. Създалата се ситуация е доста драматична…  – Абсолютно! Нямаше италианец, който да е очаквал подобно нещо и разочарованието е голямо. Трябва да си вземем бележка и съвсем честно да си отговорим кое можеше да направим по-добре и защо се стигна дотук. И да се надяваме, че от високите етажи на италианския футбол ще дойде ясен сигнал, за да не ни се случват подобни тежки разочарования занапред. – Беше огромна радост дори да бъда номиниран за това признание. Е, след цели 20 години битки за „Милан“, аз сякаш бях с едни гърди пред другите. Голяма чест, доказателство, че съм оставил и нещо добро. Винаги ще благодаря на тифозите, които непрестанно бяха до мен и ме подкрепяха! – Ха, този прякор се появи, защото бях най-младия навремето и… така останах в историята. Но ще бъда максимално откровен. „Милан“ е имал много големи шампиони в състава си през годините. И е трудно да се направи някаква генерална класация, защото всяка епоха е имала своите топ състезатели с „червено-черната“ фланелка. А тази голяма история всички момчета от класациите трябва да я защитаваме и обогатяваме! – По мое време бе различно. Днес със сигурност на един футболист е доста трудно да играе 10-15 години за един и същи отбор. Сигурно и аз, ако беше както днес, щях да съм доста по-изкушен и кой знае дали щях да изкарам толкова дълго време в „Милан“. Трудно е, следователно, да се съди и оценява от днешна гледна точка. Тогава, когато имах наистина сериозни оферти, бях много млад, но вярвах в отбора, бях признателен на клуба и останах. Всички победи в последствие бяха доказателство, че съм постъпил правилно. – Ясно е на света, че „Ил Дерби делла Мадонина“ е един специален мач. Особено пък в онези години, когато излизах срещу брат си. Емоцията, заради това съперничество, беше още по-силна и правеше дербито още по-специално за мен. За щастие двамата играехме в защитата и случаите да се сблъскаме директно на терена бяха малко. Винаги сме били много свързани с него и изпитвахме голям и взаимен респект. Е, може би той имаше по-малко късмет с трофеите от мен. Но пък и не може да се оплаче, защото направи значима кариера в голям клуб като „Интер“. – Всъщност, не съм виждал тази снимка и не мога да кажа… И аз имах много победи в дуелите, но и той имаше. Дербито в онези години беше доста равностойно, винаги „на кантар“, защото „Интер“ разполагаше със силен състав – с тримата германци в него. Ние пък излизахме с тримата холандци. Ставаха големи двубои! – Още от малък „червено-черните“ цветове ми бяха любими. В последствие имах късмета да облека точно тях. Е, на брат ми му се наложи леко да си промени фамилните възгледи… – Говорим за три различни епохи на Милан. Този на Анчелоти – гигантски шампиони, много качествени. Тези на Саки и на Капело – наложихме един нов начин на игра, който дори днес е трудно да се приложи от другите. Силна страна ни беше постоянството. Но е невъзможно да се каже, кой е бил най-добрият. – Първият! Винаги първият трофей се помни с най-силна емоция и остава най-скъп. Пък и той дойде след 20 години чакане за „Милан“. Беше велико онова 4:0 срещу „Стяуа“ през 1989-а. – Аз за съжаление не бях в състава поради наказание. Онази „Барса“ наистина беше грандиозна! Със Стоичков и Ромарио в атака бе един могъщ тим. Но пък „Милан“ беше по-солиден и качествен и резултатът от мача го доказа. – Не сме се виждали от години, но е човек, когото уважавам. Той имаше невероятна кариера, игра на най-високо ниво, в големи отбори в различни шампионати. Имаше куража и качествата да отиде да се състезава и да се докаже в трудни първенства като испанското и италианското. Лидер на националния ви отбор, „Златна топка“ – говорим за един от най-добрите! – О, ако беше дошъл, със сигурност щеше да допринесе много! Изключително важно е кой кога пристига в даден отбор. И ключово е първо кои са в състава, а от там като следствие дали има наистина нужда или не от определените роли в него. – През кариерата си срещнах толкова много отлични нападатели… Ромарио е един от тях. Марадона, Карека, Зико, Платини. Тогава в нашето първенство играеха най-добрите в света и изброените, със сигурност, бяха доста трудни за опазване. – През 1988-ма, когато започваше цикълът „Саки“, се срещнахме с „Левски“. Не, чакайте, тогава се казваше „Витоша“, да. Бихме 2:0 в България, а после и 5:2 в Милано. Беше първи кръг за КЕШ. Също срещу вашия национален тим през 94-та. Сигурно е имало и още, не помня. – Всъщност, дебютирах и отидох на Световното през 82-ра, докато играех в Серия Б. Ха, за мен беше доста изненадващо и същевременно радостно, че Енцо Беардзот ме е наблюдавал, оценил ме е и ми даде възможност да изживея този важен турнир и да натрупам опит. – Не играх, бях на пейката контузен. Помня, че Италия направи голям мач. Баджо, за щастие, сътвори два невероятни гола. Казвам за щастие, защото се срещнахме с един силен отбор на България, който ни изтормози много. Победихме с 2:1, но това не беше най-убедителният ни мач. Като цяло обаче смятам, че ние заслужавахме да продължим напред. – Е, едно доста особено чувство е. Човек трябва да го е преживял, за да разбере. В онзи момент губиш световната титла пред милиард зрители. И да играя на финал обаче за мен бе огромно удовлетворение. На един футболист не се случва често да играе финал на световно първенство, нали?! Губейки по такъв начин те застига силно огорчение, но пък и Бразилия беше класна, беше страхотна. И волята на спорта, на съдбата, беше тази.", "date": "2017.12.17", "title": " Франко Барези, футболист №1 в историята на „Милан“, ексклузивно пред „Труд“:  Жалко, че Стоичков не дойде при нас"}
{"url": "https://trud.bg/%d0%b4%d0%b0-%d0%b3%d0%bb%d0%b5%d0%b4%d0%b0%d0%bc%d0%b5-%d0%bb%d0%b5%d1%88%d0%bd%d0%b8%d0%ba-%d0%ba%d0%b0%d1%82%d0%be-%d0%bf%d1%80%d0%be/", "text": "Откакто се видя че имаме президент, който ходи на опера и балет, тези два непонятни вида изкуство взеха да стават все по-актуални. Около коледно-новогодишните празници се замисляме дали пък да не отчетем и ние културно мероприятие – по традиция през този сезон се гледа балетът „Лешникотрошачката“, било то в класически вариант, или в по-модерна версия. Ходенето на балет дори не е неприятно, но човек трябва да успее да се абстрахира от две-три неща. Първо от факта че балерините май са анорексички, а пък ако не са, значи просто няма как да са реални хора. Коя НОРМАЛНА жена е толкова слаба и стегната? Второто е че мъжете танцуват по чорапогащи и ВСИЧКО им се вижда. Кое всичко ли? Ами задното и предното всичко! Добре че сигурно до един са гейове, та да ни мине притеснението… Има и трето – много ни се иска да не сме като мутрата от вица, дето ходил на „Лебедово езеро“ и ето какво разбрал: „Един през цялото време гони една мома, накрая я хвана, помириса я, не му хареса и я хвърли.“ Ама сме! Не можем да се спрем и все се питаме какви ли не глупости. Ето сега, как е възможно един принц, който е що-годе с всичкия си, да не може да различи бял лебед от черен? „Нищо не разбирам от балет“ е най-често произнасяната реплика от начинаещите зрители. Бъдете спокойни, не е нужно нещо да разбирате. По принцип е прието, че фабулата в това изкуство е наивна и опростена. Балетите са, за да се гледат красиви танци и танцьори, значи много философстване не ни трябва. Най-взискателната публика с най-точната преценка е детската, а децата определено не са натоварени със задълбочени познания за балетното изкуство. Те обичат блестящи костюми, балетни пачки и коронки, но освен това са необременени от тревоги дали сега някой няма да ги помисли за невежи. Единственото, което се изисква от нас, е да се отпуснем и да се наслаждаваме. Пък ако ни се доспи, да придремнем – човещинка е. Този съвет важи не само за посещенията на балетни и оперни представления, но и за симфоничните концерти. За разбуждане и освежаване в антракта можем да гаврътнем чашка-две бяло, червено или шампанско. Това многократно разширява възприятията. Оперите са друго нещо. Тук изпълнителите са с по-естествени размери. Телосложението на оперните певци е нормално, клонящо към едро, така че стрес от тази гледна точка не ни очаква. Наистина начинът по който се изразяват, е малко особен. След като преглътнем факта че 45-годишна матрона изпълнява ролята на крехко девойче, трябва да свикнем и с това как смешно закръгля уста, за да запее. Как зяпва с цяло гърло и половин час опява че обичала еди кого си, пък той един… Нисък, плешив, силно гримиран и мяука като котарак-тийнейджър. Операта е изкуство за елита, определено. На която и опера да отидем, след това дивидентите за мъченичеството ни ще са огромни. Важното е във възможно най-широк кръг да съобщим заглавието и композитора с безизразно покерджийско лице и всички познати ще бъдат респектирани. Не стигайте дотам, че да запомните и цитирате имената на певците – би било вече прекалено. Ако сме преминали успешно през изпитанието, може да се замислим и за следващата стъпка: как от лаик да преминем в по-високата категория на псевдо културтрегера. Върхът на интелектуалната саможертва е да изгледаме целият цикъл от 4 опери „Пръстенът на нибелунга“ от Рихард Вагнер – ще го дават в началото на лятото. Тежко е не само защото Вагнер със своите симфонични опери е един знаков представител на Романтизма, увличащ се по супремистки идеи – сиреч е опасно висока топка за лаика. А и защото всичките му опери са безобразно дълги. Изисква се суров викингски характер, за да издържиш 6 часа на една седалка, дори и с живителните прекъсвания за по чашка в антрактите.   В момента актуална е операта „Тоска“ (на 20 декември), защото в нея гостува Александрина Пендачанска, но има и други възможности – „Турандот“, „Пепеляшка“, „Травиата“, „Евгений Онегин“ и „Риголето“. Освен ако не ви поканят за Коледния концерт (на 22 декември) или на един от двата Новогодишни гала концерти (30 и 31-ви), за тях едва ли ще си намерите билети – те се разпродават много преди декември. До края на месеца ще има 6 спектакъла на балета „Лешникотрошачката“ от Чайковски. Този балет е хубаво да го наричате с фамилиарното „Лешник“. Ето така: „Довечера съм на „Лешник“/“Снощи гледахме „Лешнник“. Ако ви попитат какво е това, добавете със снизходителна усмивка: „Лешникотрошачката“, така му викат.“ А по принцип никога не може да сгрешите с „Лебедово езеро“, независимо от сезона. Всеки знае за този балет. Когато чуят че сте били на „Лебедово езеро“, хората кимат с разбиране, дори с известен ентусиазъм – явно и те се сещат за вица за мутрата.   1. Не се отказвайте от виното или шампанското в антракта. Това често се оказва жизненоважно за възприятието на произведението на изкуството. Ще забележите, че след това второто действие протича по-ведро, по-живичко, и гледате по-благосклонно на изпълнителите. 2. Задължително се изкъпете и сложете чисти дрехи. Честно! Докато сме на темата за миризмите, не яжте чесън преди да отидете на опера или балет. И не се къпете с парфюм – до вас може да седи алергичен човек. 3. Напълно е забранено да си проверявате имейлите, есемесите или фейсбук в мрака. За зрителите зад вас светлината от екранчето на телефона буквално боде очите. Разсейва от действието и е също толкова лошо, колкото и да не си изключите звука на телефона. 4. Не снимайте сцената. Първо, не е редно. Второ, тъпо е. Ще имате едно клипче, на което нищо не се вижда, за да го покажете… на кого? На отегчените си приятели, които едва ще изтърпят няколко секунди в лицемерна възхита. Не си струва. 5. Никога не снимайте със светкавица. Давате ли си сметка колко силна трябва да е тя, за да освети певците в дъното? В най-добрия случай светкавицата ще просветли теметата на зрителите от предния ред. В кадър ще имате чифт коси и нещо сумрачно и неясно в далечината. Ако не вярвате, пробвайте веднъж, но, моля, повече не повтаряйте. 6. В салона не може да се яде и пие. Ако получите пристъп на кашлица, добре е да имате бонбони за смукане (за предпочитане да не са в шумолящ целофан). 7. Елате навреме. Ако закъснеете, независимо за къде са билетите ви, ще ви пуснат на трети балкон, наричан навремето „Гълъбарника“. Ще можете да заемете местата си едва след антракта. 8. Чудото на шпагата. За да не минете за пълен лаик, не изпадайте в екстаз, когато балерина направи шпагат. Това е едно от най-лесните неща в балета. Позволете си едно непринудено „Ааах!“, ако мъжът в чорапогащник литне и се задържи като левитиращ йога във въздуха или прави манеж – тоест обиколи със скокове или въртене (пируети) цялата сцена в кръг. Допустимо е да се ръкопляска до припадък и когато примбалерината прави 32 фуетета (върти се на едно място като пумпал). 9. По отношение на овации, аплодисменти, свиркане и други знаци на одобрение спазвайте политика на предпазливост. Хвърлянето на салфетки е абсолютно недопустимо. Сдържайте порива си да покажете одобрение, докато не чуете, че всички в салона пляскат. Може да си позволите да изразите чувствата си в края на представлението, когато артистите излязат да се поклонят. Викове „браво“ се смятат за добър тон и белег, че сте страшен разбирач. Ако не ви липсва наглост, поздравете изпълнителката на главната роля със звучно „Брава!“ (браво, когато се казва на жена), а когато се покланят всичките, викнете „Брави!“. Ще създадете впечатление на експерт, почти колега на хората на сцената.   Разбира се, културно е да сте облечени добре за представление в операта. Хубавото облекло създава приятна приповдигната атмосфера и за околните. То е знак на уважение към останалите зрители, към артистите, а и към вас и вашата компания. Напоследък тези правила малко или много се пренебрегват. Има случаи на хора с маратонки и пуловери в светинята. Веднъж дори бил забелязан човек в ски екип! Спазва се следното неписано правило: колкото по-близо до тавана седите, толкова по-неофициално става облеклото. Ако сте на трети балкон, може да носите дори дънки, но с прилична блуза. На втори балкон вече трябва да сте в нещо по-елегантно – риза, панталон, поли и рокли за дамите. Първи балкон е по-официалното място. От първи и втори ред често гледат видните гости – политици, известни артисти и т.н. Ако си купувате билет, предпочетете втори ред, защото пред първи има парапет, който малко пречи на видимостта. Съответно за там трябва да се нагиздите с нещо изискано, но не прекалено фрапантно. Малко е спорно, но може би най-хубавите места в Софийската опера са на партера – на 5 ред до пътеката в центъра. Там обикновено сяда Лили Иванова, когато дойде да гледа премиера на примабалерината Марта Петкова. И така, ако билетите ви са за партера, задължително трябва да сте добре облечени. Ако пък става въпрос за премиера, трябва да сте в официално облекло. Смокинг и рокля с гол гръб е престараване, но не е недопустимо. През зимата опитните оперно-балетни зрители си носят елегантните обувки в пликче, преобуват се скришом и оставят торбичката на гардероб. Златното правило е, че винаги е по-добре да сте по-елегантни от околните, отколкото по-опърпани. Разбира се, в разумни рамки.   – Кордебалетът като че ли не бяха в синхрон.  Редовите балерини нещо оплескаха редичките. – Едикоя си (името на някоя от солистките) по едно време загуби баланс, нещо не е стабилна днес.  Залитала е. Дори да не е залитала, все по някое време се е позаклатила, докато е стояла на палец на един крак, няма как да се докаже, че си измисляте. – Не му беше чиста 5-ата на солиста.  Не го мислете, става дума за 5-ата позиция на краката и за това, че много ги разбирате тези работи.   – Малко мудно тече действието, не ви ли се струва?  Скука зеленая е това първо действие, ама от мен да мине… – Духовите инструменти/цигулките не бяха ли фалшиви по едно време в началото? Можем да заместим „духовите инструменти“ с „духачите“ – така, за по-фамилиарно звучене.  Правим се че имаме супер слух, а пък околните явно не са така добри, защото този дефект им е убягнал. – Коя беше сопраното, че от трети балкон не мога да видя? А, да! Стори ми се че е Гергана/Цветана, ама не бях сигурен.  Имената на оперните певици естествено не са като на фолкзвездите, но така показваме колко сме наясно с изпълнителите, направо ги познаваме като десетте си пръста. – Мизансценът ми се стори странен.  Мизансцен е разположението на актьорите и декорите по време на действието. Тук никой не би могъл да предположил какво точно искате да кажете, освен че знаете такава професионална дума.  – певецът може да е бас, баритон или тенор, като започваме от най-ниския към най високия глас. Певицата съответно алт, мецосопран и сопран.", "date": "2017.12.17", "title": " Да гледаме „Лешник“ като про\t\t\t"}
{"url": "https://trud.bg/%d1%81%d1%82%d0%b8%d0%bb%d0%bd%d0%b8-%d0%b8-%d0%b1%d0%bb%d1%8f%d1%81%d0%ba%d0%b0%d0%b2%d0%b8-%d1%82%d0%be%d0%b0%d0%bb%d0%b5%d1%82%d0%b8-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%bd%d0%b0/", "text": "Актуални, атрактивни и елегантни тоалети представиха най-популярните родни дизайнери по време на тазгодишните награди “БГ модна икона 2017”, с което Академията за мода отличава най-стилните и успешни българи. По традиция тържеството започна със стилен ревю-спектакъл, в който бяха показани най-новите колекции на нашите най-известни дизайнери и модни къщи, носители на “Златна игла”, както и студенти на председателя на Академията проф. Любомир Стойков. Тазгодишните носители на приза “БГ модна икона” – Илиана Раева, Гала, Илияна Захариева, Йордана Димитрова, Капка Амзина, Ники Кънчев и Ники Илиев се насладиха на модните дефилета, непосредствено преди церемонията в популярен  столичен хотел. Ревю-спектакълът откри трикратната носителка на “Златна игла” на Академията за мода – София Борисова, която представи за първи път част от най-новата си стилна колекция от бизнес тоалети и коктейлни рокли, подходящи както за ежедневието, така и за специални събития. След нея на сцената бяха показани най-новите тоалети на модната къща на Габриела Колева. Те включват официални дамски облекла от бизнес линията на бранда в духа на френския шик. Освен вече утвърдените имена в модния бранш у нас, на церемонията по връчването на наградите “БГ модна икона” се изявиха със свои произведения показаха и студенти на проф. Любомир Стойков от Национална художествена академия, специалност “Мода”. Водеща на грандиозното събитие беше харизматичната Гери Дончева, облечена с тоалет на дизайнера Христо Чучев. Част от победителите и гостите също се бяха доверили на професионалистите – Илиана Раева благодари на своя стилист Марина Петкова, Йордана Димитрова впечатли с елегантна рокля в червено на дизайнера Вяра Станчева, а Йоана Буковска-Давидова за пореден път довери визията си на Вяра Георгиева. Подготовката и хореографията на ревю-спектакъла бяха дело на Боян Караиванов, а сред манекените се откроиха Габриела Василева, Ива Атанасова, Ева Кикерезова, Райна Налджиева, Петя Велкова, Куини-Алис Николова, Вероника Стефанова, Десислава Харизанова, Никол Предьова. Антоанета Боянова и други. За грима на манекените и водещата се погрижи Марина Младенова и нейният екип, а прическите бяха дело на Надежда Радева.   Президентът на Българската федерация по художествена гимнастика Илиана Раева развълнува хилядите си последователи в социалните мрежи с трогателен пост, посветен на факта, че е избрана за “БГ модна икона” на 2017 г година от конкурса на Академията за мода. “Красотата и визията на човек са финалният акорд на личността му. Благодаря на проф. Любомир Стойков и Академията за мода на България, че ме номинира в тази престижна класация, в която критериите са изискан и модерен вкус и стил, високи професионални постижения, безупречна култура, морал и репутация! За мен това е огромно признание и чест! Благодаря на всички, които гласуваха онлайн и ме избраха! Няма по-престижна награда от тази на хората! Обичам ви!”, написа Раева в профила си във фейсбук.", "date": "2017.12.17", "title": " Стилни и бляскави тоалети показаха на “БГ модна икона 2017”"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%b2%d0%b7%d0%b8%d0%bc%d0%b0-%d0%b7%d0%b0%d0%b5%d0%bc-%d0%be/", "text": "Румънското правителство е принудено да вземе заем от 8 милиарда евро, за да покрие дефицита, предизвикан от увеличението на заплатите в бюджетния сектор, съобщава информационният сайт „Зиаре“. Тази година министерството на финансите „излезе“ два пъти на международните пазари – през април, когато привлече милиард и 750 милиона евро чрез емисия еврооблигации в два транша, и през октомври, когато държавата пласира облигации за 1 милиард евро чрез повторно отваряне на априлската емисия. Четири рейтингови агенции са дали на Румъния благоприятен за инвестиции рейтинг, отбелязва „Зиаре“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Румънското правителство взима заем от 8 млрд. евро заради увеличението на заплатите в бюджетния сектор"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80-%d1%81%d0%b0%d0%bc%d0%be%d1%83%d0%b1%d0%b8%d0%b5%d1%86-%d0%b0%d1%82%d0%b0%d0%ba%d1%83%d0%b2%d0%b0-%d0%ba%d0%be%d0%bd%d0%b2%d0%be%d0%b9-%d0%bd/", "text": "Атентатор-самоубиец атакува конвой на НАТО в Южен Афганистан. При нападението в провинция Кандахар на пътя за летището е загинала една жена, а четирима души са били ранени. Не са пострадали военнослужещи от силите на НАТО, предаде Ройтерс, като се позова на официални представители на афганистанските власти и на говорител на алианса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Атентатор-самоубиец атакува конвой на НАТО в Южен Афганистан"}
{"url": "https://trud.bg/%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d1%82%d0%b0%d0%b7%d0%b8-%d0%b3%d0%be%d0%b4%d0%b8%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%b1%d0%b8/", "text": "„През тази година българският бизнес плати повече от 350 милиона повече за електроенергия от свободния пазар спрямо предходната година! Къде отидоха тези пари при положение, че ги няма в подобрение на резултатите на АЕЦ и ТЕЦ Марица Изток 2?!“ Това попита председателят на КРИБ Кирил Домусчиев във фейсбук. „Цената на въглищата и ядреното гориво са същите! Как да се развива българската индустрия при положение, че на входа й стоят десетина търговци с по един компютър в офиса и десетина куфарчета за разнасяне! В чии джобове потънаха тези пари?!“, пита още Домусчиев. „Съвсем скоро в новия регулаторен период ще скочи и цената за обикновения гражданин, тъй като тя се формира на база на средната такава за предходната година. А за потенциалния скок на цената на стоките и услугите….?! Кой е виновен за това?! Това е въпрос на национална сигурност и се надявам правителството да вземе спешни мерки“, призовава председателят на КРИБ. По-рано днес работодателските организации и синдикатите излязоха със  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Домусчиев: Тази година българският бизнес плати 350 милиона повече за електроенергия. Къде отидоха тези пари?"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d1%82%d1%8a%d1%80%d1%81%d0%b8-90-%d1%81%d1%8a%d0%b4/", "text": "Общинският съвет в Пловдив трябва да избере 90 съдебни заседатели, които да се явяват по наказателни дела в Окръжния съд в периода от 2018 до 2023 г., тъй като мандатът на действащите в момента изтича на 31 май догодина. Молбите на кандидатите ще се приемат, след като на насрочената за 18 декември (понеделник) редовна сесия на местния парламент под тепетата бъде гласувано предложението на председателя на ОбС-Пловдив Савина Петкова за започване на подбора. Кандидатите трябва да са с чисти досиета и да не са имали никакви криминални прояви. Този път родените преди 1973 година ще бъдат проверявани в Комисията по досиетата и за евентуално сътрудничество с Държавна сигурност (ДС) според новите изисквания на Закона за съдебната власт. Последното заседание на пловдивския парламент преди Коледа ще започне именно с избор на временна 9-членна комисия за подбор на кандидатите за съдебни заседатели в Окръжния съд, като за неин председател е предложен общинският съветник от ПП ГЕРБ Ясен Михайлов. От писмо на председателя на Апелативен съд-Пловдив Магдалина Иванова до шефката на Общинския съвет Савина Петкова става още ясно, че 15 от бъдещите 90 съдебни заседатели задължително трябва да са педагози. Подборът на кандидатите трябва да приключи най-късно до 28 февруари 2018 г., когато е крайният срок за депозиране в Апелативния съд на окончателния списък с избраните и одобрени от местния парламент съдебни заседатели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Общинският съвет – Пловдив търси 90 съдебни заседатели с чисти досиета\t\t\t"}
{"url": "https://trud.bg/%d1%84%d1%80%d0%b0%d0%bd%d1%86%d1%83%d0%b7%d0%b8%d0%bd-%d0%be%d0%b1%d0%b8%d0%ba%d0%be%d0%bb%d0%b8-%d1%81%d0%b2%d0%b5%d1%82%d0%b0-%d1%81-%d1%8f%d1%85%d1%82%d0%b0-%d0%b7%d0%b0-42-%d0%b4%d0%bd%d0%b8/", "text": "Французинът Франсоа Габар постави световен рекорд за обиколка на планетата с яхта, след като завърши своето пътешествие в рамките на 42 дни и 16:40.35 часа. С това той подобри с около 6 дни и 10 часа постижението на своя сънародник Тома Ковил от миналата година. Габар пресече финалната линия на остров Уесан, северозападната част на Франция, в 1:45 по Гринуич в неделната сутрин. „Това беше пълна лудост. Все още не мога да повярвам какво направих. Нужно е да намериш правилния баланс – да преодоляваш голяма територия, но не задължително с 40 възела, защото иначе ще допуснеш грешка. Трудно е, но това е моята работа. В течение на обиколката научаваш кога и как твоята яхта се държи най-добре „, заяви 34-годишният мореплавател, който започна своето пътешествие на 4-и ноември. Габар покри земната повърхност с 30-метрова яхта, с която постави и няколко други рекорда. Сред тях са най-бързо навигиране през Тихия океан (7 дни и 15:15 часа) и най-голямата дистанция, преодоляна за един ден (1355 километра). Той направи това с трудно постижимата върхова скорост от 35 възела (64.75 км/ч). Организаторите на околосветската обиколка следяха Габар със сателит, а френските военноморски сили го следиха със самолет „Falcon 50“.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Французин обиколи света с яхта за 42 дни"}
{"url": "https://trud.bg/%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%bd%d0%b0-%d1%86%d1%80%d1%83-%d0%b5-%d0%bf%d0%be%d0%bc%d0%be%d0%b3%d0%bd%d0%b0%d0%bb%d0%b0-%d0%bd%d0%b0-%d1%80%d1%83%d1%81%d0%ba%d0%b8/", "text": "Информация, предоставена от ЦРУ, е помогнала на руските служби за сигурност да предотвратят атака срещу катедралата в Санкт Петербург, съобщиха руски медии, цитирани от  . Новината се появи в информацията за телефонен разговор между руския президент Владимир Путин и американския му колега Доналд Тръмп. В него Путин е благодарил на държавния глава на САЩ за намесата на ЦРУ, съобщиха от Кремъл. Получената от ЦРУ информация се е оказала достатъчна, за да бъдат открити и задържани престъпниците, посочил руският президент. Той е обещал да сигнализират на САЩ, ако руските служби получат подобна разузнавателна информаця, която засяга САЩ, предаде Интерфакс.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Информация на ЦРУ е помогнала на руските служби за сигурност да предотвратят атентата в Санкт Петербург\t\t\t"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%bc%d1%8a%d1%80%d1%82%d0%b2%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb%d0%ba%d0%b0-%d0%bd%d0%b0-%d0%b1%d1%80%d0%b8%d1%82%d0%b0%d0%bd/", "text": "Ребека Дайкс, служител на британското посолство в Ливан, е намерена мъртва в събота, съобщава  . Според информация на телевизионния канал, Дайкс е била нападната и удушена, като тялото й е открито в близост до магистрала в Ливан. Жертвата е била част от програма на Министерството за международно развитие. Тя се е намирала в неизвестност от петък вечерта, след среща с приятели. По случая е започнало разследване, като се очаква да бъде проведена втора аутопсия по-късно.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Намериха мъртва служителка на британското посолство в Ливан"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-92/", "text": "Това сочат офертите в последния момент. От 100 до 2000 лева за една вечер плащат българи за прекарване на празниците в чужбина.           Обществената поръчка е за 100 000 лв. и е обявена от Авиоотряд 28. Дестинациите са Брюксел, София, Пловдив и Бургас. НСО ще проверява пилотите и стюардесите.         Веска Марешка и Нина Катченко в ревизия на НАП за източен ДДС, разкри разследване на „Открито“ по БНТ. НАП е направила и „насрещни проверки” на фирмите с аптеки.       Историята на Йохан Тарчуловски, който единствен понесе ефективно наказание от кризата през 2001 г. Странните превратности на съдбата отново го вкараха в очакване на поредната съдебна битка – анализ на Костадин Филипов.         В момента се изграждат пет нови петзвездни хотела по морето, казва Николина Ангелкова, министър на туризма, в интервю за „Труд“.             Подвеждат ли еколози Борисов да внесе незаконно решение за Пирин – коментар на „Труд“.         Силует на кмета на общината Георги Икономов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Вижте акцентите в броя на вестник „Труд“ в понеделник, 18 декември 2017"}
{"url": "https://trud.bg/%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%b8-%d0%bc%d1%8e%d1%84%d1%82%d0%b8%d1%8f-%d1%81-%d0%bc%d0%be%d0%bb%d0%b8%d1%82%d0%b2%d0%b8-%d0%b7%d0%b0-%d1%85%d0%b8%d1%82%d1%80%d0%b8/", "text": "Година след адската жп катастрофа в шуменското село Хитрино, която погуби 7 души и беляза трагично живота на стотици, християни и мюсюлмани се събраха в неделя на голям курбан и съвместна молитва. Варненският и великопреславски Митрополит Йоан и районният мюфтия Месут Мехмедов осветиха храната /ястия от телешко, риба и коч б.а./, отслужиха благодарствени молитви за здравето и благоденствието на хората, както и за упокой на загиналите. Всеобща беше и молитвата никога повече подобни трагедии да не се повтарят, да се поучим от грешките и да имаме смел поглед напред. „Доброто настояще, което е сега в Хитрино, да даде възможност за още по-добро бъдеще. На добър час с божията помощ“, пожела митрополит Йоан, отправи и специални благодарности към правителството и премиера Бойко Борисов за оказаната помощ. „Доказахме, че сме добродетелни, че при трагедии и тежки моменти, не правим разлика между етнос и религии“, отвърна мюфтията. Той пожела скоро във взривеното, но възстановяващо се село, да бъдат направени първи копки на нова църква и джамия. Година след трагедията в Хитрино дойде и големият спасител при изваждане на опасните цистерни гл.комисар Николай Николов, директор на ГД „Пожарна безопасност и защита на населението“, а хората го посрещнаха с ръкопляскания. „Приемам ги като висока оценка за всички наши момчета. Имате сили да се изправите, вярвам, че ще го направите“, обърна се той към стотиците хитринчани и призна, че онези безпрецедентни 10 дни в Хитрино няма да забрави никога. „Сега се разходих и видях десетки нови покриви, нови къщи, пожелавам по-скоро да се сбъднат обещанията на премиера и кмета, и селото да бъде догодина, ако не на 100% възстановено, в голямата си част и още по-красиво“, каза пожарникар N1. По време на курбана се очакваше да бъдат връчени и ключовете за новите къщи на първите новодомци, но има още документна и довършителна част, обясни кметът на Хитрино Нуридин Исмаил. Новите домове нямат акт 16. Очаква се до две седмици и това да е факт. Семействата, които загубиха домовете си, в неделя обясняваха, че имотите им са възстановени при пълна квадратура и са много благодарни на Камарата на строителите и фирмите, които градиха безвъзмездно. „Най-трудното го изживяхме миналата зима, сега нямаме напрежение. 80 покрива са напълно подновени, в 70 къщи и вътрешните ремонти, които са най-тежки са завършени, останаха по-малко засегнати. Внесени са и 12 проекта, които ще променят инфраструктурата на Хитрино“, обясни кметът Исмаил и също благодари за подкрепата на всички хора, институции и премиера Борисов, която не е била само служебна, а и морална. През пролетта ще започне сериозно строителство на публична инфраструктура, което ще засегне сградата на общината, читалището, нова сграда за полицията, подмяна на водопроводи, преасфалтиране на улици, нови тротоари… Както „Труд“ писа, ЕС отпуска 10 млн.евро за публична инфраструктура. Ще има и нова църква, и джамия, може средствата да са от приходи на общината или да се търсят дарения, каза кметът Исмаил, но не се ангажира със срокове. „Никога така България не е била обединена, нека да стигне посланието ни до тези хора, които ни помогнаха, нека да са спокойни, че даденото отива по целесъобразност и се харчи пестеливо. Дадохме достатъчно, щетите са обхванати, онова, което са загубили хората в инцидента, ще го възстановим“, каза Исмаил и пак напомни, че след такива трагедии само жертвите няма как да бъдат върнати. Шенай, загубила син и съпруг:  „Искам никой да не преживява такъв ужас“  „Много ми е тежко, спомените са живи, дойдох за хатъра на сина ми на мъжа ми, които загубих. На никого не пожелавам такова нещо, много е лошо, дано не се случва никога повече, никой да не преживява такъв ужас“, казва Шенай, която остана само с един син, взривът уби другото й момче, затри и съпруга й. Сега очаква да влязе в нова къща, издигната на мястото на старата. ***  Георги: „До месец хвърлям патериците и влизаме в нов дом“  „Доволни сме, благодарни сме на много хора. На общината, на правителството, на лекарите от ВМА-Варна и София, които ме спасиха“, казва Георги Марков/29г./. Той, майка му Гая и брат му Борислав, който е полицай, оцеляха по чудо под отломките на рухналата си къща. Сега новият им дом е готов. „Страхотна е къщата ни, горе 3 стаи, долу две, същата квадратура, като старата. До месец ще влезем в нея, сега е влажно, мазилката не е дръпнала и палим печки да съхне“, казва Георги. След черепна травма, той изкара 1 месец в кома, после му смениха и ставата на крака, но до месец трябва да хвърли патериците. Остава да оправи избитите си зъби. И за тях са му обещали помощ от община Хитрино. „Благодарни сме. Започваме всичко от начало. Нямаме роднини нашето семейство, но не справихме“, казва и майка му Гая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Митрополит и мюфтия с молитви за Хитрино\t\t\t"}
{"url": "https://trud.bg/%d0%bf%d1%80%d0%b8%d0%bd%d1%86-%d1%85%d0%b0%d1%80%d0%b8-%d0%b5-%d0%b8%d0%bd%d1%82%d0%b5%d1%80%d0%b2%d1%8e%d0%b8%d1%80%d0%b0%d0%bb-%d0%b1%d0%b0%d1%80%d0%b0%d0%ba-%d0%be%d0%b1%d0%b0%d0%bc%d0%b0/", "text": "Британският принц Хари, син на престолонаследника принц Чарлз и внук на кралица Елизабет Втора, интервюира бившия американски президент Барак Обама, предаде Асошиейтед прес, като се позова на съобщение на двореца Кенсингтън. Интервюто е било направено в Торонто през септември. Тогава принцът и Обама присъстваха на спортни игри за военни инвалиди. Разговорът е за радиопрограмата „Днес“ на Би Би Си и ще бъде излъчен на 27 декември. В интервюто Обама разказал впечатленията си от деня, в който напусна Белия дом, и споделил какви са надеждите му за бъдещето. Той говорил и за своите планове да подготви бъдещо поколение лидери чрез „Фондация Обама“. В края на интервюто бившият президент предложил на свой ред да интервюира принца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Принц Хари е интервюирал Барак Обама"}
{"url": "https://trud.bg/%d0%bb%d1%8a%d1%81%d0%bd%d0%b0-%d1%81%d1%85%d0%b5%d0%bc%d0%b0%d1%82%d0%b0-%d1%81-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0%d1%82%d0%b0-%d0%bd%d0%b0-%d0%b4%d0%b2%d0%b5%d1%82%d0%b5-%d1%81/", "text": "Една дълго продължила ревизия на добре познатата ни фирма „Трейднет България” като голям играч на пазара на паралелния износ на лекарства, най-после е приключила през месец септември т.г. Ревизията е установила ощетяване на държавния бюджет от „Трейднет България” с милиони левове, заедно с лихвите. Ревизираният период обхваща времето от 01.03.2012 год. до 30.06.2013 год.Тогава фирмата се е занимавала само с доставка на лекарства на аптеки в България. В началото на периода, собственик и управител на „Трейднет България”, все още е била Веска Марешка – майката на зам.председателя на Народното събрание Веселин Марешки. От март до средата на месец септември, Марешка носи отговорност за бизнеса с лекарства на фирмата. След това тя продава „Трейднет България” на рускинята Нина Катченко и вече отговорността като управител е нейна през втората част на ревизирания период – от септември 2012-та до 30.06.2013 година. Нина Катченко е т.нар. „ сватя” на Веска Марешка, след като тя сама си призна по телефона в предишно разследване на предаването „Открито”, че живее на семейни начала с бащата на Светлана Марешка – Александър Музюкин, в малкото селище Дубовка, край река Волга, в Русия. Ахчиева разкри схемата, при която са източени милиони левове ДДС, заедно с лихвите, при търговията с лекарства в аптеки на сегашни депутати от партия „Воля”. Фирми, които притежават аптеки имат договор за доставка на лекарства от фирмата „Трейднет България”.  В този Договор, „Трейднет България” дава големи отстъпки от цените на лекарствата на аптеките – 20 процента, ако аптеката направи определен, голям оборот при продажбата на съответното лекарство. Впечатляващ е фактът, че в повечето случаи, изискваният оборот е непосилно голям за дадена аптека. Ако аптеката не го изпълни, тогава следва – неустойка. Тази неустойка, фирмата с аптека трябва да плати на „Трейднет България”, ако не изпълни посочения оборот. След като аптеката, съвсем очаквано не изпълни оборота, тя връща 20 процента неустойка на доставчика „Трейднет България”, върху всичко непродадено, но…без да се начисли ДДС. Схемата е измислена така, че, да се избегне плащането на ДДС, защото в Закона за ДДС пише, че върху неустойките не се начислява ДДС. Но данъчните инспектори в случая явно са открили „скрито плащане” и затова са начислили ДДС. Росен Бъчваров от НАП потвърди в интервю, че „Трейднет България” е ощетила държавния бюджет с неплатено и невнесено ДДС, при търговия с лекарства. В рамките на тази ревизия, НАП е направила и „насрещни проверки” на фирмите с аптеки. Това са т.нар. „Ихтимански фирми”, защото се оказало, че по-голямата част от тези фирми с аптеки са регистрирани все в Ихтиман, на един и същи адрес – ул. „Цар Освободител” 103.   Защо Ихтиман е бил толкова привлекателен за сегашните депутати Андон Дончев и Гергана Стефанова, та там да регистрират десетки фирми с аптеки в цяла България? Това попита Валя Ахчиева депутата от „Воля” Андон Дончев в Народното събрание, но той само измънка, че вече нямал фирми и трябвало да влиза в пленарната зала. Напълно замлъкна, когато Ахчиева му изстреля въпроса, кой го е запознал с рускинята Мария Добрякова, та на нея да продаде фирмите си? И се шмугна в залата. Ахчиева разкри шокиращия факт: Съпругата на депутата Дончев е рускиня – Надежда Викторова Дончева. Тя е получила документ за пребиваване в България преди доста години, а с Указ на Президента на РБ през 1999 година е получила и българско гражданство. Сред документите по преписката има имената на нейните родители – майка и се казва … Мария Максимова, родена на 07.07.1947 година. „Тъща! 70-годишната Мария Добрякова е тъща на депутата Андон Дончев!” – възкликна Ахчиева в ефир.  И всъщност, Дончев е продал фирмите си на своята тъща, но без аптеките. А аптеките е прехвърлил на фамилията Марешки. И като бонус, вероятно е получил депутатство в сегашния Парламент, в партия „Воля”. „Истинска операция „ Сватя и тъща от Русия”, в партия „Воля”, с мирис на лекарства!” – заключи Ахчиева и поиска народните представители в Парламента да преразгледат въпроса с данъчната тайна. Дали не трябва тя да падне за тези, които ощетяват държавния бюджет? Защо да е тайна, кой извършва данъчни престъпления? Не създава ли тя корупционна среда? И кой печели от данъчната тайна? Този, който се крие в сянката и години наред и продължава да мишкува. А „евтините” лекарства в аптеки „Марешки” се оказват много скъпи за българите, всъщност. Защото бъркат дълбоко в държавния джоб, с източеното ДДС, по тази схема.   Годишният финансов отчет на „Медифарм Ихтиман” за 2012 година например е бил заверен от управителя на счетоводна къща „Сити” – Светлана Марешка – съпругата на Веселин Марешки. Тя е заверявала финансовите отчети и на другите 20-тина фирми на депутата Андон Дончев. Фирмата работи две години с аптеките, но през 2014 година, Андон Дончев прехвърля аптеката си в „Люлин” 4, на фирмата „Юнивърсъл Медикъл Трейд”. Тя е представлявана от Светлана Марешка.Екипът на Валя Ахчиева откри аптеката в „Люлин” и се видя, че тя е с надпис аптека „Марешки”. И други аптеки Дончев прехвърля на фирми на фамилията Марешки. А фирмите си, останали без аптеки, Андон Дончев продава. Оказа се, че една дузина фирми той продава през март 2016-та година на рускинята Мария Максимова Добрякова. Това са фирмите: „ Булвита 2012”, „Комфортфарма”, „Пейнековафарма”, „ Булмедикс Ихтиман”, „Фармакомерс”, „Медика Ихтиман”. Тогава Добрякова мести и седалището на фирмите на друга улица в Ихтиман – ул. „Хаджи Димитър” 9. И Само след няколко месеца Мария например продава фирмата „Медифарм Ихтиман” на друга руска гражданка – Елена Матрьонина.Така Елена става собственик и на всички други „Ихтимански фирми”. А сега, съвсем наскоро, в края на ноември т.г., Елена Матрьонина продава фирмата „Медифарм Ихтиман” на варненската фирма „Ларго” с управител Светлан Кулев.   В Ихтиман разследването на „Открито” установи, че имотът на ул. „Цар Освободител” 103, на който са регистрирани няколко фирми с аптеки, всъщност е наследствен имот с къща на депутат от „Воля” Антон Дончев, който живее в София.  Над 20-ина фирми са регистрирали през 2012-та година настоящите депутати от „Воля” – Андон Дончев и Гергана Стефанова. Част от тези фирми попадат в ревизията на НАП на фирмата „Трейднет България”. Това са фирмите „Медифарм Ихтиман” със собственик и управител през 2012 год. и 2013 год. – Андон Дончев и „ Фармация 2012”, „ Юнифарма”, „Интерфарм 2012” и „Демос Фарма” на Гергана Стефанова. В разследването на БНТ се проследява пътят, който е изминала фирмата „Медифарм Ихтиман”, през годините и различните и собственици. В годишния финансов отчет на фирмата на Андон Дончев пише, че тази фирма разполага с 4 обекта – аптеки: една аптека в Сливен, една в Пловдив и две аптеки в София, едната от които в ж.к. „Люлин” 4. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Лъсна схемата с лекарствата на двете свати\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bd%d1%8f%d0%bc%d0%b0-%d0%b7%d0%b0%d1%82%d0%b2%d0%be%d1%80%d0%b5%d0%bd%d0%b8-%d0%bf%d1%8a%d1%82%d0%b8%d1%89%d0%b0/", "text": "С оглед на снеговалежа няма затворени пътища за леките автомобили, временни ограничения има за тежкотоварните. Това каза на брифинг министърът на регионалното развитие и благоустройството Николай Нанков. Министърът уточни, че сняг вали в Ловешко, Плевенско, по старопланинските преходи – Шипченски, Троян – Кърнаре, Петрохан. „Колегите информираха, че и в Родопите дъждът е преминал в сняг. Към момента е създадена необходимата организация. За леки автомобили няма затворени участъци от републиканската пътна мрежа, с оглед на снеговалежа”, обясни Нанков. „Имаме частично ограничени участъци, временно някои старопланински проходи, за тежкотоварни автомобили. За над 12 тона е ограничено движението в прохода Троян Кърнаре, по пътя Рибарица – Шипково. Беше ограничено временно движението за тежкотоварни автомобили в Предела, по пътя за Банско, с оглед възможността за по-добро почистване от поддържащите фирми“, добави той. По думите му днес се очаква интензивен трафик от зимните курорти, основно от Банско, в посока София. „На АМ „Струма“ също имаше обилен снеговалеж в следобедните часове, колегите се справиха“, каза още регионалният министър. „Има няколко инцидента с леки и тежкотоварни автомобили в рамките на денонощието. Единият е малко по-тежък, който ограничи движението на 347 км на АМ „Хемус“ в района на Шумен. ТИР е препречил пътното платно, минал е през мантинелата. Там има временна организация на движението. Имаше лека катастрофа между Кресна и Симитли“, допълни Николай Нанков. Нанков обърна внимание на метеорологичните условия. „Очакваме минусови температури през нощта, прогнозата за вторник и сряда е за обилен снеговалеж. Отправяме призив към водачите да са подготвени за зимни условия, да оборудват автомобилите си, да бъдат внимателни и дисциплинирани“, заяви той. Във връзка с това кои са най-честите грешки и нарушения на шофьорите, министърът коментира: „Несъобразена скорост, неподготвени автомобили – гуми, липса на течност за чистачки или износени такива. Борбата с войната по пътищата е съвместен процес. Трябва както ние като държавни институции да полагаме усилия, така и водачите“. Николай Нанков даде пример с тежкотоварен автомобил, заради който преди няколко седмици бе затворена за няколко часа АМ „Тракия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Николай Нанков: Няма затворени пътища за леките автомобили, временни ограничения има за тежкотоварните заради снеговалежа"}
{"url": "https://trud.bg/%d0%b0%d0%ba%d1%82%d0%b8%d0%b2%d0%bd%d0%be%d1%81%d1%82%d1%82%d0%b0-%d0%b2-%d0%bc%d0%b5%d1%81%d1%82%d0%bd%d0%b8%d1%8f-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b7%d0%b0-%d0%b4/", "text": "Точно в 20 часа приключи местният   в добричката община Генерал Тошево. След 23:00 часа се очакват предварителните резултати от вота, но още към 16 ч. активността прехвърли необходимите 40%, предаде БНТ. Жителите трябваше да се произнесат дали са съгласни в района да има проучвания и добив на природен газ. Допитването е във връзка с обявените от фирма „Рус-гео-ком БГ“ инвестиционни намерения, които предвиждат сондажи в 18 населени места.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Активността в местния референдум за добива на газ в Генерал Тошево прехвърли необходимите 40%"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d1%81%d0%b0-%d0%bc%d0%bd%d0%be%d0%b3%d0%be-%d1%81%d0%b5%d1%80%d0%b8/", "text": "Папа Франциск разкритикува журналистите, които ровят из стари скандали и пресилват новините с цел създаване на сензация, и заяви, че това е “много сериозен грях”, който причинява болка на всички въвлечени, съобщи в. “Гардиън”. Франциск, който планира да посвети предстоящото си годишно послание на фалшивите новини, заяви в интервю за католическа медия, че журналистите изпълняват мисия, която е сред най-фундаменталните за демократичните общества. И припомни на медиите, че трябва да осигуряват точна, пълна и коректна информация, а не да публикуват едностранчиви статии. “Не трябва да се поддавате на “греховете на комуникацията” – да дезинформирате или да давате гледната точка само на едната страна. Да злословите, за да произведете сензация, или да клеветите с предоставяне на стари новини, които получават ново внимание”, подчерта главата на Римокатолическата църква. Той определи тези действия като “смъртен грях, който причинява болка на сърцето на журналиста и на останалите”. По-рано този месец папата разкритикува медийните организации, които са съсредоточени върху скандали и популяризират фалшивите новини. И сравни читателите и зрителите на подобни скалъпени истории с хора, които ядат екскременти.", "date": "2017.12.17", "title": " Папата: Фалшивите новини са много сериозен грях\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%b2-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d1%81%d0%b0-158-%d1%81%d0%bd%d0%b5%d0%b3/", "text": "В София са направени обработки със смеси срещу заледяване, както и избутване на снежна маса в по-високите планински райони. В готовност са 158 снегопочистващи машини. Това съобщиха от пресцентъра на Столична община. Екипите на фирми, ангажирани с почистването на града, са обработвали опасни и стръмни участъци, общински пътища и частично улици и булеварди, по които се движи обществения транспорт в районите Витоша, Панчарево, Овча купел, Банкя, Красно село, Красна поляна, Люлин. Направена е обработка на Южната дъга със смеси срещу заледяване. В планината Витоша е възстановено движението по пътищата „Драгалевци – Алеко“ и „Бояна – Златни мостове“. Извършено е избутване на снежна маса и опесъчаване. Към момента движението на градския транспорт се извършва навсякъде по обичайните си маршрути.  Контролът на дейностите по почистване се извършва от Столичен инспекторат. Екипи на Дирекция „Аварийна помощ и превенция“ извършват обходи на терен.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Столична община: В готовност са 158 снегопочистващи машини"}
{"url": "https://trud.bg/%d1%81%d0%b8%d0%bc%d0%be%d0%bd-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%81%d0%b0%d0%bc%d1%83%d0%b8%d0%bb-%d0%b8%d0%b3%d1%83%d0%bc%d0%b5%d0%bd%d1%81%d0%ba%d0%b8%d1%8f-%d0%b6%d0%b5/", "text": "В изпълнение на решението на Светия Синод на Българската православна църква от 15 декември (петък) в неделя бе извършена смяната на игумена на Бачковската обител. След тържествената архиерейска богослужба, водена от секретаря на Светия Синод и мелнишки епископ Герасим, отслужена в съслужение с бившия вече игумен архимандрит Симон и новия такъв – архимандрит Самуил, дядо Герасим оповести решението на Синода, като подчерта синовното монашеско послушание с което то се изпълнява. Мелнишкият епископ Герасим изказа благодарност от името на Светия Синод за положените грижи от архимандрит Симон за поддръжката, преукрасяването и реставрациите на манастира, извършени по време на игуменството му. За тези 3 години, след като Симон смени предишния игумен Борис, бяха основно ремонтирани покривите на църквите и крилата на манастира, стаите за поклонници, извърши се реставрация на изключителните стенописи в главната манастирска църква, а в момента е в ход препокриването на основния манастирски двор с каменни плочи. Дядо Герасим предаде игуменския жезъл на архимандритСамуил, като му пожела успешно служение във възложеното му ново послушание от СветияСинод, за благото на Бачковската обител и многобройните вярващи, почитащи я като един от най-важните центрове на православната ни вяра, като твърдина и градина на светаБогородица и като дом на най-почитаната й в България икона – Бачковската чудотворна икона на Майката Божия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Симон предаде на Самуил игуменския жезъл на Бачковския манастир"}
{"url": "https://trud.bg/%d0%bf%d0%b8%d0%bd%d1%8f%d1%82%d0%b0-%d0%bf%d1%8a%d0%bb%d0%bd%d0%b0-%d1%81-%d0%bb%d0%b0%d0%ba%d0%be%d0%bc%d1%81%d1%82%d0%b2%d0%b0-%d0%b8-%d0%bf%d1%80%d0%b8%d0%ba%d0%b0%d0%b7%d0%bd%d0%b8-%d0%b0%d1%82/", "text": "Стотици деца се забавляваха във фоайето на Младежки дом по време на Детски коледен панаир 2017. Забавната и обичана инициатива се организира от фондация „EASYART”, с председател Станка Желева, и Община Благоевград. Коледният панаир се  провежда за четвърта поредна година в областния център и продължи два дни. Панаирът е част от празничната програма на Благоевград, която преминава под мотото „Сподели любов, сподели добро….“. През целия уикенд малките жители и гости на града изработваха коледни картички  празнична украса, снежни човеци, правеха сладкиши. Най-голямата изненада в програмата се оказа специално изработена пинята, под фрмата на елен, пълна с лакомства. В забавлението се включиха десетки деца, които с помощта на пръчка опитваха да скъсат пинятата, за да получат сладки и бонбони. Играта донесе много смях и положителни емоции на децата, които нетърпеливо събираха лакомствата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Пинята пълна с лакомства и приказни ателиета бяха част от Детски коледен панаир в Благоевград"}
{"url": "https://trud.bg/%d0%b3%d0%be%d0%bb%d1%8f%d0%bc-%d1%80%d0%b5%d0%b7%d0%b8%d0%bb-%d0%b7%d0%b0-%d0%bc%d0%b8%d0%bb%d0%b0%d0%bd-%d0%b3%d0%b0%d1%82%d1%83%d0%b7%d0%be-%d0%b1%d0%b5%d1%81%d0%bd%d0%b5%d0%b5/", "text": "Голям пердах отнесе „Милан“ в италианската Серия „А“. Съперникът на „Лудогорец“ на 1/16-финалите в Лига Европа катастрофира с 0:3 при гостуването си на борещия се за спасение „Верона“. Играчите на гранда от Милано така ядосаха своя треньор Дженаро Гатузо, че бившият футболист си изкара яда с шутове по шишета с минерална вода. Попаденията за „Верона“ вкараха Антонио Карачоло, Мойс Кийн и Даниел Беса. Загубата е седма в 17 срещи за „Милан“ в шампионата. „Росонерите“ имат една победа в последните си пет мача в Серия „А“. „Наполи“ пък се възползва от грешната стъпка на „Интер“ и пое водачеството в класирането след успех с 3:1 над „Торино“. Марек Хамшик вкара един от головете за успеха. По този начин националът на Словакия изравни Диего Марадона по попадения за „Наполи“. И двамата вече имат по 115, което е клубен рекорд. На Хамшик му бяха нужни 477 двубоя за постижението, докато на аржентинската легенда едва 259. „Единственото, по което си приличаме с Марадона, са головете за „Наполи“ – каза Хамшик. – Диего беше уникален играч, изключителен, легенда на неаполитанския и световния футбол.“ „Ювентус“ също изпревари доскорошния лидер „Интер“. Шампионът на Италия записа рутинна победа над „Болония“ с 3:0. Головете вкараха Миралем Пянич, Гонсало Игуаин и Марио Манджукич. Александър Тонев влезе от пейката в 73-ата минута при победата на неговия „Кротоне“ над „Киево“ с 1:0. Андрей Гълъбинов пък остана резерва при нулевото равенство на „Дженоа“ срещу „Фиорентина“.  ", "date": "2017.12.17", "title": " Голям резил за „Милан“, Гатузо беснее"}
{"url": "https://trud.bg/%d0%bd%d0%b0%d0%b5%d0%bc%d0%b0%d1%82-%d0%b2%d0%b8%d0%bf-%d1%81%d0%b0%d0%bc%d0%be%d0%bb%d0%b5%d1%82-%d0%b7%d0%b0-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5/", "text": "Четири дипломатически полета в рамките на европредседателството ни ще бъдат изпълнени от самолет и екипаж под наем. Това става ясно от сайта на Агенцията за обществени поръчки, където са публикувани изискванията на възложителя – Авиоотряд 28. Причината за обявлението е, че правителствения самолет ще се окаже тесен за дипломатите. Изричното условие е машината да бъде с минимум 130 седящи места, както и с екипаж на “мокър лизинг” – като последният включва ACMI– самолет, екипаж, поддържане на постоянната летателна годност и техническо обслужване и застраховка. Самолетът ще изпълни четири полета за нуждите на Българското председателство на Съвета на Европейския съюз 2018 година. Дестинациите също са описани подробно в обявлението. Първият полет е на 17 май 2018 година от летище Завентем, Брюксел до летище Пловдив, Пловдив. Следващият е на 19 май от летище Бургас, Бургас до Брюксел. На 30 май голяма делегация от Брюксел ще лети до София, а на 2 юни – от Бургас до белгийската столица. Очаквано, при промяна на програма или дати, изпълнителят ще трябва да се съобрази с графика на дипломатическия корпус. Прогнозната стойност на обществената поръчка е 100 000 лева без ДДС. Служители от Авиоотряд 28 ще извършат одит от системата за качеството . А целият екипаж, включително и резервните членове, ще минават съгласувателна процедура с Националната служба за охрана (НСО).   Министърът на председателството на България на Съвета на ЕС Лиляна Павлова днес ще покаже пред българските медии отремонтираните зали на НДК, където ще се провеждат основните срещи по време на европредседателството ни. В последния работен ден на миналата седмица по същия маршрут минаха представителите на дипломатическия корпус. Министър Павлова проведе среща и с доброволците, които ще придружават делегации заедно с координаторите на МВнР по време на Българското председателство на Съвета на ЕС. Голяма част от доброволците вече са се запознали с посланиците на съответните страни-членки на ЕС, както и с представителите на Европейската комисия и Генералния секретариат на Съвета. Заради по-големият брой от събития вече са поръчани и допълнително мебели. Както е известно, по предварителен план срещите в София бяха около 200, но по окончателната програма събитията в рамките на българското председателство са около 270. Това е наложило и допълнителна обществена поръчка за столове и маси. Заложените средства са 264 000 лева без ДДС за ъглови модули, работен стол – 20 бр., конферентен стол – 56 бр., правоъгълен модул за заседателна зала – 28 бр., посетителски стол с масичка – 150 бр., поставка за чадъри – 50 бр. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.12.17", "title": " Наемат ВИП самолет за европредседателството\t\t\t"}
