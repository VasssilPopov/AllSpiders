{"url": "https://trud.bg/%d0%bd%d0%b0%d1%80%d0%b0%d1%81%d1%82%d0%b2%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%b2%d1%83%d0%bb%d0%ba%d0%b0%d0%bd%d0%b0/", "text": "Броят на загиналите в резултат избухването на  достигна 33 души в понеделник, след като спасителните екипи намериха още тела, предава AFP. Давид де Леон, говорител на аварийната служба на страната, заяви, че още няколко тела са открити в развалините на селищата, лежащи на южния склон на вулкана, на където се е стичала магмата. Според неговите думи, един милион и 700 хиляди души са били засегнати от избухването в неделя, което е било съпроводено с отделяне на гъст прашен облак във въздуха и взрив, който е изпратил скални частици към населените места.", "date": "2018.06.04", "title": " Нараства броят на жертвите на вулкана в Гватемала"}
{"url": "https://trud.bg/%d0%bf%d0%b5%d1%82%d0%b8%d1%86%d0%b8%d1%8f%d1%82%d0%b0-%d0%b2-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d0%ba%d1%80%d0%b0%d0%b2%d0%b0%d1%82%d0%b0-%d0%bf%d0%b5%d0%bd%d0%ba%d0%b0-%d1%81%d1%8a/", "text": "Кравата Пенка стана звезда в почти всички западни и руски медии. Историята беше разпространена от водещи телевизионни канали като BBC, ARD, France television, чешката и румънската обществени телевизии, съобщи  . Репортажът е качен в международния обмен, до който имат достъп общо 74 публични канала. Десетки вестници и информационни сайтове препечатаха историята – сред тях британските “Индипендънт” и “Телеграф”. Журналисти дори организираха петиция за спасяването на бременната крава, адресирана до Европейския парламент. Авторите обещават да я внесат в трите евроинституции, ако тя достигне 10 хиляди подписа. До момента, само за часове, подписите надвишават 9 хиляди. Британски евродепутат изразява готовност да плати преглед на Пенка от български ветеринар, който да потвърди мнението на сръбските доктори, установили че кравата е напълно здрава. В рамките на днешния ден здравни инспектори от Кюстендил взеха кръвни проби на кравата беглец. Те са за някои заболявания и от резултатите ще стане ясно дали животното ще бъде умъртвено или не. От агенцията по безопасност на храните, които днес взеха кръвните проби, заявиха че от страна на фермера има нарушение на европейското законодателство, свързано с транспортирането на живи животни. “Искам да ви кажа, че европейското законодателство е много ясно, ние сме страна членка на ЕС вече 11 г. и заради единични случаи като на г-н Харалампиев от Мазарачево, законодателството не би трябвало да се нарушава, така че решението по отношение на кравата все още предстои, от друга страна, законодателството е създадено да служи и на хората”, каза д-р Велка Войнова- временно изпълняващ длъжността директор на ОДБХ в Кюстендил. Собственикът на кравата, която след 3 месеца трябва да роди теленце, смята, че законът не е справедлив. “Защото като минават животните, ние сме погранична зона – няма начин да не минат животни, е сега, че минала законно или незаконно, е отделен въпрос, но може на всеки да се случи мой колега. Тя си ходи на екскурзия какво да направим и от тази екскурзия искат да я екзекутират, да я унищожат, макар че ми е болно, вече с ирония със смях го казвам”, коментира фермерът Иван Харалампиев. Здравните инспектори казаха, че ако кравата бъде умъртвена, собственикът й няма да получи финансово обезщетение, защото е виновен, че е изгубил животното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Петицията в защита на кравата Пенка събра над 9000 подписа\t\t\t"}
{"url": "https://trud.bg/%d0%ba%d0%b0%d0%ba%d1%8a%d0%b2-%d0%b5-%d1%80%d0%b5%d0%b4%d1%8a%d1%82-%d0%b7%d0%b0-%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0%d0%bd%d0%b5-%d0%bd%d0%b0-%d1%80%d0%b0%d0%b1%d0%be%d1%82%d0%bd/", "text": " Предстои ми да работя на морето и съм под 18 години. Имам ли право да работя на смени с максимална продължителност 8 часа, ако съм сключил трудов договор за 4 часа работен ден и работното ми време се изчислява сумирано за период от 3 месеца?  В Наредба № 6 от 24 юли 2006 г. за условията и реда за даване на разрешения за работа на лица, ненавършили 18-годишна възраст е регламентиран реда за даване на разрешение за работа на тези лица. В чл. 16 от наредбата е предвидено, че за всяко лице, ненавършило 18 години, работодателят подава в областната дирекция “Инспекция по труда” молба за получаване на разрешение за постъпване на работа, като прилага следните документи: 1. описание на вида работа, която ще извършва лицето, ненавършило 18 години; 2. резултатите от оценката на риска, на който може да бъде изложено лицето, ненавършило 18 години; 3. осигурените мерки за защита здравето и безопасността на лицето, ненавършило 18 години; 4. медицинско заключение по чл. 12, ал. 2; 5. разпределението на работното време за лица от 15 до 16 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Какъв е редът за назначаване на работник под 18-годишна възраст"}
{"url": "https://trud.bg/%d0%ba%d0%b0%d0%bf%d0%b8%d1%82%d1%83%d0%bb%d0%b0%d1%86%d0%b8%d1%8f-%d0%bd%d0%b0-%d0%bf%d0%b0%d0%ba%d0%b5%d1%82%d0%b0-%d0%bc%d0%b0%d0%ba%d1%80%d0%be%d0%bd-%d0%b2-%d1%82%d1%80%d0%b0/", "text": "Голяма част от текстовете в пакета “Мобилност”, станал известен и като Пакет “Макрон”, за командированите работници, който изкара на протести българските превозвачи и те дори заплашиха с референдум за излизане от ЕС, отпаднаха в комисията по транспорт на Европейския парламент. Шофьорите няма да са длъжни да се връщат на всеки три седмици в България. Отпада и предложението да бъдат задължени да нощуват в хотели. Така и занапред ще могат да нощуват в камионите си. Като капитулация на пакета “Макрон” определи евродепутатът Андрей Новаков от групата на ЕНП одобрените от комисията по транспорт на Европейския парламент промени в пакета за мобилност. Новаков е единственият български евродепутат, който имаше право да гласува днес и е един от авторите на одобрените поправки. Той определи резултатите от гласуването като пълна победа за българската позиция. Гласуването означава, че българските фирми за международен транспорт няма да бъдат ощетени от новата директива и българската позиция има пълна победа, коментира Новаков. Българинът споделя, че не му е било лесно да убеди колегите си да подкрепят позицията му срещу предложенията на френския президент: “Трябва да кажа, че започнахме дебатите не от нула, а от -10 от наша гледна точка. Инвестирах повече от една година, за да стигнем до този успех днес”. Новаков обясни, че е отпадна тоталната забрана за използване на кабините на камионите за почивка. Отпаднало е и изискването на всеки три седмици шофьорите да се прибират вкъщи, а също така отпадна и намерението на Комисията международните шофьори да попадат в обхвата на Директивата за командированите работници – с други думи на всеки 72 часа, прекарани в някоя страна членка, да бъдат налагани местните изисквания и местното законодателство. Според Андрей Новаков, днешното решение е много силен сигнал и към Съвета на министрите, и към Европейската комисия за това какво мислят единствените пряко избрани от хората служители в институциите на Европейския съюз. “Така че аз очаквам това, което гласувахме днес на комисия да бъде финалното решение”, изрази увереност той. След заседанието на комисията, където днес бях заместващ, законът на Макрон бе разбит на парчета. Остава възможността да се почива в кабината, при липсата на определени и сертифицирани паркинги”, заяви в своя позиция по казуса евродепутатът Ангел Джамбазки.  Почивката след 21 дни остава, но никъде не се казва мястото, където тя трябва да бъде извършена, пише той. Най-голямата победа, която постигнахме е, че директивата за командироване няма да се отнася за транспортните работници.  Показахме, че заедно можем да се преборим. Разбихме на пух и прах твърдението, че малките държави не ги зачитат.  Благодаря на всички, с които водехме тази битка. Но да не се отпускаме. Има още стъпки, докато доведем войната до край.  Защото в единството е силата! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Капитулация на пакета “Макрон” в транспортната комисия на Европарламента\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-168/", "text": "Борисов предлага да изпратим офицер в спецзвеното. Най-страшното място, където цъка тероризъм, е в главите на хората, заяви премиерът Бойко Борисов на среща с албанския си колега Еди Рама в Тирана.     Три жертви взе мъртвакът за два дни. Морските гардове търсят родители на изгубени деца, вместо да спасяват удавници.         Кръвна проба решава съдбата на българската крава беглец. Сърби: “Лепа крава, па и трудна!”         За 175 хил. долара можете да купите двустаен на райски остров. Къща с изглед към морето за $230 хил.           Сорос забърка скандал Салвини-Путин. Повече няма да бъдем бежанския лагер на Европа, отсече новият МВР шеф в Рим.         Двойният аршин е вреден за бъдещето на Европейския съюз, казва Бранимир Ботев, изпълнителен директор на Европейския институт за стратегии и анализи.         Страната ни е абсолютен отличник и изпълнява всички числови критерии за членство. Доклади на ЕК и ЕЦБ сочат, че не сме готови за участие във валутния механизъм – анализ на Даниела Бобева, бивш вицепремиер и бивш служебен министър на търговията.             Истанбулският документ противоречи на основния български закон – анализ на Института за модерна политика.         Силует на новия премиер на Испания Педро Санчес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Вижте акцентите в броя на вестник “Труд” във вторник, 5 юни 2018"}
{"url": "https://trud.bg/%d1%81%d0%bb%d0%b5%d0%b4%d1%8f%d1%82-%d0%ba%d1%83%d1%82%d0%b8%d0%b8%d1%82%d0%b5-%d1%81-%d1%86%d0%b8%d0%b3%d0%b0%d1%80%d0%b8-%d1%87%d1%80%d0%b5%d0%b7-%d0%b1%d0%b0%d1%80%d0%ba%d0%be%d0%b4/", "text": "Контрабандата на цигари в страната не спира да намалява от години насам, но проблемът може да се разреши само чрез конкретни мерки. Пример за това са 10-те машини в един от заводите за цигари у нас, които вече поставят индивидуален баркод, чрез който ще се следи пътя на цигарите от завода до границата и обратно. “Проблемът с контрабандата ще бъде решен чрез тези нови машини до една година”, заяви депутатът Емил Димитров, председател на Комисията за борба със сивата икономика и контрабандата. По думите му фабриките за цигари у нас в момента са под постоянен контрол от представители на Агенция “Митници” и МВР. “Те следят непрестанно процеса, измерват количествата тютюн и броя на цигарите, които излизат от фабриката”, допълни той. На въпрос за нелегалният тютюн, той уточни, че проблемът идва от ниската изкупна цена на стоката. “Тютюнът се изкупува за 5 лв./кг, докато има хора, които плащат и по 30 лв. на земеделците и после го продават незаконно за 40 лв. и пак са на печалба – и едните и другите. В такъв случаи производителите предпочитат да вземат по-високата продажна цена”, обясни той. Представителите на бранша и на изпълнителната власт бяха поканени на конференция, на която представиха данни, изготвени от Института за пазарна икономика (ИПИ) за проблема с контрабандата на цигари. Според проучване на “Алфа рисърч” 2,3 млн. пълнолетни българи в страната са пушачи (39%). 5,6% от тях пушат контрабандни цигари, като 9 от 10 човека казват, че главният фактор за избора им е по-ниската цена. Други 11,7% от анкетираните са посочили, че през последните две години са употребявали нелегални цигари, което увеличава косвено дела на контрабандата. Изследването е проведено в 15 града, като най-висок дял на пушещите незаконни цигари отчитат в Свиленград (17,4%), Плевен (16,6%), Хасково (13,2%) и Видин (9,9%). Месечният разход на пушач на контрабандни цигари е с една трета по-нисък спрямо на пушача, който си купува фабрични цигари, показва проучването. Начинът на снабдяване с нелегални цигари е предимно чрез познати и приятели (38%) и от улицата (35,7%). Анкетата показва още, че пушачите на контрабанден тютюн у нас са около 112 хил. души, като средната цена за килограм стига 40 лв., при 225 лв. за легален с данъци и акцизи.", "date": "2018.06.04", "title": " Следят кутиите с цигари чрез баркод\t\t\t"}
{"url": "https://trud.bg/958-%d0%b4%d1%80%d0%be%d0%bd%d0%b0-%d0%bd%d0%b0%d1%80%d0%b8%d1%81%d1%83%d0%b2%d0%b0%d1%85%d0%b0-%d0%ba%d0%be%d1%80%d0%b8%d1%86%d0%b0%d1%82%d0%b0-%d0%bd%d0%b0-%d1%82%d0%b0%d0%b9%d0%bc-%d0%b2-%d0%bd/", "text": " Престижното американско списание “Тайм” пресъздаде корицата си в огромен мащаб с нощното небе с помощта на дронове. Във въздуха над Фолсъм, Калифорния, излетяха 958 специални машини, чийто светлини могат да се програмират. След като се издигнаха на височина 121 метра дроновете светнаха, а в небето “изгря” емблематичната корица на “Тайм”. Паметният момент беше запечатан, също с дрон. Снимката ще се появи на корицата на следващия брой и е първата, в 95 годишната история на списанието, направена с дрон, информира  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " 958 дрона нарисуваха корицата на “Тайм” в небето (ВИДЕО)"}
{"url": "https://trud.bg/%d0%bf%d0%be%d1%80%d0%be%d0%b9-%d1%83%d0%b4%d0%b0%d0%b2%d0%b8-%d0%b2%d0%b0%d1%80%d0%bd%d0%b0/", "text": "Силен пороен дъжд се изля във Варна през следобедните часове.Улиците се превърнаха в реки, коли закъсаха, наводнени са подземията на двете болници – “Св. Марина” и “Св. Анна”, както и детска градина. Отнесени са покриви на къщи в Аксаково, съобщи за “Труд” областният управител на Варна Стоян Пасев. Само за час и половина се изляха рекордните 71 л/кв.м. Затлачен е ж.п. прелезът, който минава през ромската махала “Максуда”. Утре ще се почистват ж.п. линиите. В квартал “Аспарухово” няма големи поражения, ремонтираните отводнителните канали са поели проливния дъжд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Порой удави Варна\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6%d0%b0-%d0%bf%d0%be%d1%80%d1%83%d0%b3%d0%b0%d0%bb-%d0%b7%d0%bd%d0%b0%d0%bc%d0%b5%d1%82%d0%be-%d0%be%d0%b1%d0%b7%d0%be/", "text": "Старозагорецът Михаил Михайлов –  , е задържан за 24 часа. Той ще бъде подведен под наказателна отговорност за престъпление против Републиката и хулиганство, извършено на публично място с изключителен цинизъм и дързост. Това съобщиха от Специализираната прокуратура, която е компетентна да разследва престъпленията по Глава I от Наказателния кодекс – Престъпления против Републиката. От спецобвинението поясняват, че са се самосезирали още на 2 юни – същият денят, в който Михайлов е публикувал записа, на който се вижда как запалва националния трибагреник и уринира върху него. Клипът е пуснат в сайта “Гласът на Стара Загора” и социалните мрежи. Установено е, че самото деяние е било извършено пред Съдебната палата на 29 май. В разследването срещу мъжа са били включени агенти от ГДБОП, както и служители от националната и столичната полиция. Изяснено е също, че сайтът, разпространил клипа с престъпни действия, е собственост на самия Михайлов. Предстои на задържания да бъдат повдигнати две обвинения от Специализираната прокуратура и да се прецени каква мярка за неотклонение да му бъде наложена. Не е изключено той да остане за 72 часа зад решетките, а прокуратурата да поиска от спецсъда да го остави за постоянно в ареста. За поругаването на българското знаме Михайлов може да получи до 2 години затвор или глоба до 3000 лв., а за едро хулиганство – да бъде пратен за 5 години зад решетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Арестуваха мъжа, поругал знамето (обзор)\t\t\t"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%b2%d1%82%d0%be%d1%80%d0%b0-%d0%bf%d0%be%d0%b4%d0%b0%d1%80%d0%b8%d0%bb%d0%b0-%d0%bd%d0%b0-%d1%85%d0%b0%d1%80%d0%b8-%d0%b8-%d0%bc%d0%b5%d0%b3%d1%8a/", "text": "Преди сватбата си през май британският принц Хари и избраницата му Меган Маркъл призоваха за благотворителни дарения, вместо подаръци. Въпреки това новите херцог и херцогиня на Съсекс са получили внушителен сватбен дар от кралица Елизабет Втора, пише в. “Дейли експрес”. Предвид практиката й да раздава имоти, се очакваше Нейно Величество да подари на принц Хари и съпругата му вила “Йорк котидж”, в провинциалното й имение Сандрингам. Според изданието имотът вече е собственост на херцога и херцогинята на Съсекс. Принц Хари и съпругата му могат да използват новата си придобивка като ваканционно убежище. Кралица Елизабет Втора подари на по-големия си внук принц Уилям за сватбата му с Кейт Мидълтън през 2011 г. 10-стайната къща Анмър Хол в Сандрингам, припомня изданието. “Йорк котидж” се намира в разрастващото се имение на Нейно Величество в Норфолк на около 180 километра от двореца Кенсингтън в Лондон, където понастоящем живее двойката. Преди “Йорк котидж” са обитавали бабата и дядото на кралица Елизабет Втора – крал Джордж Пети и кралица Мери. Нейно Величество наследява имението от баща си Джордж Шести след смъртта му през 1952 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Елизабет Втора подарила на Хари и Мегън вилата на баба си"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d0%b0%d0%bd-%d0%ba%d1%80%d1%8a%d1%81%d1%82%d0%b5%d0%b2-%d0%b1%d0%b8%d0%b2%d1%88-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b5%d0%bd-%d0%bc%d0%b8/", "text": "Железницата трябва да бъде спасена, защото БДЖ сама по себе си е структуроопределяща компания. Как и по какъв начин е върпос на анализи и мерки, които трябва да се предприемат, това обясни бившият министър на транспорта Кристиан Кръстев по  . Той разказа, че последно на влак съм се возил през 2013 година. “Беше много хубав влакът, защото беше чисто нов”, допълни Кръстев. Кристиан Кръстев, бившият министър на транспорта: По отношение на инфраструктурата е направено изключително много, това е Национална компания “Железопътна инфраструктура”, това е държавно предприятие, цялата инфрастртуктура е държавна и държавата е направила много за инфраструктурата и продължава да прави. По отношение обаче на подвижния състав -в случая на БДЖ – това е търговско дружество, което не се справя добре или поне от времето, в което аз съм имал възможността да бъда министър на транспорта смятам, че не е напреднало, напротив – компанията върви назад. Причината според Кръстев е в мениджмънта.", "date": "2018.06.04", "title": " Кристиан Кръстев, бивш транспортен министър: БДЖ върви назад"}
{"url": "https://trud.bg/%d1%86%d0%b5%d0%bd%d1%82%d1%8a%d1%80-%d1%81%d0%bb%d0%b5%d0%b4%d0%b8-%d0%b1%d0%be%d0%b9%d1%86%d0%b8-%d0%bd%d0%b0-%d0%b8%d0%b4%d0%b8%d0%bb-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82/", "text": "Западните Балкани са най-трудната тема, която можехме да си изберем за европредседателството. Не го казвам аз, каза го един от най-успешните политици – канцлерът на Германия Ангела Меркел. Но тази тема е и егоистична, защото на Балканите който и от съседите да е зле, всички стават зле след това. И обратното, колкото повече сме свързани, обвързани, толкова по-големи са перспективите за инвестиции, за мир и за просперитет. Това заяви Борисов по време на брифинг с албанския си колега Еди Рама в Тирана. Борисов увери, че въпреки положените усилия, все още има една-две държави, които са скептични по темата Албания. “Макар и с условия на Албания трябва да й се даде път за присъединяване към ЕС”, подчерта българският премиер. Процесът Акаба под патронажа на йорданския крал Абдулла II за първи път е изнесена извън Йордания, припомни Борисов. Той каза, че на форума в Тирана, посветен на Балканите е присъствал принц Мохамед. Премиерът припомни, че срещите от “Процесът Акаба” са посветени на борбата с радикалния ислям, с тероризма. “Най-важното място, където цъка тероризъм е в главите на хората. Там е доста по-опасно, отколкото самата бомба. А ние точно там сме загубили битката”, подчерта Борисов. Той припомни, че посещението му в Тирана завършва с участие в конференция, посветена на екстремизма.  “В Тирана се прави координационен център за всичко, което касае връщащите се бойци от Ислямска държава в страни от Балканите. Предложих да изпратим по един офицер за връзка, за да може по-организирано като щаб да се обменя информация и да се реагира бързо”, заяви Борисов. Той благодари на албанския премиер Еди Рама за медала за признателност, с който го удостои. Рама обяви, че Борисов заслужава огромна благодарност, “затова, че в качеството си на министър-председател на България, по време на европредседателството направи толкова много за Западните Балкани” “Не съм сигурен, че като дойде следващото българско европредседателство Борисов отново няма да е министър-председател”, заяви Рама. Той припомни, че албанският парламент е гласувал закон а защита на малцинствата и увери, в това число и на българското. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Център следи бойци на ИДИЛ на Балканите (обзор)\t\t\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8%d1%82%d0%b5-%d1%81%d0%b5-%d0%bc%d0%be%d0%bb%d1%8f%d1%82-%d0%b7%d0%b0-%d0%b4%d1%8a%d0%b6%d0%b4-%d0%b7%d0%b0-%d0%b4%d0%b0-%d1%81%d0%b5-%d1%83/", "text": "Мъртвото вълнение в Бургаския залив не стихва вече седмица. Трябва да падне дъжд, за да се успокои морето, смятат морските спасители.- “Като завали дъжд, вълната пада и се успокоява, вятърът стихва и морето става чисто. Това са неписани закони от старите морски вълци и рибари ги знаем”, обясняват стражите. От първи юни те са на ивиците и броят им се увеличава с напредването на сезона. И друг път се е случвало сезонът да започне с удавници и с мъртво вълнение, но не и трима в разстояние само на два дни, коментираха бургаски морски спасители. Според д-р Андрей Найденов, председател на Общинската комисия по водно спасяване и на Асоциацията по водно спасяване, двама спасители не са достатъчни за охрана на плажовете. Трябват водни информационни центрове с уредби, както беше едно време. Тогава по плажа от уредбите непрекъснато се сипеше информация за температурата на морската вода, за вълненията, опасностите и сигнализацията, която трябва да се спазва. Освен това, работата на спасителите трябва да е е само и единствено да спасяват, а не да търсят родителите на изгубени деца, да глобяват при неподчинение… Единият спасител трябва да е на вишката с бинокъл, а другият – долу, в готовност да се хвърли в морето всеки момент. Според д-р Найденов, мъртвото вълнение иска “здрава организация”, която да е от полза на плажуващите. Заради изменението на климатичните условия – бури и силни ветрове, то може да хване във всеки един момент, а не както досега – чакахме го в началото на август за няколко дни. Освен това плажовете в Поморие, Лозенец и Ахтопол, са от така наречените “конфликтни плажове”. Това означава ивица, която е известна с многото дънни ями и подводни течения, почти през цялата година. Мъртвото вълнение е опасно и за най-добрите плувци. То дърпа навътре и образува подводни ями които “засмукват”. Ако попадне в него, летовникът първо не трябва да се паникьосва. Второ – трябва да започне да плува успоредно на брега, а не фронтално към него, защото вълната на мъртвото вълнение е дълга и може да се избегне само с успоредно плуване. Трима българи се удавиха през почивните дни по плажовете край Бургас. Причина за трагедиите станал именно “мъртвакът”, както вече го наричат плажуващи и спасители. Рано сутринта в неделя трагедия с удавник станала и на централния плаж на курорта Лозенец, съобщиха от полицията в понеделник. 22 годишния Х.Г. от село Кокаляне, Софийско, бил изхвърлен от морето. Явно, че сутринта младежът решил да плува сам. Както “Труд” писа, двама братя Христо и Мирослав, намериха смъртта си в морето на Поморие, където дошли за кратък морски отпуск през почивните дни. Те влезли да се къпят след 18 часа в събота, в бурното море, пред заведението “Атриум”, но ямите на мъртвака ги засмукали и мъжете потънали.   Мъртвото вълнение “вдига” червен флаг и къпането е абсолютно забранено, тъй като то копае опасни подводни ями и дърпа мощно навътре и най-опитните плувци. Това е вид течение, което не се образува под напора на ветровете, а в резултат от процеси, които текат под повърхността. “Когато морето е опасно и започва мъртвото вълнение, първи за него ни сигнализират гларусите”, разказват стражите. Ако гларусите се скупчват на брега, значи морето е опасно. Когато белите птици започнат да кацат върху вълните – върви към оправяне. Друг трик, който са научили, за да си разбират наистина добре от работата, е как да разбират посоката на вятъра. По носовете на корабите. Накъдето е обърнат носът на морския съд – оттам духа.     Даниела Фархи,  ТРУД, Варна Мъртвото вълнение, което погуби няколко летовници на юг, е изненадало и спасителите във Варна. “В края на миналата седмица плажовете бяха пълни с народ, но имаше опасни подводни течения. Необичайно е, че се появиха толкова рано – близо 2 месеца преди горещините. Мъртво вълнение имаше и преди седмица за два дни, след като духна вятър от изток-североизток”, обясни пред “Труд” Георги Есов, ръководител на спасителната служба на градските плажове.  За щастие, от официалното им разкриване на 24 май досега там няма нито един инцидент. Въпреки че в понеделник вълни нямаше, по 24-те вишки на ивиците бе вдигнат жълт флаг. “Морето се успокои, но плуването навътре още е опасно, тъй като навътре водата е едва 17-18 градуса и това може да доведе до хипотермия и инфаркт. Затова доскоро вдигахме и червен флаг”, поясни Есов. Според него данните на синоптиците, които се тиражират и в медиите, не дават вярна картина за температурата на морската вода. “Измерванията се правят на плиткото, където водата е 21-22 градуса и хората се подлъгват. И ние мерим температурата, но не в леген и знаем, че на дълбокото още е студена”, коментира Есов. Той призова плажуващите да спазват стриктно указанията на колегите му. Според него културата на туристите на плажа, макар и бавно, се подобрява.   Пет заведения в Слънчев бряг и още една камара по-малки незаконни обекти трябва да бъдат премахнати. Това заяви в Бургас вицепремиерът Валери Симеонов. Според него бутането на незаконните обекти трябва да стане това лято. Става дума за заведенията – Bedroom, The 1, Cacao beach, La Cubanita, ресторант Del Mar, които по думите му са маскирани като временни обекти, а реално представляват масивни строежи и трябва да са регистрирани по закона за Устройство на територията и да отговарят на много изисквания. „В онези огромни молове, които се намират на пясъка на Южния плаж в Слънчев бряг, когато не дай си Боже нещо стане, тогава ще разберете защо съм се фиксирал върху тях. Те са без проекти и без строителни разрешения и, ако огромните метални конструкции паднат и смачкат 20 човека, тогава ще разберете за какво става дума”, обяви вицепремиерът. Той уточни, че съгласно Закона за устройство на територията, след като в тях има над 200 човека, трябва да са регистрирани като 1,2 или 3 категория. А ако в заведенията се регистрират над 4000 билета – входни такси.   Преди началото на този летен сезон има внесени няколко законопроекта, които ще дадат тласък институциите да си вършат работата, допълни вицепремиерът Валери Симеонов. Той участва в първата за сезона среща на институциите за синхронизиране на действия и мерки във връзка с контролиране на законите и разпоредбите през текущия туристически сезон. “Това са законът за шума, за апарт хотелите, за устройството на територията, свързан с изчистване на преместваемите обекти. Дано през юни да бъдат приети. За целта ще има командировани служители от различните звена по морето- от ДАИ, регионалната здравна инспекция и др.”, допълни Симеонов.  Убийството, което стана в Слънчев бряг, няма как да сложи отпечатък върху впечатленията на туристите. Такива убийства се случват навсякъде, заяви вицепремиерът в отговор на въпрос на “Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Спасителите се молят за дъжд, за да се успокои морето\t\t\t"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d0%b8-%d1%81%d1%8a%d1%81%d0%b8%d0%bf%d0%b0%d1%85%d0%b0-%d0%b5%d0%ba%d0%be-%d1%81%d1%82%d0%b0%d0%b4%d0%b8%d0%be%d0%bd-%d0%bf%d0%b8%d1%88%d0%bc%d0%b0%d0%bd%d0%b0/", "text": "Изграденият с доброволен труд и много любов “Еко стадион Пишмана” във Велико Търново за пореден път стана обект на вандалски набези. “Сега са изпочупени 4-5 масивни дървени парапети”, съобщиха създателите на прекрасното място за отдих и спорт. „Благодарим Ви, “мили” граждани, че изпочупихте новите парапети. Радва ни, че изразходвате вашата агресия върху построеното от други. Един ден ще търсите, но няма да намерите. 4-5 масивни дървени парапета изпотрошени и извадени от земята. Толкова много агресия… ЕКО стадион “Пишмана” за Н-ти път разруха, трошене, дивотия. Преди беше пожара и къщичката, строшените дървени уреди, втората къщичка, всичко се троши. Днес новите пътеки и дебели парапети изкормени и разцепени. Един ден ще търсите красота за децата си, но ще намирате вашите произведения”, с огорчение споделиха ентусиастите. Райското кътче се намира само на 300 метра от най-големия кмартал на Велико Търново – квартал „Бузлуджа”, носил по комунистическо време името „Пишмана”. Там запалени по здравословния начин на живот доброволци направиха за всички великотърновци 500 м тренировъчен овал, 7-8 прелестни спускащи се серпентини като горски коридори, 190 стъпала за тренировка, 5 пейки и навес за отдих, както и дървени уреди за тренировка. Уникална е тройната шведска еко стена.", "date": "2018.06.04", "title": " Вандали съсипаха “Еко стадион Пишмана” в Търново, изграден от доброволци\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d1%82%d0%b8%d1%80%d0%b0%d0%bd%d0%b0-%d1%81%d0%b0%d0%bc%d0%be-%d1%87%d1%80%d0%b5%d0%b7-%d0%bc%d0%b8%d1%80-%d0%b8-%d1%82%d0%be%d0%bb%d0%b5%d1%80%d0%b0/", "text": "Само чрез мир и толерантност можем да се противопоставим на заплахите за сигурността и живота на хората. Това каза министър-председателят Бойко Борисов по време на Конференция в Тирана, посветена на насилствения екстремизъм, съобщиха от пресслужбата на Министерски съвет. Българският премиер посочи за пример страната ни, където християни и мюсюлмани живеят заедно мирно и се уважават. По думите му усилията на държавите трябва да бъдат насочени към подобряване на координацията и по-близко сътрудничество между страните от Западните Балкани и с международните партньори.", "date": "2018.06.04", "title": " Борисов в Тирана: Само чрез мир и толерантност можем да се противопоставим на заплахите (СНИМКИ)"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%bf%d0%b0%d0%ba%d0%b5%d1%82%d0%b0-%d0%bc%d0%b0%d0%ba%d1%80%d0%be%d0%bd-%d0%b1%d0%b5%d0%b7-%d1%84%d0%b0%d0%bd%d1%84%d0%b0%d1%80%d0%b8/", "text": "Не съм съгласен с твърденията, че сме победили президента (на Франция) Еманюел Макрон. Това коментира премиерът Бойко Борисов минути след завръщането си от Албания, във връзка с отхвърлянето на спорните текстове от пакета “Мобилност” при гласуването в транспортната комисия на Европейския парламент. “Когато той (Еманюел Макрон) беше у нас, до 2.30 ч. през нощта сме разговаряли и сме обяснявали позицията си, довод по довод. В нашето европейско семейство нещата не стават с тропане по масата и изхвърляне какво ще стане, или какво няма да стане”, заяви Борисов. В случая всичките ни европейски депутати положиха максимални усилия, добави премиерът. “Нямаме повод за фанфари, напротив, това е един пример, че с диалог можем да постигнем успех. Доста години съм в Съвета на ЕС и знам как се случват нещата – без да повишаваме тон, а с убеждаване и диалог. “Със същия диалог постигнахме с 8% повече за кохезионна политика. Други имат с 25% по-малко. Ако някой си мисли, че може да пребори Франция, Германия, Австрия заедно-значи е голям наивник на средна възраст”, каза още Бойко Борисов. По думите му българската страна също е направила компромиси пред Еманюел Макрон. “За каботажа искахме три дни, но приехме да са два дни. Приехме шофьорите на ТИР-ове да могат да спят в кабините на камионите, но само там където има нормални условия за това. “Благодарим за ясната и твърда позиция на българското правителство в лицето на премиера и министъра. Явната несправедливост е в ход да бъде премахната”, коментира представител на превозвачите. “В транспортната комисия на ЕП категорично с мнозинство беше гласувано, така че да бъдат удовлетворени усилията на българската страна. Благодаря за усилията а премиера Борисов, на ЕНП и на наши евродепутат Андрей Новаков”, коментира транспортният министър Ивайло Московски. Имаме абсолютно пълен успех преди гласуването на Европейския парламент за предложенията, съгласувани с превозвачите, които сме подали, добави той. Според Московски, пакетът няма да бъде одобрен от ЕП дори при австрийското председателство, защото ще трябва да бъде свикван извънреден съвет на министрите на транспорта в ЕС, за което българската страна е готова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Борисов за пакета “Макрон”: Без фанфари! Това е пример, че с диалог можем да постигнем успех"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d1%88%d0%b5%d1%84-%d0%bd%d0%b0-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d0%be%d0%bd/", "text": "– В новата комисия се сляха пет по-стари органа: Комисията за отнемане на незаконно придобито имущество, Комисията за конфликт на интереси, БОРКОР, Публичният регистър от Сметната палата и дирекцията по корупцията от ДАНС. Това се случи на 23 януари. Оттогава сме получили над 200 сигнала за корупционни деяния от граждани и организации. Приблизително толкова са и проверките, които ни възложи прокуратурата по сигнали, получени там или по текущи досъдебни производства срещу магистрати и лица от високите етажи на властта. Ние сме единственият орган, компетентен да проверява президента, вицепрезидента, министри, областни управители, кметове, председатели и членове на комисии, и други лица, изброени в чл. 6 от Закона за противодействие на корупцията и отнемане на незаконно придобитото имущество. – Има образец за подаване на сигнали на нашата интернет страница. Всеки гражданин може да го попълни, да ни го донесе в деловодството  или да ни го прати по имейл или по пощата. Ние ще се срещнем с него, за да потвърди, че е подател на сигнала. Защото законът ни забранява да работим по анонимни сигнали. Същевременно ни задължава да пазим в тайна лицата, които ги подават. Всеки сигнал се завежда в секретен регистър и се отбелязва за какво се отнася, кой го е подал. Ако изтече информация, подателят би могъл да получи обезщетение по решение на съда. – Всякакви хора. За съжаление много от сигналите са негодни. Има непознаване на закона. Сигнализират ни за лица от администрацията, но не за тия около 2500 души от високите й етажи, които ние проверяваме. Или пишат: „Съседът има скъпа къща и кола, разберете как е забогатял“. Това са сигнали, които препращаме в икономическа полиция, ГДБОП или НАП. – И при нас има доста такива сигнали. Но не са малко и тези за чисти корупционни практики. – Да. – Нямаме право да разследваме, да. Но имаме право да събираме достатъчно данни, за да може прокуратурата да образува дела за корупционни престъпления по високите етажи. С разрешение на съда използваме СРС, снемаме обяснения, изискваме документи и ги предоставяме на прокурорите като доказателства, годни за досъдебно производство. Такива доказателства се събират трудно, както знаете. Подкупът най-често е „щастливо“ престъпление, в което и даващият, и взимащият са доволни и мълчат за деянието. – Хората очакват много от нас. И ние почнахме ударно да даваме резултати, дори преди да се сформира комисията в пълен състав. Бедата е, че има недоверие към всички институции в държавата. Ако ние разполагаме с кредит на доверие, то е защото сме нов орган с добавена стойност от петте, които се сляха. Всеки разполагаше с база данни, но липсваше комуникация помежду ни, а сега сме едно цяло. – Ще ви дам пример с кметицата на „Младост“. По случая получихме сигнал от бизнесмен, който имал разрешение за строеж: кметицата отказвала да уведоми за строителството съседите и му искала рушвет. Отработихме сигнала, отидохме в прокуратурата, образува се досъдебно производство и кметицата беше задържана в момента на предаване на подкупа. В това време забелязахме законодателен проблем. Да има човек всички разрешителни, но преди кметът да уведоми съседите, да не може да строи! Това е формален акт. Ето защо бившата БОРКОР,  която сега е дирекция по превенция на корупцията в КПКОНПИ, се зае да разработи законодателни мерки за преодоляването му. Има варианти. Възможно е например, ако кметът не извърши уведомяването в седмичен срок, то да се счита за мълчалив отказ и строителят сам да уведоми съседите. В БОРКОР работят прекрасни експерти. Те и досега са писали добри доклади, но откъснати от практиката. Възложих им да разработят единен антикорупционен портал, през който всеки гражданин да подава сигнали, да предлага и решения даже и в реално време да има обратна комуникация.  Имаме и друг проект –  програми за антикорупционно обучение в училищата. Вярно, че резултатът ще се види след години, но от някъде трябва да се почне. Всички се нуждаем от превъзпитание. Един ученик примерно, носи скъп телефон и маркови дрехи, и е известно, че родителите му се занимават с незаконна дейност. Това никого не смущава, казва се: браво, успели са хората, имат стандарт. В скандинавските държави обществото ще се отдръпне от тях. Там, ако доктор си поиска да му се плати, на пациента първата му мисъл ще е да сигнализира. А ние сме свикнали, независимо, че сме здравно осигурени, да дадем на доктора пари. Не сме критични към корупцията. – Това ме изненада, честно казано. Толкова голям подкуп не е залавян, очаквах хората да кажат: новият орган за месец направи нещо, което 30 г. не е направено. Но недоверието в институциите надделява. Българинът смята, че правим ли нещо, значи имаме някаква скрита цел. И я търси дори, когато вижда, че арестуваме с подкуп кметица. Има 10 тома записи със СРС на разговори и срещи, потвърждаващи това, от което бизнесменът се оплака. Има и други бизнесмени, които казват, че са притискани за пари в общината. Въпреки това, тръгват теории на конспирацията: кметицата е задържана, понеже била зелена или друга на цвят, защо в центъра е задържана… Какви ли не спекулации! Сякаш ние договаряме къде се вземат пари и се дават! – Нашата комисия няма отношение към задържането на Иванчева. Само прокуратурата може да задържа под стража. Поискахме и ние правомощие да задържаме за 24 часа – законодателят го е дал на полицаите, на митничарите, на ДАНС, но не и на нас. Ние сме единствената институция, която се бори с престъпността, но няма право да задържи престъпника, като го хване. Ако установим, че някой дава подкуп някому, трябва да се обадим на колеги да ги задържат. Абсурдно е това. – Ние нямаме нищо общо и с това процесуално действие. То е пак законодателен проблем. При ареста на Иванчева прокуратурата трябваше да опише всяка банкнота със серийния й номер. Една цифра да сбърка, адвокатите ще атакуват протокола за изземването и ще ни лишат от основното доказателство – че парите са в колата, в която лицето е задържано. Държа да кажа, че нашите наказателни закони са заимствани от руските и не са актуални. Като бях зам.- министър на правосъдието, разработихме проект за нов НК. Но един от следващите министри го оттегли. Практиците скочиха срещу него. Обяснимо. На един прокурор или съдия с 30-годишен стаж, като му кажеш, че трябва да учи нов закон, той винаги ще възразява. С новия НК, ще каже, се губи цялата практика! Защо да се губи? Защото текстът за безстопанственост ще е в чл. 310, а не в 219?… Аз съм радетел на идеята да се преосмисли наказателната политика. В САЩ, ако някой има 10 присъди, те се сумират, може да го пратят в затвора и за 200 години. У нас, ако има 10 наказания, му се налага най-голямото, което може да се увеличи с една втора. Но това е вратичка, през която престъпниците се измъкват и вършат престъпления едно след друго, докато присъдата им влезе в сила! А поемните лица? – само в Русия и у нас го има това – няма да се доверим на полицая, ще се доверим на случайния минувач, който да удостовери дали независимият магистрат си върши работата! – За всяко лице с обвинение в такова престъпление получаваме уведомление и проверяваме имуществото му. Не мога да кажа за Иванчева нищо, преди проверката да приключи. – Около 5000 души от високите етажи ще подадат декларации пред нас и ние ще ги проверяваме. Останалите ще декларират имущество и конфликти пред работодателите си – кметове, министри. За първа година декларациите са толкова подробни. – Недоволни винаги ще има. Искаме да борим корупцията, но като почнем да я борим – защо така? Искаме прозрачност, но защо е толкова прозрачно? Да, никъде в Европа няма толкова подробни декларации. Те засягат и фактическото съжителство, защото вече много хора живеят без брак. Питат ни: как да разбера какво има жена ми? Ами ще научите, господа, щом е такава длъжността ви. Ще декларирате и чуждото имущество, което ползвате. По-рано карахте автомобила на някой познат, който струва 200 хиляди и не го декларирахте. А то се вижда, защо да не се провери? Ще се декларират и заплатите. Да, в тях корупция няма. Но всеки българин може да види кой по високите етажи колко взима и дали го е заслужил. Ще попитате може би: защо обикновената чиновничка в общината да си декларира заплатата? Ами защото мъжът й може да има бизнес за милиони – нека се освети! Има хора, които се притесняват да не станат обект на нездрав интерес. Но такъв е законът. Пък и декларациите едва ли са единственият източник за информация на изнудвачите. – Няма страшно. Законодателят е предвидил едномесечен срок за корекция на декларацията. Ако се пропусне, тогава тя се обявява за невярна. – Не бива да се тълкува закона, като се изхожда от недобросъвестното му прилагане. Нашата комисия трябваше да е от 10 000 души, ако проверяваше всички декларации. А местните комисии какво щяха да правят? Ние сме централен орган, отговаряме на най-често задаваните въпроси, и по телефона, и на сайта даваме указания. – Стигна под кривата круша. Защото  българският съд направи до съда на ЕС запитване дали нашият закон за гражданската конфискация противоречи на европейското право. – Практиката показва, че ще чакаме този отговор 2 г. поне. А ние преди 2 г. внесохме иска за отнемане по делото „Василев“. Защо чак сега съдът реши да прави запитване? А и в него има некоректна информация. Твърди се, че нашият закон противоречи на евродиректива, която тогава не беше транспонирана. После бе транспонирана и се видя, че не касае гражданската конфискация, а конфискацията в наказателното право. Притеснява ме това, че невярната констатация на съда се базира на отговорите на адвокатите на Василев по исковата молба. Недоумявам как може да се направи такова запитване, като гражданската конфискация се прилага не само в България, а и във Великобритания, Словакия, Словения, Италия, Испания! Разговарях с посланици на тези държави. И те се изумиха от това. Еврокомисията ни хвали за гражданската конфискация в докладите. Как може ЕК да хвали нещо, което противоречи на европейското право? Губи ми се логиката. Аз ли греша?! – Лесно е да се каже. След изумителното запитване всеки съдебен състав може да спре всяко от нашите дела. А по закона за гражданската конфискация те са близо 300 и с искове за милиарди. Интересно, че няколко месеца след като направи запитването до съда на ЕС, същият съдия гледа друго наше дело с иск за един милион и поиска от нас становище: трябва ли да се спре? Защо не го поиска и по делото „Василев“, където искът е за 2,2 милиарда? Излиза, че не ни питат, когато става дума за много пари и обратно. Това сочи пристрастност. Затова поискахме отвод на съда. Той не се отведе, каза, че е различен предметът на делата. Къде му е различното, освен в парите? Казусите са еднакви. Съдийски състави чакат сега решението на евросъда по стотици наши дела. А обществото иска бързи резултати. Можех да си замълча, ние личен интерес от конфискациите нямаме. Други органи получават бонуси от изработеното, ние нямаме такива права. Но аз съм длъжен да защитя обществения интерес. Лично за себе си искам след 6 години, като ми свърши мандатът, някой да каже – комисията в тоя мандат постигна добри резултати. Иначе мястото ми в прокуратурата се пази. Рано или късно ще се върна там. Но искам да се върна с вдигната глава.  Пламен Георгиев е роден през 1976 г. в София. Завършил е право в СУ “Св. Кл.Охридски” (1998). В кариерата е пораснал от столичен следовател до районен и градски прокурор на София, ръководител на екип във Върховната касационна прокуратура, зам.-шеф на спецпрокуратурата и зам.–министър на правосъдието (1998- 2013). Оглавява Комисията за отнемане на незаконно придобито имущество (КОНПИ) в началото на 2013 г., а 5 години по-късно е избран от Народното събрание за председател на новата антикорупционна комисия (КПКОНПИ).", "date": "2018.06.04", "title": " Пламен Георгиев, шеф на антикорупционната комисия, пред “Труд”: Пазим в тайна всички податели на сигнали за корупция\t\t\t"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%be%d0%b1%d1%8f%d0%b2%d0%b8-%d1%87%d0%b5-%d0%bd%d0%b5-%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d0%bb-%d1%81%d0%b8%d0%b3%d0%bd%d0%b0%d0%bb%d0%b8/", "text": "Кремъл обяви днес, че не е получавал сигнали от Вашингтон, целящи уговарянето на среща между президентите Доналд Тръмп и Владимир Путин, предадоха Ройтерс и ТАСС. В петък “Уолстрийт джърнал”, позовал се на източници, писа, че Белият дом е в начален етап на подготовка на евентуална среща на върха между САЩ и Русия, припомни Ройтерс. “Засега все още липсва конкретност след последния разговор между Путин и Тръмп, в който ставаше дума именно за разбирането у двамата президенти за необходимостта от контакт”, каза говорителят на руското президентство Дмитрий Песков. “Все още се усеща дефицит от инициатива от страна на нашите американски партньори” добави той. По темата се изказа и Юрий Ушаков, съветник на руския президент, според когото въпросът къде и кога да се състои такава среща “засега виси във въздуха”. Владимир Путин и Доналд Тръмп разговаряха по телефона на 20 март, което е последният им пряк контакт, припомниха агенциите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Кремъл обяви, че не е получавал сигнали от Вашингтон относно бъдеща среща Путин-Тръмп"}
{"url": "https://trud.bg/%d0%bf%d1%83%d1%82%d0%b8%d0%bd-%d1%81%d0%b5-%d0%b4%d0%be%d0%b3%d0%be%d0%b2%d0%b0%d1%80%d1%8f-%d1%81-%d1%82%d0%b8%d1%8f-%d0%be%d1%82-%d0%ba%d0%be%d0%b8%d1%82%d0%be-%d0%bd%d0%b5%d1%89%d0%be-%d0%b7/", "text": "Изминалият май може да се определи като месеца на Путин. Проведеният Петербургски международен икономически форум със 140 държави, 17 000 участници, подписани многомилиардни договори, присъствието на Европа и на Изтока, в лицето на японският министър-председател Шиндзо Абе и китайския вицепрезидент Ван Цишан, е безспорен успех. Все по-очертаващото се фиаско на случая „Скрипал“, украинските инсинуации с уж „убития“ от Кремъл журналист от Киев  Аркадий Бабченко накара дори благосклонната към сегашната украинска власт западна журналистика да реагира остро. Скоростните визити на германския канцлер Ангела Меркел и френския президент Макрон при президента Путин  оставиха усещане за настъпваща коренна промяна в отношенията на Русия с Европа. Двамата европейски лидери осъществиха посещенията си при руския президент само седмица след визитите си във Вашингтон. Там разговорите с Тръмп също показаха настъпваща промяна в отношенията между Европа и САЩ. Стана ясно, че тази нова посока, зададена от Вашингтон, не ни харесва. Тя се изразява в слогана: Америка над всички! Основните въпроси, които всеки от европейските лидери постави, а именно запазване на споразумението с Иран, избягване на налагането  на американски санкции над европейски компании, безсрочни изключения за ЕС за въвежданите от САЩ мита за алуминий и стомана получиха категоричен отказ. Нещо повече, американският президент отново постави недвусмислено въпроса за повишаване до 2% от БВП на разходите за издръжка на НАТО. Стана известно, че е оказван натиск над Германия за стопиране на газопровода „Син поток-2“, а е предлаган втечнен американски шистов газ с танкери, калкулирани в цената. За да не е неясно как могат да се развият нещата, бяха повторени претенциите към германския автомобилен комплекс, че продава произведени в заводите си в Мексико автомобили на американския пазар без мито, а френските банки следва да спазват правилата, за да не бъдат отново глобени. Новите реалности изискват  и нови отношения. Визитите на лидерите на двете водещи европейски държави при Путин бяха с такава цел. Меркел потвърди намерението си Германия да изгражда новия газопровод с Русия, въпреки съпротивата на Вашингтон. Постара се да гарантира газовия транзит през Украйна и спазването на мирните споразумения „Минск-2“. Същото стори Макрон. Относно мирните споразумения и тримата са наясно, че не контролират изцяло мача, защото украинският играч слуша само Вашингтон. За властта в Украйна европейските участници в „Минск-2“ и в „Минск-1“ и  във февруарските споразумения от Майдана – 2014 г. са само статисти. Макрон обсъди ситуацията в Сирия, споразумението с Иран, въпросите с КНДР и направи редица важни изказвания. Призна, че в международните отношения Русия не може да бъде изолирана. Заяви ролята й на лидер.  Потвърди, че е имало ангажимент на НАТО да не застрашава Русия с военна инфраструктура до нейните граници. И френската Total подписа многомилиардна сделка за участие в разработването на газовите находища в Русия. В изказването на Путин имаше нещо много показателно – че Франция винаги е надежден партньор в международните отношения и отстоява единствено своите интереси. Макрон побърза да потвърди, че Франция остава такъв независим партньор. Подчертавам този важен момент, защото той е основен и за българо-руските отношения. Надеждността се изразява в спазване на поетите ангажименти и отстояване на собствена позиция. Това е в основата на външната политика. Независимо от опитите да ни се обяснява как икономическият интерес определял всичко, влиянието на политиката е основно. Политическият натиск беше причината България да спре всички проекти на Русия у нас, като се почне от „Син поток“, който първо беше предложен на България. Кабинетът  „Костов“ ни уверяваше, че Русия няма технологичните възможности да поставя тръби през морето, докато тръбите не достигнаха Турция. По тях вече се пренасят 19 млрд.куб.м годишно. И когато някой говореха за другия руски проект, предложен на България – „Южен поток“, те забравиха този факт. В този контекст са и проектите за нефтопровода Бургас-Александруполис, АЕЦ „Белене“. България  е в групата с най-висок политически риск за руските проекти, въпреки че няма друга страна в Европа, на която Русия да е предлагала толкова много проекти. Всеки от тях беше спрян.  Защо изобщо са били стартирани? Защото икономически са били обосновани, но се е намесил политическият фактор.  И не случайно руският президент при обявяването на пренасочения „Южен поток“ към Турция заяви, че българската страна не е в състояние да изпълнява поетите си ангажименти под оказан външен политически натиск. Оправданията с ЕК не струват много. Австрия поиска и получи решение на парламента си да строи газопровода независимо от позицията на ЕК. Орбан в Унгария също препотвърди, че ще спазва договорите и даже стартира с „Росатом“ изграждането на два нови реактора в  АЕЦ „Пакш“ с руски заем. Путин има отиграна тактика с такива държави: на изпаднала в зависимост страна не се предлага нищо, не се и договарят с нея. Преговорите се водят с нейните опекуни, защото тя прави това, което й наредят те. В тези договорки не влизат интересите на зависимите, защото те не участват в тях. Миналото и бъдещето на отношенията между Путин и България се определят само от този показател. Срещи винаги ще има, той се среща и с Порошенко в Минск, но резултатът ще е неясен – също като при набързо изстреляните визити на  президента и министър-председателя на България. Русия не се ангажира с нищо от направените й предложения. Именно заради тактиката да се договаря с тези, от които нещо зависи. На нашето предложение за газопровод, Путин отговори, че е говорил с….Ердоган! На това за газов хъб, повтори, че нещата трябва да се договарят с Брюксел. Относно АЕЦ „Белене“- че ще чакат да ги поканят, но бъдещите инвеститори, които няма да са български и тогава „Росатом“ ще преговарят с тях. Каквито и да са инвеститорите, съгласно процедурите на международната атомна агенция, производителят на реакторите винаги участва. Трябва да се разбере, че всички тези предложения вече не са руски проекти. Продължението на „Турски поток“ през България е продължение на турски, а не на руски поток. За да се случи, трябва да сме наясно с няколко неща: това продължение на първата тръба собственост на турската „Боташ“ ли ще е? Ако е така, Турция ще ни продава газа с надценка, като свой продукт. Дори да успеем да докажем преимущества за втората руска тръба пред маршрута през Ипсала-Гърция, пак остава неясен договорът  между „Газпром“ и „Боташ“ – дали това ще е руски газ, който ние ще транзитираме. Относно газовия хъб „Балкан“ и захранването му с руски газ, има още повече неясноти.  Страната с такъв хъб изкупува на границата си влизащите в него газови потоци, а ние  не знаем какъв точно газ ще бъде това – нещо основно за ценообразуването. За хъб са необходими поне два независими източника и газохранилище. Трябват и тръби, около 130 км. новопостроени. Втората тръба от „Турски поток“ вече е поставена на 380 км.по дъното на морето и се предвижда да излезе на брега през пролетта на 2019 г. Всичко това е като в поговорката, че не можеш да нагазиш два пъти в една и съща река. Не можеш да прокараш 2 пъти един и същ проект за газопровод. А дали в тези кратки срокове правотелството ще успее да го направи? Икономически е трудно осъществимо. Въпреки всичко, в икономиката стават чудеса, когато в нея се намеси политиката – при желанието на Русия да инвестира в проектите, защото е газът техен продукт, както и реакторите. Но за да стане това,   България трябва да покаже, че е фигура в шаха.  Иначе ще си остава шахматната дъска, върху която другите си играят партиите.", "date": "2018.06.04", "title": " Путин се договаря с тия, от които нещо зависи\t\t\t"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5%d1%82%d0%be-%d0%bd%d0%b0-%d1%85%d0%b0%d0%bc%d0%b1%d1%83%d1%80%d0%b3-%d0%be%d1%82%d0%bd%d0%be%d0%b2%d0%be-%d0%b7%d0%b0%d1%80%d0%b0%d0%b1%d0%be%d1%82%d0%b8/", "text": "Хамбургското летище отново заработи днес, след като   стана причина да бъдат отменени десетки полети, предвидени в разписанието, предаде ДПА.  Летището прекрати дейността си в 10 часа сутринта в неделя. Положението бе извънредно, уточни говорителката на летището Катя Бром, цитирана от ДПА. Късо съединение е причинило прекъсването на електрозахранването. Специалистите ни работиха непрекъснато, за да отстранят проблема, допълни Бром. Сега е наша грижа да открием причината за късото съединение и да гарантираме, че това няма да се повтори. Усилията ни в момента са насочени към изпълнението на тази задача. Летището предупреди пътниците, че полетите могат да имат закъсненията днес и ги посъветва да се информират директно от авиопревозвачите. Летищните власти и германският Червен кръст са организирали доставянето на походни легла на терминалите, където 180 души са прекарали нощта. Над 40 доброволци работиха в неделя на летището, за да окажат помощ на блокираните пътници, отбелязва ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Летището на Хамбург отново заработи"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b5-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%be%d1%82-%d0%ba%d0%be%d0%bd%d1%81%d1%82%d0%b8%d1%82/", "text": "Партньорството между конституционните съдилища на България и на Република Македония е важна стъпка за развитието на двустранните отношения в духа на Договора за приятелство, добросъседство и сътрудничество между двете държави. Това заяви президентът Румен Радев на среща с делегация от Конституционния съд (КС) на Република Македония, оглавявана от председателя – Никола Ивановски, съобщиха от президентството. Държавният глава посочи, че с подписването на договора за добросъседство България и Република Македония са дали пример на всички страни от региона как проблемите могат да бъдат преодолявани в името на диалога и разбирателството, а сътрудничеството между конституционните съдилища на двете държави дава своя принос. „Важно е да покажем, че този договор работи и да се водим от духа му“, заяви Румен Радев. „Конституционният съд е гарант за върховенството на закона, а това е сред най-важните условия за членство в Европейския съюз“, заяви държавният глава. Президентът посочи, че конституционните съдилища  могат да си сътрудничат ползотворно и да обменят опит предвид редица сходства. Румен Радев призова и мултидисциплинарните комисии на двете държави, които се занимават с решаването на откритите въпроси между България и Република Македония, да получат необходимата подкрепа в работата си. Председателят Никола Ивановски запозна държавния глава Румен Радев с работата, компетенциите и правомощията на КС на Република Македония. Той благодари за всестранната подкрепа на България като председател на Съвета на ЕС и особено по отношение на евроатлантическата перспектива пред западната ни съседка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Румен Радев прие делегация от Конституционния съд на Република Македония"}
{"url": "https://trud.bg/%d1%80%d0%be%d0%ba%d0%b5%d1%80-%d0%b1%d0%b8%d1%80%d0%b0-%d0%bf%d0%b8%d0%b5-%d0%bd%d0%be-%d0%b4%d0%b0%d0%bb%d0%b8-%d0%b2%d0%b0%d1%80%d0%b8/", "text": "Любителят на мощни возила Петър Стефанов от Велико Търново вече е притежател на уникален автомобил “Шевролет” , модификация SSR. Притежателят на култови заведения в старата столица и по Черноморието и прочут моторджия, се сдобил с бутиковото возило преди около година. “Колата беше занемарена, въпреки че е едва на 80 000 километра. Открих я в Лондон и я купих от ирландец. Беше в движение, но я докарах във Велико Търново с автовоз и след това за няколко месеца беше реставрирана в местен автосервиз”, разказва Петър. Това е единственият автомобил в света, който е едновременно и пикап и кабрио. Машината е автоматик с мощност 390 конски сили, а двигателят е 6000 кубически сантиметра. “Моделът е от 2006 година, а производството му е вдъхновено от пикап на “Шевролет” от 1948 г. в заводите на Дженеръл Мотърс в Детройт. От тази модификация са направени общо 24 000 автомобила, но много малко са останали днес от тях”, споделя разпалено бизнесменът. Бутиковият Шевролет ще е символ на бутикова марка бира, която съдържателят на заведения в болярския град пуска в производство. “Ще брандирам пикапа с логото на новото пиво, а в товарния отсек ще бъдат пренасяни кегове с напитката”, доверява Петър. Така съвсем скоро в старата столица започва производство на трета марка бира, защото Петър Стефанов отваря малка 200-литрова пивоварна. “Ще правя своя марка крафт бира, която ще носи името Велико Търново. “ Тя ще е жива, нефилтрирана и се добива от основните съставки-хмел, малц, ечемик и вода. Няма да съдържа консерванти, нито други химически примеси и добавки. Варенето ще отнема 8-10 часа, а след това още няколко часа, докато ферментира”, подчертава пивоварят. Новото пиво ще е по старинна рецепта, която бизнесменът, който е историк , открил в мазето на наследствена къща във Велики Преслав. Дядо му е бил известен винар, но е варил и жива бира през 30-те години на миналия век. Рецептата обаче била доработена и усъвършенствана от известни технолози. Бирата ще се вари и предлага в реновираната известната бирария “Сити Пъб” в центъра на Велико Търново. В средата на заведението ще бъде поставен масивен плот, а върху него ще е експониран поръчковият модел на мотоциклет “Харлей Дейвидсън” с автографите на рокаджиите от AC/ DC, които бяха представени на плакета на концерта им в България през 2010 г. Прочутата бирария на Стефанов притежава оригинални автографи на Юрая Хийп, Глен Хюз от Дийп Пърпъл, Джо Лин Търнър от Рейнбоу, Удо Диркшнайдер, Зи Зи Топ, W.A.S.P. и др.", "date": "2018.06.04", "title": " Рокер бира пие, но дали вари?\t\t\t"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d0%bf%d1%80%d0%be%d0%b5%d0%ba%d1%82%d0%b0-%d0%b7%d0%b0-%d0%b8%d0%bd%d0%b2%d0%b5/", "text": "Проектът за инвестиционен разход за закупуването на боен самолет за нуждите на БА ще бъде гласуван на 5 юни в Комисията по отбрана в парламента. Това обяви във Велико Търново депутатът от “Обединени патриоти” доц. Милен Михов, който е член на комисията. “Вече има изискване към кандидатите да представят оферта не за осем, а за “най- малко осем самолета”, което означава, че конкурсът може да бъде спечелен и с оферта за повече изтребители. Задължително изискване към фирмите е освен машините, да осигурят база за ремонт и поддръжка, както и обучение на пилотите и инженерите на самолетите в България. Финансовата рамка за новите изтребители се запазва – 1,8 млрд. лева с ДДС, като предложението е машините да бъдат закупени разсрочено за 12 години”, уточни още доц. Михов. Той поясни, че задължително условие към фирмите е те да бъдат от натовски държави или от държави – членки на ЕС. Депутатът прогнозира, че във вторник членовете на комисията ще одобрят проекта, за да стартира оптимално бързо конкурса за доставчици. “Сроковете са доста къси, предвижда се до 120 дни да бъде сключен договор със спечелилата фирма”, коментира още доц. Михов и допълни, че до момента кандидатите са седем-осем. На предстоящото заседание на комисията ще бъде гласуван и проект за инвестиционен разход за бойна машина да нуждите на Сухопътните войски. Заделени са 1,4 млрд. лева за превъоръжаване на 61- ва Стрямска механизирана бригада, като ще бъде обявен търг за 150 БТР. По думите на доц. Михов, те ще бъдат доставени до 6 години, а ще бъдат изплатени в срок от 10 години. За бронираните машини също важи условието да са на въоръжение в натовски държави или страни от ЕС, като се очаква те да са много модерни и компютъризирани.  “Това е само началото на превъоръжаването на Сухопътни войски, става въпрос за една бригада, по груби изчисления ще са нужни поне 10 млрд. лв”, коментира още народният представител. Той допълни, че комисията ще приеме и доклад за състоянието на Въоръжените сили. В случай, че предложенията на кабинета за самолетите и бойните машини бъдат приети от нея, се очаква да влязат в пленарна зала до две седмици. Доц. Михов информира още, че на 11 и 12 юни в НВУ “Васил Левски” във Велико Търново ще има изнесено заседание на парламентарната комисия по отбрана.  “Това е жест към военния университет, който тази година чества своя 140-годишен юбилей. Военният ВУЗ е най- старата държавна институция на България, създадена през есента на 1878 г. , преди Учредителното събрание, преди Търновската Конституция, преди избирането на Министерски съвет и княз”, посочи доц. Михов. Народният представител припомни, че през настоящата година с негово съдействие Министерството на отбраната е отпуснало на НВУ 16 млн. лева целева субсидия за ремонти и закупуване на ДМА с оглед увеличаващият се брой на курсантите във военния ВУЗ.", "date": "2018.06.04", "title": " Гласуват в парламента проекта за инвестиционен разход за боен самолет\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%81%d1%8a%d0%bf%d1%80%d1%83%d0%b3-%d0%bd%d0%b0-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d1%89%d0%b5-%d1%81%d0%b5-%d0%b6%d0%b5/", "text": "Бившият съпруг на Меган Маркъл Тревър Енгелсън се сгоди за приятелката си Трейси Кърланд само две седмици след кралската сватба, съобщи австралийският сайт Нюзком, цитирайки Ю Ес уикли. Енгелсън обяви новината в своя профил в Инстаграм. Той публикува снимка, на която е с приятелката си, с текст: “Най-щастливият мъж, когото познавам! Пригответе се за купон!” Това ще е втори брак за 41-годишния продуцент. Двамата с Меган Маркъл сключиха брак през 2011 г., но се разведоха две години по-късно заради “непреодолими различия”. Според в. “Сън” Тревър Енгелсън е бил съкрушен от раздялата с Маркъл и от факта, че тя ще се омъжва за принц Хари. Енгелсън обаче намерил нова любов в лицето на 31-годишната диетоложка Трейси Кърланд. Нещата между тях станали сериозни по време на пътуване до Италия миналата година. Енгелсън отказа да коментира връзката си херцогинята на Съсекс Меган Маркъл, но обяви, че ще прави сериал за разведена жена, която се омъжва за принц и има съвместно попечителството върху детето от първия си брак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Бившият съпруг на Меган Маркъл ще се жени"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2%d0%b8%d1%82%d0%b0-%d1%81%d1%8a%d0%b1%d1%80%d0%b0/", "text": "Водосвет за здраве и просперитет, вдигане знамето на лечебното заведение от гвардейските части на България, изпълнение на гвардейския оркестър и гръм от умалено черешово топче увековечиха исторически официалното откриване на черноморския клон на МБПЛР „ВИТА“. Лентата на държавната болница към Министерство на отбраната прерязаха военният министър и вицепремиер на България Красимир Каракачанов и управителят на „ВИТА“ полк. д-р Любомир Крантев.  В обзорно слово д-р Крантев обрисува как е заварил дарения от анхиалци на държавата морски имот и какво е свършено от неговия екип за възраждането на болницата. „Уникалното съчетание на море, лечебна кал и луга, слънчевият черноморски плаж и чистият въздух като магнит са привличали през годините все повече пациенти, както от контингента на Министерство на отбраната /МО/, така и извън него. Търсенето и популярността на Военния санаториум в Поморие /с което име е широко известен/ непрекъснато нараства. Поради целенасочена безстопанственост и липса на грижи за поддръжка на материалната база, както и некадърно и неефективно управление от страна на няколко ръководства на ВМА, които тогава „стопанисваха“ Военния санаториум в Поморие, той беше доведен до фалит! Това създаде голямо обществено недоволство сред членовете на военно-патриотичните организации, синдикатите, съюзите на запасните офицери и сержанти, както и сред гражданите. След мощния обществен отзвук за предстоящата приватизация на санаториума, Съветът по отбрана взе решение материалните активи на Военния санаториум в Поморие да се влеят в капитала на „ВИТА“ – Велинград, като се създаде поморийски клон на болницата. На мен, като управител и доказал се в годините успешен мениджър, беше възложена тежката задача – да спася фалиралата болница в Поморие и да я направя конкурентноспособна в пазарни условия“, сподели д-р Любомир Крантев. В словото си той изрази дълбока благодарност към министъра на отбраната Красимир Каракачанов и цялото ръководство на МО за активната и твърда подкрепа, която са оказали за спасяването на „ВИТА“ от набезите на алчни местни и национални политици. Военният министър застана плътно зад думите на д-р Крантев и заяви, че му гласува пълно доверие. „Времето на подаръците и раздаванията с имоти на Министерство на отбраната свърши преди година. Знаем кои национални политици и кои местни дерибеи искаха да откраднат този държавен имот. Знаем и как изглеждаха сградите на него преди ремонта. Имам усещането, че дълго време нарочно не се е правило нищо по тях, с цел някой да купи за без пари този златен имот. Казвам „златен”, не само защото е на брега на морето, а и заради лечебната кал. Много добре знаем кои бяха политиците, наточили се да лапнат този имот.  Поздравявам управителя на “Вита” д-р Крантев, че съумя само с 3 милиона лева да ремонтира сградите и да пусне болницата в експлоатация. Приходите, които генерира, ще бъдат реинвестирани обратно в базата. Убеден съм, че ще намерим и други средства, за да върнем нивото на здравното заведение, което то е имало преди 30-40 години.  Години наред безхаберие и безстопанственост бяха на път да погубят лечебно заведение с дълга история, създадено с една благородна мисия – да лекува и подпомага страдащите ранени български войници и инвалиди, които дадоха здравето си във войните за обединението на България. Тази лечебница беше на път да бъде унищожена от алчност, но я спасихме и възродихме”, подчерта министър Каракачанов. След като прерязаха лентата на „ВИТА“, д-р Крантев, министър Каракачанов, официалните гости и граждани на Поморие и Бургас разгледаха реновирното лечебно заведение. Силно впечатление направи фотоекспозиция в един от коридорите, доказваща разрухата, в която е тънел Военният санаториум преди да бъде апортиран в активите на „ВИТА“. Тържествената церемония по официалното откриване на черноморския клон на болница „ВИТА“ се превърна празник за Поморие, който завърши с концерт. Събитието уважиха лично и зам.-министърът на отбраната Анатолий Величков, началникът на отбраната генерал Андрей Боцев, който награди с плакет колектива на лечебното заведение, председателят на Комисията по отбрана в Народното събрание генерал Константин Попов, командирът на Военноморските сили контраадмирал Митко Петев, директори на дирекции в Министерството на отбраната, народни представители, представители на синдикатите и военнопатриотичните съюзи и организации. Министърът на отбраната Красимир Каракачанов възложи на Дирекция „Социална политика“ във военното министерство на фасадата на сградата на болницата в Поморие да бъде поставена паметна плоча, която да отбелязва нейната роля като място за лекуване на военноинвалидите и пострадалите във войните за национално обединение от началото на ХХ век.", "date": "2018.06.04", "title": " Откриването на болница „ВИТА“ събра в Поморие елита на отбраната"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d0%b8%d0%b7%d0%bc%d0%b0%d0%bc%d0%b8-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%b0-%d0%b5%d0%ba%d0%be%d0%b8%d0%bd/", "text": "Бебешки реанимационен кът с отопление за нуждите на новородени пеленачета дари сдружение “Аз Вярвам и Помагам” на варненската АГ-болница. Средствата за скъпата апаратура са били осигурени от събраните и предадени за рециклиране 48 тона пластмасови капачки. Кампанията бе подета преди 2 г. и половина и досега над половин милион души са събрали и предали повече от 24 млн. капачки, осигурявайки три дарения на медицинска техника за бебета на АГ-болницата и родилното отделение на МБАЛ “Св. Анна”, отчетоха от сдружението. Оттам обявиха, че инициативата ще продължи, но в нов формат. “Промяната се налага заради зачестилите измами от страна на лоши хора. Те обикалят обектите, в които се събират капачки и предлагат да ги извозят до пункт за рециклиране уж в полза на кампанията, а всъщност прибират парите”, поясни председателят на сдружението Владислав Николов. Затова от “Аз Вярвам и Помагам” призоваха варненци да събират у дома капачки до есента. На 29 септември от 9 до 16 ч с разрешението на общината всеки ще може да остави капачки в голям контейнер пред Катедралата, където ще бъде разрешено и паркирането за участници в благотворителното събитие. Организаторите призоваха хората да опаковат събраните количества в торби и чували, а не в туби. Следващото дарение на сдружението ще бъде направено в края на годината на МБАЛ “Св. Анна”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Заради измами благотворителна екоинициатива продължава в нов формат\t\t\t"}
{"url": "https://trud.bg/%d0%ba%d0%b0%d1%82-%d0%b2-%d0%b0%d0%ba%d1%86%d0%b8%d1%8f-%d0%b7%d0%b0-%d0%b0%d0%bb%d0%ba%d0%be%d1%85%d0%be%d0%bb-%d0%b8-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8/", "text": "От днес до 10 юни на територията България, както и на всички страни членки на Европейската мрежа на службите на Пътна полиция /TISPOL/, се провежда полицейска операция за установяване употребата на алкохол, наркотични вещества и техните аналози от водачите, съобщи МВР. Според статистиката, една от трите основни причини за възникване на тежки инциденти по пътищата на Европа, с голям брой жертви, е точно управлението на моторно превозно средство, след употреба на алкохол и/или наркотични вещества. По време на проверките пътните полицаи ще следят и за валидна задължителна застраховка “Гражданска отговорност” на автомобилистите, невръчени електронни фишове, както и за неплатени глоби, наложени по ЗДвП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " КАТ в акция за алкохол и наркотици"}
{"url": "https://trud.bg/%d0%bc%d0%b8%d1%85%d0%b0%d0%b8%d0%bb-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8%d0%bb-%d1%81%d0%b8%d0%bc%d0%be%d0%bd%d0%b0-%d0%b4%d0%b0-%d0%be%d1%82%d1%80%d0%b5%d0%b6%d0%b5-%d0%bf/", "text": "37-годишният Михаил Станчев вече е с повдигнато обвинение за убийство и опит за убийство. Наказанието за това престъпление е 15 до 20 години лишаване от свобода, доживотен затвор, и доживотен затвор без право на замяна. Мярката му за неотклонение ще се гледа във вторник, в Бургаския окръжен съд, съобщи окръжният прокурор Георги Чинев пред “Труд”. Станчев вече е разпитан и е признал, че е извършителят. Пред разследващите разказал, че бил обхванат от дива ревност. Той бил лудо влюбен в Симона Тодорова /22г./ и не можел да приеме, че тя се среща със значително по- възрастния бизнесмен Коста Николов – Миджурина. Симона се оплаквала на Михаил, че Миджурина я тормози, но в същото време я харесва като жена. Казвала му, че я кани на вечери и че се държи мило с нея, когато реши. Михаил няколко пъти я предупреждавал да отреже мераците на предприемача, но тя не го направила и той буквално откачил, когато разбрал че ще ходи на вечеря едва ли не като половинка на хазартния бос. Любовният триъгълник бил факт от месец май тази година. Заради страстната си любов към Симона, Михаил Станчев убил Миджурина. Той отворил вратата на луксозния „Мерцедес”, в който предприемачът чакал Симона и стрелял в него от упор. После стрелял и в Симона. Отзад в тузарския автомобил било семейство от Сливен. Момичето е в кома, в тежко състояние е в Бургаската болница, казаха лекарите от УМБАЛ. Михаил Станчев е разведен, има една дъщеря. Той е бил заловен в автомобила си „Опел Корса”, докато се опитвал да избяга от страната през ГКПП Лесово. Не е оказвал съпротива и доброволно е предал оръжието си – пистолет „Макаров”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Михаил предупредил Симона да отреже предприемача, но тя не го направила\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d1%8f%d0%bc%d0%b0%d0%bc%d0%b5-%d0%b7%d0%b0-%d1%86%d0%b5%d0%bb-%d0%b4%d0%b0-%d1%80%d0%b0%d0%b7%d0%b5%d0%b4%d0%b8%d0%bd%d1%8f%d0%b2%d0%b0%d0%bc%d0%b5-%d0%b5%d1%81/", "text": "В навечерието на визитата си в Австрия държавният глава на Руската федерация Владимир Путин увери, че Москва няма за цел да внася разкол в Европа, а тъкмо обратното – Москва е заинтересована от единен и благоденстващ ЕС, отбелязва вестник „Российская газета“. „Нямаме за цел да разединяваме някой или нещо в ЕС. Точно обратното – заинтересовани сме от единен и процъфтяващ ЕС, защото той е наш важен търговски и икономически партньор“, подчерта Путин в интервю за австрийски телевизионен канал, който не е уточнен от редакцията.  Путин пристига във Виена на 5 юни, припомня вестникът. По-рано канцлерът на Австрия Себастиан Курц заяви, че Виена би искала да допринесе за подобряването на диалога с Москва. На свой ред вицеканцлерът Хайнц-Кристиан Щрахе призова за отмяна на западните санкции срещу Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Путин: Нямаме за цел да разединяваме ЕС"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0%d1%82-%d0%be%d1%89%d0%b5-16-%d0%ba%d0%bc-%d0%be%d1%82-%d1%85%d0%b5%d0%bc%d1%83%d1%81/", "text": "Реалистичният вариант е до септември строителството на 16 километра от пътен възел Белокопитово до възел Буховци да започне – това обяви регионалният министър Николай Нанков пред журналисти в Шумен за бъдещото трасе на магистрала “Хемус”. Оптимистичният вариант пък бил това да се случи още през юли. “Имаме избрани строители, така че всичко е готово”, уточни министър Нанков. Предстои да бъде издадено и разрешителното за строеж. Все още по трасето има дейности по отчуждавания на частни имоти, което забавя процедурата, каза Нанков.  Според него, в “рамките на година и шест-седем месеца строителството на 16-те километра след Белокопитово ще бъдат готови”. Министърът заяви, че магистралата е приоритет за правителството и очаква в началото на 2024 г. да бъде готова изцяло. Като най-тежка от строителна гледна точка е частта около Велико Търново, отбеляза министър Нанков. В Шумен в понеделник беше даден старт и на образователно-патриотичната кампания “Моят град е моята крепост” на МРРБ. Над 400 деца от Североизточна България се събраха в града за състезанието с водещи любимците на малки и големи Зуека и Рачков. “Трябва да се замисляме повече за възпитанието и моралните ценности, които да предаваме на нашите деца. Като регионално министерство искаме да създадем усещането на бъдещите поколения, че в родните им места се случват положителни неща. Всеки български град, община, областен център има перспектива за развитие, хората трябва да остават по родните си места, да познават историята, настоящето и бъдещето. Неслучайно избрахме Шумен – люлката на българската държавност”, каза министърът. И отбеляза, че в бъдещите образователни програми трябва да се наблегне повече на фолклора в часовете по музика. По време на кампанията ще се проведат още четири надпревари в Кюстендил, Стара Загора, Габрово и София /там през ноември е големият финал б.а./. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Стартират още 16 км от “Хемус”\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%bd%d0%b0-%d1%82%d1%83%d1%80%d0%b8%d0%b7%d0%bc%d0%b0-%d0%b8%d0%bc%d0%b0-%d0%bf%d0%b5%d1%88%d0%b5%d1%85%d0%be/", "text": "Експерти на Министерството на туризма направиха инспекция на морски плаж Корал със съдействието на община Царево. Проверката е по разпореждане на министър Николина Ангелкова и е по повод сигнал, че няма пешеходен достъп до ивицата, съобщиха от ведомството. При инспекцията на място беше установено, че до плажа за природосъобразен туризъм „Корал“ има два пешеходни достъпа, единият от които минава през общински път. Има възможност за пешеходно преминаване и през частния терен, като собствениците на имота увериха, че през летния сезон няма да възпрепятстват туристите да преминават пеша, за да стигат до плажа. Предстои още една проверка с ръководството на РДНСК гр. Бургас. Според регламентите на Закона за устройство на Черноморското крайбрежие (ЗУЧК) задължително трябва да бъде подсигурен пешеходен достъп до всички морски плажове и за Корал изискването е спазено. Проверките за спазване на правилата за управление и стопанисване на морските плажове вече започнаха. Тази година контролът как концесионерите и наемателите изпълняват договорите си ще бъде още по-силен, за да бъде осигурена безопасна почивка на туристите. На плаж „Слънчев бряг- централен“ има осигурен специален достъп за инвалиди, коeто е много важно, защото така ивицата предлага равни условия за всички туристи. Това констатира министърът на туризма Николина Ангелкова при инспекция на място. И допълни, че един от приоритетите на министерството е повече ивици да имат специално предназначен вход за хора в неравностойно положение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Министерството на туризма: Има пешеходен достъп до плаж Корал"}
{"url": "https://trud.bg/%d0%b5%d1%81%d0%be-%d0%b4%d0%b0%d1%80%d0%b8-8-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b0-%d0%b7%d0%b0-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%b0%d1%82%d0%b0-%d0%be/", "text": "Електроенергийният системен оператор реши да дари на Община Бойчиновци осем апартамента, собственост на дружеството, след като научи за  , направил цял триетажен блок в града необитаем. Стихията изпепели 4 апартамента, а поне още толкова са били наводнени при гасенето на пожара. За да подпомогне пострадалите семейства, ръководството на ЕСО взе решение да дари 8 апартамента на общината, съобщиха от дружеството. Апартаментите от по 60 кв.м. са разположени в два блока в спокоен район на града с много зеленина. Кметът на Община Бойчиновци Светлин Сретениев изрази своята признателност към ЕСО за подкрепата, която ще осигури домове на пострадалите семейства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " ЕСО дари 8 апартамента за семействата от изгорелия блок в Бойчиновци"}
{"url": "https://trud.bg/%d0%bc%d0%bd%d0%b8%d0%bc-%d0%bf%d0%be%d0%bb%d0%b8%d1%86%d0%b0%d0%b9-%d0%b8%d0%b7%d0%bc%d0%b0%d0%bc%d0%b8-%d1%88%d1%83%d0%bc%d0%b5%d0%bd%d1%86%d0%b8-%d1%81-%d0%b1%d0%b5%d1%81%d0%b5%d0%b4%d0%b0-%d0%b2/", "text": "Пенсионери от Шумен бяха измамени от мним полицай, който отишъл в дома им под предлог да им обясни как да се предпазват от апаши. Непознатият позвънил културно на вратата на 81-годишен мъж и обяснил, че им е възложена работа с възрастни хора. Идеята била да ги образоват по домовете, за да ги предпазят от домови кражби и набези на крадци. След като бил поканен в апартамента, мъжът попитал къде възрастните хора си държат парите и дали са достатъчно защитени. След като разбрал, че са в определен шкаф, измамникът казал на съпругата на възрастния мъж да си гледа домакинската работа, а те двамата ще беседват. Малко след това мнимият полицай казал на дядото, че трябва да се облече, за да отидат до Районното управление и той да подпише документ. Използвал невниманието на домакина и откраднал 270 лева от жилището. Когато пенсионерът слязъл пред входа, установил, че няма полицейски автомобил, нито пък го чака сладкодумния бъбривец. Подаден е сигнал в полицията. На място е извършен оглед и по случая е образувано досъдебно производство, съобщават от шуменската полиция в понеделник. Това е първи случай на подобна измама в региона. По подобна схема e била завлечена и 83-годишна шуменка. Около 15,45 часа в неделя в жилището й позвънила мъж, който се представил за полицай. Казал, че има информация, че е станала обект на кражба на пари. Жената му съобщила, че няма липса и дори показала, че разполага с 450 лева. Под предлог, че парите трябва да бъдат описани, измамникът й казал да слезе до полицейския автомобил и взел парите. След като излязла пред дома си пенсионерката не намерила нито загрижения “полицай”, нито сужебен автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Мним полицай измами шуменци с беседа в дома им"}
{"url": "https://trud.bg/net1-%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0-%d0%bf%d0%b0%d1%80%d1%82%d0%bd%d1%8c%d0%be%d1%80%d1%81%d0%ba%d0%b0%d1%82%d0%b0-%d1%81%d0%b8-%d0%bc%d1%80%d0%b5%d0%b6%d0%b0/", "text": "Клиентите на алтернативния телекомуникационен оператор на София NET 1 ще имат още по-богат избор от качествени услуги. Компанията продължава да обогатява своите ресурси и покритие в града, като поредната стъпка в тази посока е сключеното в края на 2017 г. партньорство с ComnetSofia – доставчик на оптичен интернет и цифрова телевизия. Сътрудничеството между NET 1 и ComnetSofia ще подобри качеството на обслужване, като екипите на двете компании ще работят съвместно по отстраняването на проблеми при аварийни ситуации. Партньорството няма да повлияе и промени условията, при които настоящите клиенти на ComnetSofia получават своята услуга. Повече информация за услугите и клиентските центрове на ComnetSofia можете да намерите на интернет адрес  . Сътрудничеството между двата оператора е част от цялостната стратегия за развитие на NET1, която предвижда българските граждани да имат още повече възможности за избор на телекомуникационни доставчици и услуги. NET1 е алтернативният телеком на град София. Компанията има повече от 10 години опит в предоставянето на интернет и телевизия за домашни потребители, както и в разработването на интегрирани решения за бизнес клиенти. В отношенията си с всеки клиент NET1 се стреми да изгражда дългосрочно сътрудничество, осигурявайки качествена и надеждна услуга, с гарантирани параметри и ниво на обслужване, гъвкава ценова политика и незабавна реакция при евентуални проблеми.", "date": "2018.06.04", "title": " NET1 разширява партньорската си мрежа"}
{"url": "https://trud.bg/%d0%bf%d1%80%d0%be%d1%85%d0%b0%d0%b7%d0%ba%d0%b0-%d0%bb%d0%b5%d0%b2%d1%81%d0%ba%d0%b8-%d0%b5-%d0%bb%d1%8e%d0%b1%d0%be%d0%b2-%d0%bb%d1%8e%d0%b1%d0%be%d0%b2-%d0%bb%d1%8e%d0%b1%d0%be/", "text": "Роман Прохазка се обясни в любов на „Левски“ на раздяла с клуба. Новото попълнение на „Виктория“ (Пилзен) бе изпратен от над 300 привърженици на „сините“. Срещата бе в един от емблематичните фенклубове на тима на бул. „Тодор Александров“. Поливалентният играч бе посрещнат с песни и скандирания, които видимо го разчустваха.  „Това е много специален момент за мен – каза Прохазка. – Никога досега не ми се е случвало нещо подобно. Тук има една приказка, че левскар не се става, левскар се раждаш, но при мен стана точно обратното. Завинаги оствам фен на този отбор. Аз съм горд левскар, за мен този клуб е любов, любов, любов… Такава давах на отбора и получавах от феновете. Не мога да повярвам колко хора дойдоха да ме изпратят. Може с „Левски“ да не съм спечелил нищо, но имам тази любов, която е повече от титла и купа. Имаше вариант да остана, но в крайна сметка реших да премина във „Виктория“ (Пилзен).“  Преди сбогуването с феновете, Прохазка се отби до стадион „Георги Аспарухов“. Там 29-годишният полузащитник получи благодарствен плакет и от ръководството за своята всеотдайна игра. Футболистът, който има 3 мача за националния отбор на Словакия, пристигна на „Герена“ през лятото на 2012 година. За този период от време халфът изигра 174 срещи за отбора във всички турнири. Прохазка е чужденецът с най-много мачове в историята на 26-кратните шампиони.", "date": "2018.06.04", "title": " Прохазка: „Левски“ е любов, любов, любов…"}
{"url": "https://trud.bg/%d0%ba%d0%b7%d0%bf-%d0%bf%d0%be%d0%b5%d0%b2%d1%82%d0%b8%d0%bd%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%80%d0%be%d1%83%d0%bc%d0%b8%d0%bd%d0%b3%d0%b0-%d0%b2-%d0%b7%d0%b0%d0%bf%d0%b0/", "text": "Смятам, че няма да има мобилни оператори, които ще продължат да поддържат настоящата си ценова политика след влизането в сила на споразуменията за намаляване на таксите за тези услуги в роуминг с шестте страни от Западните Балкани, заяви председателят на Комисията за защита на потребителите (КЗП) Димитър Маргаритов по ТВ „Европа”. „В условията на изострена конкуренция всеки би имал интерес да предложи най-изгодните условия на своите клиенти. А, когато говорим за разлики в пъти, е ясно, че който не го направи, няма да може да работи нормално“, коментира той. След Срещата на върха в София стана ясно, че от това лято започва поевтиняване на таксите за разговори и трафик на мобилни данни в роуминг с Албания, Босна и Херцеговина, Македония, Черна Гора, Сърбия и Косово. „Към момента има баснословни цени, могат да достигнат до 15 евро за мегабайт за интернет и до 3 евро за минута разговор, например в Македония, която е на един час път“, припомни Маргаритов и отбеляза, че се предвижда разширяване на действащо споразумение от 2014г. между мобилните оператори на четири от държавите на Западните Балкани. „Целта е още през лятото на 2019г. да говорим за цени от порядъка на 40-50 евроцента за мегабайт, а 2021г. за 20 цента, дори и за по-малко“, добави той. Председателят на КЗП обясни, че макар да нямат силата на Регламент и все още тези държави не са част от Европейския съюз, тези споразумения представляват международни договори с определени срокове в тях и с подписването им съответните оператори ще трябва да приведат дейността си в договорените параметрите. „Намаляването на таксите за роуминг в страните от Западните Балкани е част от закономерен процес. Ако прескочим границите на Европейския съюз и погледнем инициативите на ООН и случващото се и в Америка, ще видим, че потребителите общуват все повече и повече и виртуалните граници между тях падат с всеки изминал ден. Всичко това е процес, който и от гледна точка и на потреблението, и на бизнес интересите се развива доста динамично и институциите имат само един полезен ход – а именно час по-скоро да регламентират нормативно нещата, така че те да не се развиват от само себе си. В този смисъл европейските институции си вършат добра работата и можем само да се радваме, че това се случва по време на Българското председателство“, посочи Маргаритов. Според него, сред като този процес отне близо 10 години на ЕС, сега всички виждат, че промените са положителни. „Около два пъти са се увеличили потребителите, които при пътуване в Европейския съюз спокойно ползват не само мобилните си телефони за разговори, но и за използване на мобилни данни в Интернет. Също толкова повече са хората, които не се притесняват да включват телефоните си, когато преминават границите на някоя от държавите-членки“, каза още Маргаритов. На въпрос на водещия дали ще има изпреварващи действия и по отношение на онлайн търговията с тези страни чрез въвеждане на някои изисквания на европейското законодателство преди официалното им присъединяване към Съюза, Маргаритов обясни, че и към момента в ситуациите с участие на търговци от страните-членки потребителите имат защита чрез националните институции или Европейските потребителски центрове. „До голяма степен и сега законодателствата са хармонизирани, а където не са – определено се върви в тази посока“, добави в заключение Маргаритов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " КЗП: Поевтиняването на роуминга в Западните Балкани е закономерен процес"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82%d0%b8-%d0%be%d1%82-%d0%b1%d0%b0%d0%bd-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%82%d0%b5-%d0%bf%d1%80%d0%b5%d0%b4%d0%bf%d1%80%d0%b8/", "text": "Трябва да се направи доктрина за икономическо развитие на България като зад нея застанат всички политически сили, бизнеса и обществото като цяло. За това призова проф. д-р Александър Тасев – директор на Института за икономически изследвания при БАН при представянето на специалния фокус в Годишния доклад за икономическото развитие и политики в България, посветен на 10-годишнината от глобалната финансово-икономическа криза. Според него ако няма политически консенсус, не могат да се проведат необходимите политики за преструктуриране на икономиката, което да доведе до стабилно и догонващо икономическо развитие. Институтът за икономически изследвания при БАН не е против плоския данък и е спекулативно твърдението, че се предлага преминаване към прогресивно облагане, каза още проф. Ал. Тасев. И добави, че паричният съвет трябва да го има в България до влизането ни в Еврозоната. Според доц. д-р Даниела Бобева несериозно е да се твърди, че сме в чакалнята на Еврозоната. “Това не е чакалня, а етап, в който българската валута трябва да продължи да доказва своята устойчивост и време”, каза тя. И подчерта, че работата на държавата е да създава условия за по-бързо сближаване с европейските икономики. Доц. Бобева посочи още, че България вече 21-а години изпълнява изискванията на валутния механизъм и няма основание страната ни да не влезе в Еврозоната.  “Все повече политическите, а не икономическите критерии излизат на преден план при приемането на една или друга държава в Еврозоната”, каза тя. Основната теза в специалния фокус на доклада е, че българската икономика е щяла да изпадне в криза и без глобалната криза. Вторият извод, който правят икономистите на БАН е, че пазарът на труда най-много е пострадал от кризата. Отбелязва се висока и продължителна безработица, включително и висока младежка безработица. В момента имотният пазар у нас трябва да се наблюдава внимателно, за да не прегрее и да доведе до нова икономическа криза, коментира доц. Бобева. Именно в него тя вижда най-голям риск пред иконономиката ни, ако отделни нейни сектори не се предструктурират. Риск има и в държавните предприятия. Те по-скоро трябва да се реформират, защото са рискови за икономиката ни, подчертаха още икономистите на БАН. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Икономисти от БАН: Държавните предприятия са рискови за икономиката ни, трябва да се реформират\t\t\t"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b5-%d0%b7%d0%b0%d1%82%d0%b2%d0%be%d1%80%d0%b5%d0%bd-%d0%bf%d1%8a%d1%82%d1%8f%d1%82-%d1%80%d0%b5%d0%b1%d1%80%d0%be%d0%b2%d0%be-%d0%bb%d1%83%d0%ba/", "text": "Сигнал за пътен инцидент е подаден малко след 14.30 часа. По първоначални данни на пътя  Реброво – Луково са се ударили товарен автомобил, превозващ дърва и лек автомобил. Към момента има данни за двама пострадали, съобщиха от МВР. Временно е затворен пътят Реброво-Луково. Пътни полицаи регулират движението на място. Обходните маршрути са Своге – Искрец, Бучин проход и Костинброд – София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Временно е затворен пътят Реброво-Луково заради катастрофа"}
{"url": "https://trud.bg/%d0%bf%d0%be%d1%81%d1%80%d0%b5%d0%b4%d0%bd%d0%b8%d0%ba%d1%8a%d1%82-%d0%bd%d0%b0-%d0%bf%d0%be%d0%b4%d0%ba%d1%83%d0%bf%d0%b0-%d0%b7%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b8%d1%81/", "text": "Задържаният като посредник в предаването на подкупа от бизнесмена Александър Ваклин и кметицата на “Младост” Десислава Иванчева – Петко Дюлгеров поиска да излезе от ареста. Специализираният съд заседава за мярката му за неотклонение. Днес бе изслушана съдебно-медицинска експертиза, според която Дюлгеров страда от заболяване на очите. Нужна му е операция и трябва да му бъде извършена трансплантация на роговица на окото. По думите на адвокатката на Дюлгеров Мариана Тодорова серия от изследвания доказват, че състоянието му се влошава. “В килията е пълен мрак. Писах молби за нощна лампа, но нямам отговор. Аз съм с лещи, -12 диоптър. Те падат всеки ден, трудно се поддържат, нужна е топла вода и всеки ден се моля за шише с вода. В ареста лещите се надраскаха. Искам да се лекувам”, заяви пред магистратите Дюлгеров. От прокуратурата твърдят, че състоянието му не е спешно и няма нужда от спешна операция. Адвокат Тодорова обясни, че той е в списъка с чакащите за трансплантация на роговица и операцията е планирана за след около 20 дни. Има възможност тя да бъде извършена и в България, и в американска клиника в Турция. Заради това защитата настоява за по-лека мярка за неотклонение. Съдът реши да остави Петко Дюлгеров в ареста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Посредникът на подкупа за Иванчева иска да го пуснат от ареста, отказаха му\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b6%d0%b4%d0%b0-%d1%81-%d0%b5%d0%b4%d0%b8-%d1%80%d0%b0%d0%bc%d0%b0-%d0%b5%d0%b2%d1%80%d0%be%d0%b8%d0%bd%d1%82%d0%b5%d0%b3%d1%80-2/", "text": "Започна срещата “на четири очи” между премиера Бойко Борисов и албанския му колега Еди Рама. Двамата ще обсъдят напредъка по пътя на европейската интеграция на държавите от Западните Балкани. След срещата с Еди Рама са предвидени и пленарни разговори. На тях ще бъдат обсъдени диалогът и сътрудничеството между страните от региона. Очаква се около 17.30 часа Борисов и Рама да дадат съвместна пресконференция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Борисов обсъжда с Еди Рама евроинтеграцията на Албания"}
{"url": "https://trud.bg/%d1%82%d0%b0%d0%bc-%d0%ba%d1%8a%d0%b4%d0%b5%d1%82%d0%be-%d0%b6%d0%b5%d0%bd%d0%b8%d1%82%d0%b5-%d1%81%d0%b0-%d0%bf%d0%be%d0%b2%d0%b5%d1%87%d0%b5-%d1%84%d0%b8%d1%80%d0%bc%d0%b8%d1%82%d0%b5-%d1%81%d0%b0/", "text": "Според последните анализи на Столичната общинска агенция за инвестици процентът на жените, които заемат ръководни позиции във водещи за икономиката сектори става все по-голям. „Там, където жените са повече, често фирмите са по-успешни“, каза Столичният кмет Йорданка Фандъкова в Националния дворец на културата по време на Конференция на Глобалния форум на жените-лидери 2018. Събитието се провежда под патронажа на еврокомисаря по цифровата икономика и цифровото общество Мария Габриел и под мотото „Да вдъхновим дигиталните лидери на бъдещето“. На форума събраха водещи представители на международни и национални институции, компании и неправителствени организации от България и Европа, за да очертаят тенденциите и предизвикателствата пред дигиталната трансформация на обществата и икономиката. На форума участва и министърът на българското европредседателство Лиляна Павлова. Фандъкова смята, че София все по-уверено се налага като една от най-динамичните старт-ъп среди в централна и източна Европа. Столичната община инвестира сериозно в иновации и залага на развитието на информационните технологии, като дава възможност старт-ъпи да приложат своите проекти в града, каза тя. „За София информационните технологии са сред най-бързо развиващите се индустрии. Те формират 5,7% от икономиката на града. В столицата броят на заетите лица в бизнеса е над 700 хил. души. Коефициентът на икономически активните лица е 62,1 % и е най-висок от цялата страна. Това, което е радващо, е че съотношението между мъжете и жените е почти изравнено- 50 на 50 %. Това показват данни от проучване на Столичната общинска агенция за инвестици“, каза още столичният кмет. По данни от 2017 г. на Министерството на труда и социалната политика и Националния статистически институт, 30% от работодателите в България са жени, а при самостоятелно заетите делът на данните е още по-голям -36%. 62% от жените предприемачи са стартирали бизнеса си със собствени средства, каза още кметът. Наблюдения на „Евростат“ показват, че у нас коефициентът на заетост сред жените в трудоспособна възраст е почти 70%. По този показател страната ни изпреварва Италия, Испания, Полша, Румъния, Кипър, Гърция. Жените съставляват 44,6% от работещите в технологичния сектор на България, пише в. „Файненпъл таймс“. Секторът е един от най-бързо развиващите се в България и държи вторият най-големият дял на жени спрямо мъже в ЕС. „Затова като кмет за мен е изключително важно да насърчаваме иновациите, свързани с обучението на кадри и развитието на нови възможности сред бизнеса в нашия град“, подчерта Фандъкова.  „Добре образованите личности са в основата на успеха на редица IT компании. Успешното развитие на София през последните години в привличането на инвестиции дължим именно на добре образованите хора“, каза тя. По думите й, в София висше образование има над половината от работоспособното население. Хората с много ниско образование са минимален процент. „Заедно със Съвета на жените в бизнеса присъствам с удоволствие всеки път на поредното издание на лидерската академия и имам честта да получа покана за патронажа на тази академия. За мен това е изключително важен форум и възможност за жените, особено младите жени да получат повече информация, умения и вдъхновение от представителите на съвета на жените в бизнеса. В курсовете на академията се развиват мениджърските умения на успешни ръководители. Чрез общинската Агенция за инвестиции, която работи за улесняване работата на бизнеса в нашия град, стимулираме партньорството с други европейски градове. Вече си сътрудничим с Лондон. В момента работим за споразумение с община Виена“, съобщи Фандъкова. По думите й, Столичната община работи и с други свои структури и програми за развитие и подкрепа на жените предприемачи. „Неотдавна обявихме общинският гаранционен фонд за малки и средни предприятия, новите програми на фонда. Приоритетните групи за финансиране освен хората в неравностойно положение и младите предприемачи са именно жените предприемачи. Само през миналата година сумата на гаранционните ангажименти към жени-предприемачи възлезе на около половин милион лева, като цялостната сума за кредитите е около 1,5 млн. лв.“, каза кметът. „Програмата за финансиране на иновативни стартиращи предприятия обявихме преди няколко дни. Инициирахме тази гаранционна схема, която ще бъде изцяло в подкрепа на иновациите и стартиращите предприятия в София. Новата гаранционна схема ще насърчаваме с предимство жени-предприемачи“, обясни още Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Там където жените са повече, фирмите са по-успешни\t\t\t"}
{"url": "https://trud.bg/%d0%b4%d0%be%d1%86-%d0%bc%d0%b8%d0%bb%d0%b5%d0%bd-%d0%bc%d0%b8%d1%85%d0%be%d0%b2-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8-%d0%bf%d0%b0%d1%82%d1%80%d0%b8%d0%be%d1%82%d0%b8-%d0%b4%d1%8a/", "text": "Предстоят законодателни промени в Закона за висшето образование, свързани с изграждане на механизми за контрол и защита на обществения интерес в българските ВУЗ-ове. Това заяви във Велико Търново депутатът от “Обединени патриоти” и заместник- председател на Комисията по образование наука в парламента доц. Милен Михов. По думите му целта е държавата да увеличи ролята си и контрола във висшите училища, тъй като в някои случаи се злоупотребява с академичната автономия.  “Имаме случаи на феодализация във ВУЗ-ове, някъде ръководствата управляват в разрез със законите”, коментира депутатът.  Той поясни, че университетите по сега действащия закон разполагат с огромен обществен, финансов и научен ресурс, създаван с десетилетия, но често от ръководствата се нарушават редица закони като Закона за обществените поръчки, трудовото законодателство и др. “Ректорите са много овластени, едновременно имат изпълнителна и разпоредителна власт, материално отговорни лица са, както и работодатели.Новите промени ще доведат до разделение на академичната и административната власт във ВУЗ-овете, като се обмисля в тях да бъдат назначавани представители на държавата от министъра на образованието”, обясни доц. Михов. Депутатът алармира, че преподавателските състави в университетите застаряват. Средната възраст на преподавателите е 54- 55 години.  “До пет години ще бъдем изправени пред поколенчески проблеми”, категоричен е народният избраник. Според доц. Михов това идва най- вече от ниското заплащане на асистентите, които често вземат заплати, по-малки от тези на младите учители.  “Основният финансов ресурс отива към хабилитираното тяло”, посочи доц.Михов. Той подчерта, че са малко и средствата, които се заделят и за научно- изследователска дейност в университетите. Депутатът допълни, че министърът на образованието Красимир Вълчев вече е обсъдил новите промени в закона със Съвета на ректорите и те имали нагласа да подкрепят нововъведенията. Очаква се законът за бъде гласуван през есента, а до края на зимната сесия да стане действащ. Преадстои среща на доц.Михов с министър Вълчев, на която депутатът ще настоява за запазването на Емилиян Станев в програмата.  “Подкрепям колегите музейни работници от Велико Търново и смятам без да съм специалист, че Емилиян Станев трябва да се запази в учебното съдържание.Не трябва произведението на Алеко Константинов “Бай Ганьо прави избори” да бъде подменено с друг фейлетон в учебната програма”, изтъкна доц.Михов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Доц. Милен Михов, Обединени патриоти: Държавата затяга контрола във висшите учебни заведения"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d0%b7%d0%b0-%d0%b5%d1%81%d0%b5%d0%bd%d1%82%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%bc%d0%b0%d1%80%d0%b5%d1%88/", "text": "Процесът за рекет и побой срещу зам.-председателя на Народното събрание Веселин Марешки за пореден път бе отложен. Варненският окръжен съд трябваше да заседава по делото в три поредни дни, но се оказа, че съпроцесницата на депутата Красимира Колева се е разболяла и й се наложило в последния момент да замине за лечение в чужбина. Заради отсъствието й съдът насрочи нови дати за 25 и 26 септември, както и резервни заседания през октомври, ноември и декември, като посочи, че няма да толерира ново забавяне на делото. То се точи от есента на 2015 г. Марешки и Колева са обвинени, че са изнудвали съдържателя на пицарии “Ред хот” Асен Миланов да плаща наем на тях, а не на бившия съпруг на Колева, а след като отказал, са увредили част от имуществото му. Марешки отговаря и за нанесена лека телесна повреда на общинския съветник Костадин Костадинов, когото ударил при опит да се намеси в конфликта. Преди заседанието да бъде отложено стана ясно, че освен Колева не са се явили и двама свидетели, чийто разпит поиска защитата на депутата – бившият полицай Веселин Жеков и познатия му Калоян. Според обвинителния акт Марешки ги наел да окажат натиск върху Асен Миланов. Оказа се, че двамата не са били открити, за да им бъдат връчени призовки. Колева пък е застрашена да бъде задържана под стража, ако още веднъж отсъства, без да е уведомила предварително съда, предупредиха магистратите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Отложиха за есента делото срещу Марешки за рекет и побой"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-%d0%b4%d1%80%d0%b5%d1%85%d0%b8-%d0%b8%d0%bc%d0%b8%d1%82%d0%b8%d1%80%d0%b0%d1%89%d0%b8-%d1%81%d0%b2%d0%b5%d1%82%d0%be%d0%b2%d0%bd%d0%b8-%d0%bc%d0%b0%d1%80%d0%ba/", "text": "4 търговски обекта в Попово са продавали стоки, имитиращи известни марки, като са намерени общо 95 различни артикула. Това са установили проверки при специализирана полицейска операция за противодействие на престъпления и нарушения на правото на интелектуална собственост, съобщиха от полицията в Търговище. Проверени са били 11 обекта и 5 физически лица, търговци на дребно. Иззети са тениски, рокли, дънки, къси панталони и други облекла. Служители на патентното ведомство, които са участвали в проверките, са съставили три акта на нарушителите. От полицията са издали и един предупредителен протокол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Иззеха дрехи, имитиращи световни марки\t\t\t"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%be%d0%b1%d0%b5%d1%89%d0%b0%d1%85%d0%b0-%d1%84%d1%83%d1%80%d0%be%d1%80-%d0%bd%d0%b0-%d1%81%d0%b2%d0%b5%d1%82/", "text": "Мъжкият национален отбор по волейбол завърши с три загуби турнира от Лигата на нациите в София след поражение с 0:3 (-17, -15, -21) от Русия. Но „лъвовете“ обещаха да зарадват феновете си на домашното световно първенство през септември. „Не губете вяра в нас! – призова либерото Теодор Салпаров. – Ние ще играем по-добре и съм сигурен, че ще се насладите на емоциите на световното и Лигата на нациите във Варна.“ Селекционерът Пламен Константинов смята, че отборът може да играе много по-добре, но в случай, че играчите са в оптимално физическо състояние. За негово нещастие обаче ситуацията е съвсем различна – към списъка с отсъстващите заради травми се присъедини и центърът Николай Николов, чието възстановяване не върви толкова бързо и той няма да може да играе в мачовете от Лигата. Аут от началото на турнира са Цветан Соколов и Теодор Тодоров, а разпределителят Георги Братоев изкълчи глезен в мача срещу Австралия в София и също отпада до края на състезание. На негово място е повикан Добромир Димитров, а Димитър Маринков ще заеме мястото на Тодор Скримов. Диагоналът Боян Йорданов пък има травма на коляното, но ще пътува с тима за следващия турнир в Япония този уикенд. Тимът излетя още вчера сутринта, а пътуването трае общо 19 часа.", "date": "2018.06.04", "title": " Волейболистите обещаха фурор на световното"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b8-%d0%bf%d1%80%d0%b5%d0%b4-%d0%bb%d0%b0%d0%bb%d0%be%d0%b2%d0%b0-%d0%b8-%d0%b4%d0%b5%d0%bc%d0%b8/", "text": "Ивет Лалова зае второ място в бягането на 200 метра на лекоатлетическия турнир в Хенгело (Холандия). Българката финишира за 22,79 секунди при попътен вятър със скорост от 0,1 м/с, което е с 15 стотни по-слабо от постижението ѝ на Диамантената лига в Рим 4 дни по-рано. Победата с 22,44 секунди грабна местната любимка Дафне Схиперс, която е световна шампионка в дисциплината. Мирела Демирева също отстъпи само на шампионка на планетата в скока на височина на същия турнир. Българката преодоля 194 см и остана на същата летва като в Рим. Над всички бе рускинята Мария Ласицкене, която се състезава под неутрален флаг. Тя прескочи 203 см и прибави 1 см към най-добрия резултат в света за сезона, който и досега бе неин. Трета със 191 см остана Ерика Кинси (Швеция).", "date": "2018.06.04", "title": " Световни шампионки пред Лалова и Демирева"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%bf%d1%80%d0%b5%d0%b4-%d0%b1%d1%80%d0%b0%d0%bd%d1%88%d0%b0-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%bc%d0%b5-%d0%bf%d1%80%d0%be/", "text": "Подготвяме промени в Наредбата за категоризация и прекатегоризация на местата за настаняване и заведенията за хранене, които ще облекчат работата на бизнеса. Това каза министърът на туризма Николина Ангелкова на среща с бранша в Равда. Министърът обясни, че измененията в Закона за туризма за намаляване на административната тежест бяха приети от народното събрание и сега предстои поднормативната уредба също да бъде приведена в съответствие, съобщиха от МТ. “С промените отпадат изискванията за редица документи, с което ще се оптимизира и съкрати времето за работа на администрацията”, посочи Ангелкова. Водим последователна политика за увеличаване на туристопотока към България и данните за нощувките в област Бургас и заявените полети показват, че усилията дават резултат, заяви министърът. За първото тримесечие област Бургас вече отчете близо 7% ръст на пренощувалите лица в местата за настаняване с поне 10 легла, а нощувките са с ръст 24%. По думите на министъра прогнозите са това лято чуждестранните посещения у нас да нараснат с около 5%, а приходите от международен туризъм да са близо 4 млрд. лв. През миналата година в периода юни- септември чуждестранните туристи у нас бяха 5,3 млн., постъпленията достигнаха 3,7 млрд. лв. Положително влияние ще окаже и откриването на новия четирилентов път Бургас – Слънчев бряг в средата на юни, което ще облекчи трафика и ще улесни значително пътуването към морето, коментира министърът. По отношение на плажовете министър Ангелкова подчерта, че проверките за министерството вече започват и ще се следи за стриктното спазване на закона и договорите на концесионерите и наемателите. Ще се проверява поставянето на спасителни постове, медицински пунктове и преместваемите търговски обекти, дали отговарят на одобрената схема. Морските плажове са изключителна държавна собственост и всички трябва да са наясно, че няма частен плаж и всеки който си го мисли ще му бъде прекратена концесията, категорична бе министърът. Преди началото на сезона беше инспектирана и пречиствателната станция и резултатите от проверката са, че водата е чиста. Това беше потвърдено и от РЗИ Бургас.  Бургас, Равда и Несебър са включени в рекламната кампания на страната, която ще се провежда в световни медии, като CNN, BBC и Euronews, съобщи министър Ангелкова. И посочи, че районът в включен в 12-е винено-кулинарни дестинации и 7-е балнео и СПА дестинации. Тези инициативи на министерството целят популяризирането на различни видове туристически продукти, които да надгражда основните услуги по Черноморието и да разширяват крилата на сезона. Подготвяме и обявяването на 2019-а за година на туризма на Русия в България и на България в Русия. Имаме политическа подкрепа от премиера Бойко Борисов и президента на Русия Владимир Путин за реализацията на тази инициатива и това е много важно, каза министърът. Тя допълни, че благодарение на министър-председателя Бойко Борисов и водената от него делегация срещата с президента Владимир Путин премина в изключително конструктивен дух. И двете страни подчертаха, че от ключово значение е развитието на двустранния туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Ангелкова пред бранша: Подготвяме промени в наредбата за категоризация, които ще облекчат бизнеса"}
{"url": "https://trud.bg/%d0%ba%d0%b0%d1%82%d1%80%d0%b8%d0%bd-%d1%82%d0%b0%d1%81%d0%b5%d0%b2%d0%b0-%d1%8f%d0%b4%d0%be%d1%81%d0%b0%d0%bd%d0%b0-%d1%81%d0%bb%d0%b5%d0%b4-5-%d0%be-%d0%bc%d1%8f%d1%81%d1%82%d0%be/", "text": "Катрин Тасева остана недоволна от 5-ото място в индивидуалния многобой на европейското първенство по художествена гимнастика в Гуадалахара (Испания). Българката събра 73,575 точки, а другата ни представителката Невяна Владинова остана 14-а с 66,700 т. „Съжалявам за грешките, които допуснах – заяви Тасева. – Яд ме е, не съм доволна, но все пак световното първенство в София е най-важното ни състезание за годината. Мисля, че дотогава има още върху какво да работим, за да се получат нещата така, както искам.“ Титлата грабна рускинята Арина Аверина със 79,250 т., пред близначката си Дина (77,750 т.) и Катерина Галкина (Беларус, 77,625 т.).", "date": "2018.06.04", "title": " Катрин Тасева ядосана след 5-о място"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d1%86%d1%81%d0%ba%d0%b0-%e2%84%961-%d0%b2-%d1%81%d0%bb%d0%be%d0%b2%d0%b0%d0%ba%d0%b8%d1%8f/", "text": "Нестор Ел Маестро, новият треньор на ЦСКА, бе избран за №1 в Словакия. Специалистът бе посочен за най-добър наставник в местния шампионат в анкета на портала “Profutbal.sk”. В допитването участваха фенове и читатели на сайта, а 35-годишният тактик събра 51% от вота. Ел Маестро стана шампион със „Спартак“ (Търнава) в първия си сезон начело на отбора.  Българският национал Васил Божиков също бе отличен за добрите си изяви с екипа на „Слован“ (Братислава). Бранителят попадна в разширения състав. Бившият играч на „Касъмпаша“ и „Литекс“ е сред най-стабилните централни защитници, а 9% гласуваха за него.", "date": "2018.06.04", "title": " Треньорът на ЦСКА №1 в Словакия"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%ba%d0%be%d1%81%d0%be%d0%b2%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d1%85%d0%b0%d1%80%d0%b0%d0%b4%d0%b8%d0%bd/", "text": "Министър-председателят Бойко Борисов проведе среща с премиера на Косово Рамуш Харадинай в Тирана. Двамата правителствени ръководители разговаряха в рамките на срещата по Процеса Акаба по въпросите на Балканите в албанската столица по искане на Харадинай, съобщиха от българската правителствена информационна служба. Рамуш Харадинай изтъкна лидерската позиция на българския премиер за фокусиране на вниманието на Европа върху страните от Западните Балкани и благодари за усилията на българското председателство за постигане на напредък в интеграцията на държавите от този регион. Харадинай изрази готовността на страната му да помага за продължаване на партньорството за реализацията на балканските проекти. Бойко Борисов и Рамуш Харадинай обсъдиха транспортните проекти за свързаност на страните на Балканите. Акцент в разговора беше изграждането на Коридор №8, който ще свърже Адриатическо с Черно море. „Необходима е много работа, ако искаме да развием държавите си и да свържем региона с Европа“, каза още българският премиер. По думите му значението и ползите от реализирането на проектите за свързаността на страните от региона ще допринесат както за подобряване на живота на народите, така и за задълбочаване на добросъседските отношения в тази част на континента.  „Това е задължително условия за постигането на добра икономика, стабилност, сигурност и просперитет на Балканите“, посочи още българският министър-председател. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Борисов и косовският премиер Харадинай разговаряха за изграждането на Коридор №8"}
{"url": "https://trud.bg/%d0%b4%d0%be%d0%bc%d1%83%d1%81%d1%87%d0%b8%d0%b5%d0%b2-%d0%b4%d0%b5%d1%86%d0%b0%d1%82%d0%b0-%d1%81%d0%b0-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Българският шампион “Лудогорец” подкрепи каузата на клиника „Надежда“ за увеличение на раждаемостта в България. В специално за целта видео участие взеха играчите звездите на тима Светослав Дяков, Марселиньо и Моци.  „Не е важно дали ще се родиш добър футболист – написа във фейсбук Кирил Домусчиев, собственик на клуба. – Важно е да се родиш и да бъдеш обичан. Трябва да насърчаваме раждаемостта, защото децата са бъдещето на България! Нека създаваме поколения, с които да се гордеем! Нека се грижим за нашите деца и да изграждаме ценностната им система. И разбира се, да бъдем тяхна опора.“", "date": "2018.06.04", "title": " Домусчиев: Децата са бъдещето на България"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d1%83%d1%81%d0%bf%d0%b5%d1%85%d0%b8%d1%82%d0%b5-%d1%81%d0%b8-%d0%b2-%d1%82%d1%83%d0%b8%d1%82%d1%8a%d1%80-%d1%81/", "text": "Американският президент Доналд Тръмп изтъкна днес в публикация в Туитър това, което възприема като своите най-големи постижения след 500 дни на власт, предаде Асошиейтед прес. “Постигнахме много – мнозина вярват, че повече от всеки друг президент в първите си 500 дни”, написа Тръмп. Като част от своите постижения той изброи прокараната от него данъчна реформа, приноса си към въоръжените сили и ветераните, в борбата с престъпността и нелегалната имиграция, за засилването на граничния контрол, съдебната система, икономиката и създаването на работни места. Тръмп наложи законодателни мерки за значително намаляване на данъците и назначи голям брой консервативни съдии. САЩ продължават да регистрират икономически растеж, а безработицата е на най-ниското са равнище от 18 години, отбелязва АП. Нелегалната имиграция в Съединените щати обаче се увеличи след идването на Тръмп на власт и той все още търси допълнително финансиране за отдавна обещаната от него стена по границата с Мексико. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Тръмп отбелязва успехите си в Туитър след 500 дни на власт"}
{"url": "https://trud.bg/%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%b7%d0%b0-%d0%b7%d0%b0%d0%ba%d1%80%d0%b8%d0%bb%d0%b0-%d0%bd%d0%b0-%d0%b4%d0%b5%d1%82%d0%b5%d1%82%d0%be-%d1%81%d0%b5-%d0%b7%d0%b0%d0%b5-%d1%81/", "text": "Председателят на Държавната агенция за закрила на детето (ДАЗД) д-р Елеонора Лилова бе домакин на координационна среща по зачестили случаи на български граждани, декларирали проблеми със социалните служби в Норвегия и други страни. Повод на събирането бе жалбата от българката Цветелина Уланд, която потърси съдействие от българските институции за защита правата на двете й деца, които имат двойно гражданство. На 25.04.2018 г. децата й са били изведени от семейството от органите за закрила на детето в Кралство Норвегия и са настанени в различни приемни семейства. На срещата се обсъдиха механизми за синхронизирани действия на институциите по тези случаи, както и превантивните мерки, които следва да се предприемат за информирането на българските граждани, отглеждащи децата си в чужбина. Г-жа Уланд присъства на срещата и пое ангажимент да предостави всички документи, свързани със съдебните дела, които води в Норвегия. Органите по закрила на детето ще използват всички правни и дипломатически механизми за защита правата на двете деца, посочват от ДАЗД. Участие в работната среща взеха заместник-омбудсманът доц. д-р Диана Ковачева, заместник-министърът на външните работи Георг Георгиев, Димитър Арнаудов, директор на Дирекция „Консулски отношения“, Мария Спасова, директор на Дирекция „Права на човека“ в Министерството на външните работи, Милена Първанова, директор на Дирекция “Международна правна закрила на детето и международни осиновявания”, Министерство на правосъдието, експерти от ДАЗД и от трите ведомства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Агенцията за закрила на детето се зае с казуса за отнетите българчета в Норвегия\t\t\t"}
{"url": "https://trud.bg/%d0%b5%d0%b4%d0%b8-%d1%80%d0%b0%d0%bc%d0%b0-%d0%bd%d0%b5-%d1%81%d1%8a%d0%bc-%d1%81%d0%b8%d0%b3%d1%83%d1%80%d0%b5%d0%bd-%d1%87%d0%b5-%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0/", "text": "С голямо удоволствие посрещам премиера на България. Той заслужава огромна благодарност за това, че в качеството си на министър-председател на България по време на европредседателството направи толкова много за Западните Балкани, играейки роля на защитник на Западните Балкани и в частност на Албания и Македония в процеса на евроинтеграцията, заяви по време на съвместен брифинг с Бойко Борисов албанският премиер Еди Рама. Рама съобщи, че е връчил медал за признателност на Борисов. Това е най-високото отличие, което се връчва от министър-председателя на Албания. Медалът е за неуспоримите заслуги на Борисов за усилията му за евроинтеграцията на Западните Балкани. Не съм сигурен, че като дойде следващото българско европредседателство Борисов отново няма да е министър-председател, заяви Рама. Той припомни, че албанският парламент е гласувал закон а защита на малцинствата. Следващото председателство на България би следвало да е след 14 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Еди Рама: Не съм сигурен, че и по време на следващото българско европредседателство Борисов отново няма да е премиер"}
{"url": "https://trud.bg/%d0%be%d1%82%d0%b1%d0%be%d1%80%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d0%bf%d0%be%d0%b1%d0%b5%d0%b4%d0%b8-%d0%b2-%d0%bf%d1%8a%d1%80%d0%b2%d0%b0%d1%82%d0%b0-%d0%bf%d0%b0%d1%82%d1%80/", "text": "Отборът на Шумен – Ния Димитрова от математическата гимназия „Нанчо Попович“ и Михаил Костов от СУ „Сава Доброплодни“ победиха в първия регионален полуфинал от образователно-патриотичната кампания на Министерство на регионалното развитие и Министерство на образованието „Моят град е моята крепост“.  Останалите отбори бяха от Варна, Добрич, Разград, Русе, Силистра и Търговище. В първия кръг всеки отбор трябваше да познае, показани на снимки забележителности от родния му край.  Във втори кръг участниците рапознаваха изпълнителя и името на две български песни – популярна и народна. Третото изпитание бе Колело на късмета с имената на 28-те области. Всеки отбор трябваше да отговаря на два въпроса, свързани с региона. Петчленно жури с председател министър Николай Нанков и членове зам. регионалният министър Деница Николова, зам.-министърът на образованието Таня Михайлова, кметът на Шумен Любомир Христов и областният управител проф. Стефан Желев оценяваха участниците. Шуменският отбор събра 20 точки, което му донесе първо място и участие на финал в столицата. Втори са учениците от Добрич, трети от Силистра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Отборът на Шумен победи в първата патриотична игра"}
{"url": "https://trud.bg/%d0%b5%d0%b4%d0%b8-%d1%80%d0%b0%d0%bc%d0%b0-%d1%83%d0%b4%d0%be%d1%81%d1%82%d0%be%d0%b8-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%81-%d0%bc%d0%b5%d0%b4%d0%b0%d0%bb/", "text": "Премиерът на Албания Еди Рама удостои Бойко Борисов с медал за признателност. Това е най-високото отличие, което се връчва от министър-председателя на Албания. Медалът е за неоспоримите заслуги на Борисов за усилията му за евроинтеграцията на Западните Балкани. „Благодарен съм, че по време на българското европредседателство работите неуморно за приобщаването на Западните Балкани към Европейското семейство”, заяви Рама. Борисов благодари за отличието. „Колкото по-бързо се развиват и присъединяват страните от Западните Балкани към цифровата и транспортната инфраструктури, толкова по-бързо регионът ще забрави войните”, заяви Борисов. “Ние се едно голямо европейско семейство. Балканите са част от него, така че полагаме усилия, но и работата на вашия политически елит е изключително важна”, подчерта Борисов АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Еди Рама удостои Бойко Борисов с медал за признателност"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b9-%d1%81%d1%82%d1%80%d0%b0%d1%88%d0%bd%d0%be%d1%82%d0%be-%d0%bc%d1%8f%d1%81%d1%82%d0%be-%d0%ba%d1%8a%d0%b4%d0%b5%d1%82%d0%be-%d1%86%d1%8a/", "text": "„Западните Балкани са най-трудната тема, която можехме да си изберем за европредседателството. Не го казвам аз, каза го един от най-успешните политици – канцлерът на Германия Ангела Меркел. Но тази тема е и егоистична, защото на Балканите, който и от съседите да е зле, всички стават зле след това. И обратното – колкото повече сме свързани, обвързани, толкова по-големи са перспективите за инвестиции, за мир и за просперитет.” Това заяви Борисов по време на брифинг с албанския си колега Еди Рама в Тирана. Борисов увери че въпреки положените усилия, все още има една-две държави, които са скептични по темата Албания. „Макар и с условия на Албания трябва да и се даде път за присъединяване към ЕС”, подчерта българският премиер. “Процесът Акаба” под патронажа на йорданския крал Абдулла II за първи път е изнесена извън Йордания, припомни Борисов. Той каза, че на форума в Тирана, посветен на Балканите, е присъствал принц Мохамед. Премиерът припомни, че срещите от „Процесът Акаба” са посветени на борбата с радикалния ислям, с тероризма. „Най-важното място, където цъка тероризъм е в главите на хората. Там е доста по-опасно, отколкото самата бомба. А ние точно там сме загубили битката”, подчерта Борисов. Той припомни, че посещението му в Тирана завършва с участие в конференция, посветена на екстремизма. „В Тирана се прави координационен център за всичко, което касае връщащите се бойци от Ислямска държава в страни от Балканите. Предложих да изпратим по един офицер за връзка, за да може по-организирано като щаб да се обменя информация и да се реагира бързо”, заяви Борисов. Той благодари на албанския премиер Еди Рама за  , с който го удостои.", "date": "2018.06.04", "title": " Борисов: Най-страшното място, където цъка тероризъм, е в главите на хората"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d0%b4%d0%bf%d0%b8%d1%81%d0%b0-%d0%bd%d0%be%d0%b2%d0%b8%d1%82%d0%b5-%d0%ba%d0%be%d0%bd%d1%82%d1%80%d0%b0%d1%81%d0%b0%d0%bd%d0%ba%d1%86%d0%b8%d0%b8-%d1%81/", "text": "Президентът на Русия подписа Закона „За мерките на въздействие на недружествените действия на САЩ и други държави“. Доокументът е публикуван на руския официален портал за юридическа информация, предава РИА Новости. Законът влиза в сила от деня на официалното му публикуване. Той позволява въвеждане на контрасанкции в отговор на недружествени действия на САЩ и други страни. Мерките могат да се използват по отношение на държави, организации намиращи се под тяхна юрисдикция, както и длъжностни лица. В първоначалната редакция на законопроекта се предоставяше право на 16 ответни мерки. На второ четене останаха само шест. Във втората редакция от документа са изключени споменаванията на конкретни отрасли, стоки и услуги. Контрасанкциите няма да се разпространяват над жизнено необходимите стоки, включително лекарствата. Също така от проекта отпадна нормата, заради която под ограничителните мерки можеха да попаднат практически всички руски компании и банки с чуждестранно участие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Путин подписа новите контрасанкции срещу Запада"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7%d0%b4%d0%b5%d0%b9%d1%81%d1%82%d0%b2%d0%b0%d1%85%d0%b0-2-%d0%b5%d1%84%d0%b5%d0%ba%d1%82%d0%b8%d0%b2/", "text": "Две ефективни присъди за кражба на дърва от горите в Шуменско са наложили магистрати, благодарени на добрата съвместна работа на горски и полицаи.  Извършители ще излежат 10 месеца затвор, но единият при строг режим, а другият при общ. Престъпният дует беше задържан от полицията на 21 декември м.г., отчитат от Държавно горско стопанство-Шумен. “Районът е сред тези с най-малко нарушения в горите и това се дължи на работата ни с полицията. Служителите от Районното управление винаги се отзовават на наши сигнали. Не сме имали случай да ни откажат помощ. Когато има конфликтна ситуация горските звънят на дежурните и еднага се реагира. Благодарни сме на всички служители, както и на директора на ОДМВР-Шумен ст.комисар Ялчън Расим, защото само полицията може да респектира нарушителите в гората”, категоричен е зам.-директорът на ДГС-Шумен инж.Тодор Геронтиев. От началото на годината до момента горските и полицаите са предотвратили кражба на дърва от непълнолетни в гората край село Ивански. Със съдействието на полицията са съставени и два акта за превоз на крадена дървесина.", "date": "2018.06.04", "title": " Горски и полицаи издействаха 2 ефективни присъди за бракониери"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d0%b8%d1%8f-%d1%89%d0%b5-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0-%d0%b8%d0%b7%d1%83%d1%87%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "България и Хърватия ще подпомагат изучаването на български и хърватски език в университетите в двете страни. Преподаватели по български език и литература ще бъдат изпращани в Загребския университет, а по хърватски език – в Софийския университет „Св. Климент Охридски“. При необходимост лектори ще бъдат изпращани и в други висши училища, съобщиха от МОН. Това предвижда двустранно споразумение за сътрудничество в областта на науката и образованието, подписано днес от министъра на образованието и науката Красимир Вълчев и хърватската му колега Блаженка Дивяк в Загреб. В документа е записано, че държавите ще отпускат до две стипендии за по един семестър на бакалаври или магистри, които се обучават по български или хърватски език, литература, култура и история. Отделно ще се предоставят и осеммесечни стипендии за научноизследователска дейност и следдипломна квалификация или обучение. По четирима студенти от Хърватия всяка година ще получават средства за участие в летните семинари по български език и литература на Софийския и Великотърновския университет. Четирима български студенти на година ще се обучават в лятната школа по славистика в Дубровник. Министрите на двете държави се договориха още да се финансират пет съвместни научноизследователски проекта годишно и учени от двете държави да обменят опит. Партньорските научни институции ще бъдат насърчавани да кандидатстват с общи проекти по Европейската рамкова програма за изследвания и иновации „Хоризонт 2020“. Българските и хърватските университетите ще засилят обмена на информация предвид възможността за изграждане на европейски мрежи от висши училища. Ще бъде стимулирано и взаимодействието между средните и професионалните училища. „Новата програма Еразъм+ вече е публикувана и е обнадеждаващо предложението на Европейската комисия за увеличаване мобилностите и инвестициите в нея. Ние имаме интерес от увеличаване на мобилността към Югоизточна Европа“, каза министър Красимир Вълчев. В рамките на визитата си в хърватската столица Загреб министърът се срещна с представители на българската общност в страната и постави венец пред паметника на Иван Вазов в Алеята на поетите в парка Бундек.", "date": "2018.06.04", "title": " Хърватия ще подпомага изучаването на български език в университетите си"}
{"url": "https://trud.bg/%d1%80%d1%83%d0%bc%d0%b5%d0%bd-%d0%be%d0%b2%d1%87%d0%b0%d1%80%d0%be%d0%b2-%d0%b7%d0%b0-%d0%b0%d0%b5%d1%86-%d0%b1%d0%b5%d0%bb%d0%b5%d0%bd%d0%b5-%d0%bf%d0%be-%d1%81%d0%b5%d1%80%d0%b8%d0%be%d0%b7/", "text": "„Ако Русия я сметнем за Европа, единият инвеститор е европейски, а другият – азиатски. Според мен по-сериозният е китайският инвеститор”, смята бившият енергиен министър Румен Овчаров. По  БТВ  той беше категоричен, че е за построяването на „Белене”, но трябва да бъде гарантирано, че стойността на проекта няма как да бъде раздута корупционно. „Чуждестранният инвеститор може да постави нещата на много ясна основа и трябва да има обществен контрол върху развитието на този проект”, коментира още Овчаров. По думите му премиерът Бойко Борисов го е потърсил за съвет относно АЕЦ „Белене”. „Този въпрос, гледам, в момента вече е тръгнал да се решава. Аз виждам едни и същи говорители на едни и същи измислици и страхове отново да ни разказват за разни сеизмични зони”, коментира още Овчаров. Той е категоричен, че зоната на АЕЦ „Белене” не е сеизмична. „Чуждестранният инвеститор може да постави нещата на много ясна основа и трябва да има обществен контрол върху развитието на този проект”, коментира още Овчаров. По думите му премиерът Бойко Борисов го е потърсил за съвет относно АЕЦ „Белене”. „Този въпрос, гледам, в момента вече е тръгнал да се решава. Аз виждам едни и същи говорители на едни и същи измислици и страхове отново да ни разказват за разни сеизмични зони”, коментира още Овчаров. Той е категоричен, че зоната на АЕЦ „Белене” не е сеизмична. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Румен Овчаров за АЕЦ “Белене”: По-сериозният е китайският инвеститор"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d0%b7%d0%b0-%d1%82%d1%80%d0%b8%d0%bc%d0%b0-%d1%83%d1%87%d0%b0%d1%81%d1%82%d0%b2%d0%b0%d0%bb%d0%b8-%d0%b2-%d0%bf%d0%be%d0%b1%d0%be%d1%8f-%d0%bd/", "text": "Обвинения за нанасяне на лека телесна повреда по хулигански подбуди са повдигнати на трима души, участвали в побоя след сблъсък на каруца и лек автомобил на столичния булевард “Владимир Вазов”. Началникът на 5-о РПУ комисар Николай Василев обясни, че първи е нападнал 17-годишен ромски младеж, предаде  . “След това се включва дядото, включва се и друг мъж, който също им е роднина, случайно минаващ оттам с автомобил. Изпълзяват и другите, които са от съседната местност “Могилите”, и стигаме до момента, в който се намесват и патрулите и задържат реално тримата побойника”. Според Наредба на СО движението на каруци по централните булеварди е забранено.", "date": "2018.06.04", "title": " Обвинения за трима, участвали в побоя на столичния бул. “Владимир Вазов”"}
{"url": "https://trud.bg/%d0%bf%d0%b5%d0%bd%d0%ba%d0%b0-%d0%bf%d0%be%d0%b4-%d0%bd%d0%be%d0%b6%d0%b0-%d1%81%d0%bb%d0%b5%d0%b4-%d1%82%d1%80%d0%b8-%d0%b4%d0%bd%d0%b8/", "text": "Кръвна проба решава съдбата на Пенка – кравата беглец, която самоволно наруши границата ни и премина на сръбска територия. Тъй като чифтокопитното е напуснало страната, без да премине митническа и ветеринарна проверка, то е нарушило регламентите на Европейския съюз и по закон – заради риск от епидемии и болести, трябва да бъде умъртвено. Днес сутринта ветеринари-представители на Българската агенция за безопасност на храните – са взели кръв на добичето, което лежи в изолация в село Копиловци, Кюстендилско. Това обаче станало без разрешението на стопанина Иван Харалампиев, оплака се той пред екипа на “Труд. Резултатът от изследването ще бъде готов до 72 часа. От него зависи дали Пенка ще бъде умъртвена или оставена да живее. Допълнителен драматизъм в цялата история внася фактът, че кравата е бременна. Стопанинът я купил заплодена, за да се сдобие с потомство в своето стопанство. “Помолих ветеринарите да дойдат в 9 часа днес (бел. ред.), защото не бях вкъщи”, разказва стопанинът на добичето и добавя: “А те минали преди това към 8,30 часа, без мое разрешение. Взимат пробата и бягат! Сега откъде да знам дали няма да сложат нещо вътре”, коментира още Иван. Пробите от бременната в шестия месец Пенка са взети от служители на Агенцията по храните в Кюстендил. В момента кравата лежи изолирана и овързана през двата рога под навес и очаква да бъде решена съдбата й. Обстоятелствата, при които кравата се е загубила, не са съвсем ясни, разказва стопанинът й Иван пред “Труд”. “Тя не би избягала без причина, сигурен е той. Кравата не е “туристка”, а се е подплашила и избягала, защото е била нападната, вероятно от животно”, обясни той. “Труд” видя, че на задницата на кравата има рана от нападение от диво животно. “Кравите са се разпилели по пасбището край село Мазарачево, а Пенка, през това време, е била по-високо до горичката”, разказва Иван, който е оставил говедарчето на селото да прибере стадото. “И ми се обажда той: “Чичо Ванко, Пенка ни нема, кравата….” “14 дни я търся и не мога да я намеря”, допълва Харалампиев. Той се опасява, че кръвната проба може да е компрометирана, защото на 23 април Пенка е била имунизирана. По тази причина е възможно в кръвта й да има антитела от ваксината. Това ще доведе до фалшива положителна проба за болести и кравата ще бъде умъртвена абсолютно безпричинно. Ветеринар обяснил на Иван, че до 45- я ден след ваксинацията в кръвта на животното може да има болестотворни организми и антитела срещу тях. Пенка била закупена преди около шест месеца от село край гръцката граница. Тя е била бременна при купуването и стопанинът очаква да роди до три месеца. Животното обаче е жестоко стресирано и наистина рони сълзи под навеса, където е вързано в изолация от други животни. Според стопанина Пенка е преминала необезпокоявана през Граничния контролно–пропускателен пункт Олтоманци, без да бъде спряна. Граничните служители там отказаха да коментират случая пред “Труд”. От сръбска страна обаче техните колеги бяха по-комуникативни и дружно ожалиха бегълката, когато научиха, че може да бъде убита. “Лепа крава, па и трудна”, коментираха сръбските граничари.   През последните няколко дни Пенка се превърна в суперзвезда за почти всички западни и руски медии. Десетки вестници и информационни сайтове препечатаха историята – сред тях британските “Индипендънт” и “Телеграф”. Случката с Пенка беше разпространена от водещи телевизионни канали като BBC, ARD, France Television, чешката и румънската обществени телевизии, съобщи БНТ. Консервативният английски дипломат Джон Флек се застъпи за кравата и настоя тя да не бъде умъртвявана. “Не може една малка разходка да бъде наказана със смърт”, коментира Джон Флек, който дори предложи да плати за услуги на ветеринар. Той написал писмо до председателя на Европарламента Антонио Таяни и до българския премиер Бойко Борисов, за да предотвратят това “изопачаване на правосъдието”. Британският в. “Дейли Телеграф” е стартирал онлайн подписка за спасяване на кравата, която днес вече има над 8000 привърженици. Журналисти са организирали петиция за спасяването на бременната крава, адресирана до Европейския парламент. Авторите обещават да я внесат в трите евроинституции, ако тя достигне 10 хиляди подписа. До момента подписите надвишават 10 хиляди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Пенка под ножа след три дни?\t\t\t"}
{"url": "https://trud.bg/%d0%b4%d0%b2%d0%be%d0%b9%d0%bd%d0%b0-%d0%b4%d1%8a%d0%b3%d0%b0-%d0%b7%d0%b0%d1%80%d0%b0%d0%b4%d0%b2%d0%b0-%d1%88%d1%83%d0%bc%d0%b5%d0%bd%d1%86%d0%b8-%d1%81%d0%bd%d0%b8%d0%bc%d0%ba%d0%b8/", "text": "Ярка двойна дъга зарадва шуменци след дъжда в понеделник. Социалните мрежи се напълниха с красиви снимки на метеоявлението от всевъзможни райони на града. За по-малко от месец дъга над града се появява за трети път. Първата беше на 11 май, празникът на Шумен.", "date": "2018.06.04", "title": " Двойна дъга зарадва шуменци (СНИМКИ)"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb-%d1%82%d0%b8%d1%80-%d0%b7%d0%b0%d1%82%d1%80%d1%83%d0%b4%d0%bd%d0%b8-%d0%b4%d0%b2%d0%b8%d0%b6%d0%b5%d0%bd%d0%b8%d0%b5/", "text": "Катастрофирал тир затрудни движението през Прохода на Републиката в понеделник. Произшествието е станало около 15 часа, в района на великотърновското село Въглевци. По първоначална информация товарен автомобил, с прикачено полуремарке, управляван от турски гражданин, движещ се в посока от Велико Търново към Стара Загора е навлязъл в насрещната лента и се е ударил в крайпътен скат. Пострадали няма. В района обаче има разлив на нафта. Уведомени са компетентните служби и пътното платно се опесъчава. Движението се регулира от екипи на Пътна полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Катастрофирал тир затрудни движението през Хаинбоаз"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d1%81%d1%8a%d0%b4%d0%b8-%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d0%bd%d0%b0-12-%d0%b3%d0%be/", "text": "В Русия осъдиха украински журналист на 12 години в колония със строг режим, след като бе признат за виновен по обвинения в шпионаж, предава AFP, като припомня, че случаят предизвика острата реакция на Киев. Журналистът Роман Сушченко, работил за украинската държавна информационна агенция „Укринформ” повече от десетилетие, бе задържан в Москва през 2016 г. Федералната служба за сигурност на Руската федерация го уличи в служба за украинското военно разузнаване и събиране на държавни тайни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Русия осъди украински журналист на 12 години в колония за шпионаж"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d0%b2%d0%b8%d1%89%d0%be%d0%b2-%d1%81%d0%b5-%d0%b4%d0%be%d0%b3%d0%be%d0%b2%d0%be/", "text": "Меморандум за сътрудничество бе ратифициран в София между Стопанска академия „Димитър А. Ценов” в Свиощов и „Национална Компания Индустриални Зони” ЕАД. Договорът подписаха ректорът на свищовското висше училище доц. д-р Иван Марчевски и изпълнителният директор на НКИЗ – Антоанета Барес. Според клаузите в документа, двете страни се споразумяха да си помагат в подготовката и реализацията на младите хора, които завършват свищовската академия, чрез професионални стажове или постоянна заетост в компании, които работят в индустриалните зони на НКИЗ. Целта на партньорството е преодоляване на младежката безработица и недостига на квалифицирани специалисти в ключови сектори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Стопанска академия в Свищов се договори с национална компания за преодоляване на младежката безработица"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b1%d0%b5%d0%b7%d0%ba%d0%be%d1%80/", "text": "Вицепремиерът и министър на външните работи Екатерина Захариева прие делегация на Конституционния съд на Република Македония, водена от неговия председател Никола Ивановски. На срещата присъстваха и председателят на Конституционния съд на Република България Борис Велчев, по чиято покана се осъществява посещението на македонската делегация, както и съдии от българския Конституционен съд, съобщиха от МВнР. „Радвам се, че мога да ви приветствам тук и благодаря на председателя Борис Велчев, че са отправили тази покана към Вас“, обърна се министър Захариева към българските и македонските конституционни съдии. Тя подчерта, че през последните месеци се провеждат много срещи между представители на различните власти на Република България и Република Македония и сътрудничеството между двете страни се развива интензивно на различни нива. По думите на Захариева това е поредното доказателство за положителните резултати от усилията на правителствата на премиера Борисов и премиера Заев за изграждането на добросъседски и партньорски отношения между двете страни. „Тръгнахме от много ниско ниво, но само за осем месеца успяхме да преодолеем някои от проблемите по между си и да изградим истинско доверие. Това е добра основа и допълнителен стимул за активизирането на контактите между бизнеса и гражданите, които вече откликват на постигнатото на политическо ниво“, изтъкна първият ни дипломат. Тя посочи като пример данните за сериозен ръст в двустранния стокообмен, най- високият за последните 10 години – 11%, както и ръст в областта на туризма. Вицепремиерът Екатерина Захариева представи пред гостите си усилията, които България полага като председател на ЕС за европейската перспектива на страните от Западните Балкани. Тя припомни резултатите от Срещата на върха, на която страна ни бе домакин през май. „Радвам, се че тази необратимост на европейската перспектива на Западните Балкани, за която работихме толкова много се случи и този приоритет ще бъде продължен и от следващите председателства на ЕС“, отбеляза министър Захариева. По време на срещата Никола Ивановски представи структурата, устройството и компетенциите на ръководения от съдебен орган. Той изтъкна и доброто сътрудничество между Конституционния съд на Република Македония и колегите им от българска страна. „Като българин съм много горд от това, което правителството ни върши през последните месеци“, заяви председателят на българския Конституционен съд Борис Велчев, като изрази надежда започнатото от страната ни като председател на ЕС да бъде продължено и Република Македония да постигне членство в ЕС. От своя страна министър Захариева подчерта, че подкрепата ни към Република Македония няма да приключи с шестте месеца на Председателството. „България е безкористна и искрена в помощта си. Искаме всички наши съседи да са стабилни и проспериращи“, изтъкна тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " Министър Захариева: България е безкористна и искрена в помощта си за Македония"}
{"url": "https://trud.bg/%d0%b1%d0%b4%d0%b6-%d1%89%d0%b5-%d0%b4%d0%b0%d0%b4%d0%b5-20-%d1%82%d0%b5-%d0%bc%d0%bb%d0%bd-%d0%bb%d0%b2-%d0%be%d1%82-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bd%d0%b0-%d0%be%d0%b1/", "text": "Държавата отпуска временна финансова помощ на БДЖ в размер на 20 млн. лв. в следващите няколко дни, за да може холдингът да плати на облигационерите част от задължението си и да спре продажбата на половината от сградата, в която се помещава централата на дружеството на ул. „Иван Вазов“ 3. Това каза финансовият директор на холдинг БДЖ Филип Алексиев, предаде  . Това обаче е половината от изискуемата сума, за да бъде възстановен диалогът с облигационерите. В писмо до дружеството те са поискали до края на юни да се платят 40 млн. лева, както и холдинг БДЖ да стане солидарен съдлъжник, за да се избегнат последващи дела. „Историята със сградата не е нова. Тя е от 20.03.2014 г. сградата е възбранена по повод задълженията на холдинг БДЖ, по т.нар. втори облигационен заем. До момента облигационерите се въздържаха от принудителни мерки спрямо тази сграда, като наскоро решиха да предприемат тази конкретна мярка, т.е. да пуснат на публична продан сградата,т.е. половината от нея, защото тя е собственост на БДЖ, а останалата част е на НКЖИ”, каза финансовият директор. Стана ясно, че вторият облигационен заем е изтеглен през 2007 година от дружеството „Пътнически превози“ и е на стойност 240 млн. лв. Към днешна дата дружеството трябва да изплати още 103 млн. лева, от които около 30 млн. лв. са натрупани лихви през годините. Заемът е изтеглен за покриване на стари задължения и ремонт на товарни вагони. Aко e изплащан редовно, заемът е трябвало да бъде окончателно покрит през ноември 2017 г. Финансовият директор добави, че ако се изпълнят исканията на облигационерите те са готови да дойдат на преговори с БДЖ, а дружеството от своя страна ще иска да договорят разсрочване на дълга и евентуално намаляване на част от лихвената тежест, както и разноските по делото и др. “Оптимист съм, че ще запазим сградата, защото досега винаги сме поддържали добър диалог с облигационерите“, каза още Алексиев. Той обясни, че облигационерите не очакват сумата от 40 млн. лева да бъде изплатена наведнъж и се надява държавата поетапно да ги подпомогне, за да покрият целия си дълг към облигационерите. Категоричен е, че дружеството ще успее да запази сградата, която е паметник на културата, и в която се помещава администрацията на дружеството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.04", "title": " БДЖ ще даде 20-те млн. лв. от държавата на облигационерите си"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%b0%d1%82%d0%b0/", "text": "Бюрокрацията и финансите погребаха ценностите и човешките права. Най-голямата опасност пред Европа днес е отказът от защита на човешки права. До това доведоха многото кризи, които връхлетяха ЕС, и неспособността му да се справи с тях. Съществува реален риск да превърнем Стария континент в място на национализъм, шовинизъм, ксенофобия и популизъм. Това заяви вицепрезидентът Илияна Йотова на среща на „Дондуков“ 2 с делегация от бивши евродепутати от различни държави членки, съобщиха от пресслужбата на държавния глава. Асоциацията на бившите членове на Европейския парламент е създадена през 2001 г. и има 630 членове, чиято основна цел е стабилизирането на парламентарната демокрация в името на европейското единство. Вицепрезидентът представи основните си дейности в качеството си на евродепутат в продължение на 10 години. Като зам.-председател на Комисията по граждански свободи, правосъдие и вътрешни работи Илияна Йотова активно работи по мигрантската тема. „Много се надявах, че ревизията на Дъблинския регламент ще бъде завършена по време на Българското председателство на Съвета на ЕС“, отбеляза вицепрезидентът. Гостите проявиха интерес към позициите на българския вицепрезидент по широк диапазон от теми – от мястото на Европа на глобалната сцена, през икономическите и финансови предизвикателства и следващата Многогодишна финансова рамка, до спешната необходимост от реформи в начина, по който функционират европейските институции. Акцент в разговорите бе и проведената в София среща на върха ЕС-Западни Балкани. Илияна Йотова сподели, че е очаквала по-амбициозна заключителна декларация. Участниците в срещата бяха единодушни, че основният въпрос, на който трябва да се намери отговор, е как си представяме развитието на европейския проект. „Темата за реформите в Европа застина“, изтъкна Илияна Йотова и посочи като неотложна необходимост промените в европейското законодателство. „Загубили сме представа какво законодателство отговаря на реалните нужди на нашите граждани“, отбеляза вицепрезидентът. Илияна Йотова представи пред присъстващите инициативата, която подема със студенти в български университети в навечерието на европейските избори догодина. Тя ще включва дискусии за това каква Европа искат младите.", "date": "2018.06.04", "title": " Вицепрезидентът Йотова: Най-голямата опасност пред Европа е отказът от защита на човешки права"}
