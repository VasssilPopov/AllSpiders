{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%89%d0%b5-%d1%80%d0%b0%d0%b7%d0%bf%d0%be%d0%bb%d0%be%d0%b6%d0%b8-%d1%80%d1%83%d1%81%d0%ba%d0%b8%d1%82%d0%b5-%d1%80%d0%b0%d0%ba%d0%b5%d1%82%d0%b8-%d1%81-400/", "text": "Ракетите С-400, които Турция закупи от Русия, ще бъдат разположени около Анкара и в югоизточната част на странта край сирийската граница, пише Daily Sabah. Миналата седмица говорителят на управляващата Партия на справедливостта и развитието Юмер Челик заяви, че местата, където ще бъдат разположени С-400, са определени, без да се разкриват допълнителни подробности. Според информацията, получена от източниците в отбраната, първата от двете батерии С-400, които Турция ще получи, ще бъде разположена във военновъздушната база „Аканчъ“ в столицата Анкара.  „Аканчъ“ беше командната база за превратаджиите преди три години през юли 2016 г. Според съобщенията втората батерия С-400 ще бъде поставена на стратегически важно място в източната или югоизточната част на Турция, но информацията все още не е потвърдена. Решението на Турция да закупи отбранителна система, произведена в Русия, е една от причините за обтегнатите връзки със САЩ, които твърдят, че руската система ще компрометира сигурността на системите на НАТО, особено на изтребителите F-35.", "date": "2019.07.03", "title": " Турция ще разположи руските ракети С-400 около Анкара и край сирийската граница"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bf%d0%be%d0%b5%d0%bc%d0%b0%d1%82-%d0%bf%d1%80%d0%b5%d0%b4%d1%81%d0%b5%d0%b4%d0%b0/", "text": "България и Северна Македония съвместно ще ръководят Берлинския процес в подкрепа на регионалното сътрудничество и европейската интеграция на региона през следващите 12 месеца. Това ще бъде обявено в рамките на срещата на върха на Западните Балкани в Познан, съобщи  Според пресслужбата на македонското правителство на годишната среща на върха за Западните Балкани, която тази година се провежда в Познан,македонската делегация ще бъде водена от премиера Зоран Заев. На срещата на върха за Западните Балкани в Познан на съвместната пресконференция на премиера Заев с министър-председателя на Полша Матеуш Моравецки, канцлерът на Федерална република Германия Ангела Меркел и премиерът на България Бойко Борисов, която ще се проведе в петък в 15.00 часа, ще бъде обявено, че Република Северна Македония и Република България ще ръководят съвместно Берлинския процес през следващите 12 месеца. Председателството на Северна Македония и България ще приключи през юли 2020 г. с годишната среща на върха, организирана съвместно в София и Скопие“, информира македонското правителство. Те подчертават, че от самото начало на тази инициатива за първи път една страна от Западните Балкани, кандидат за членство в ЕС като Северна Македония, е съпредседател в Берлинския процес и заедно с България, държава-членка, ще организира и координира проекти за подкрепа на регионалното сътрудничество и европейските интеграции в Западните Балкани. Министерският формат на срещата на върха за Западните Балкани започва утре.", "date": "2019.07.03", "title": " България и Македония поемат председателството на Берлинския процес"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%82%d0%be%d1%80%d0%bc%d0%be%d0%b7%d0%b8%d0%bb%d0%b8-%d0%b4%d0%bd%d0%b8-%d0%bd%d0%b0%d1%80%d0%b5%d0%b4/", "text": "Великобритания започна разследване на съобщения на медии и представители на властите в хърватския курорт Задар, че британски войници са „тероризирали“ града – уринирали по улиците и буйствали в заведенията, предаде АФП. След военно учение в Хърватия около 100 британски войници прекарали последните десет дни в забавления в Задар – град на адриатическото крайбрежие, където грубото им поведение възмутило местните жители. „Буйни, пияни, арогантни – британски войници тероризират Задар в продължение на дни“ е едно от заглавията в местната преса. Военните, мнозинството от тях пияни, уринирали на улиците, бягали от кафенетата без да си платят сметките, сбивали се с местни и вулгарно тормозели жените, съобщават медиите. Хърватската полиция заяви пред АФП, че е получила няколко оплаквания и за кратко е задържала петима от британците, които били глобени. Британското посолство в Загреб съобщи, че е започнато разследване по случая, а британската армия официално се извини на всички засегнати в Задар.", "date": "2019.07.03", "title": " Британски военни тормозили дни наред хърватски курорт с алкохолни изцепки"}
{"url": "https://trud.bg/%d0%bc%d0%b2%d0%bd%d1%80-%d0%ba%d1%8a%d0%bc-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d0%b8%d0%bd%d0%b4%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0-%d0%bc%d1%83%d1%81/", "text": "Мусонният период в Индия (юли – септември) започна с интензивни валежи в южната част на страната. Непрестанният дъжд наводни много части на финансовата столица Мумбай. Отменени бяха 203 редовни полетам съобщават от пресцентъра на външното ни министерство. Съобщава се за 24 загинали при пробив в язовирна стена в предградие на Мумбай и други 14 жертви на проливните дъждове в останалата част от щата Махаращра. Според прогнозите на Индийската метеорологична служба (India Meteorological Department – IMD), през следващите два дни мусонът ще се придвижи на север към щатите Раджастан, Утар Прадеш, Хариана и Делхи. Министерството на външните работи препоръчва на българските граждани, пребиваващи в или пътуващи за Индия през мусонния период (юли – септември), да проявяват повишено внимание и да се осведомяват подробно за актуалната обстановка в района, за който планират да пътуват. Препоръчително е да се следят местните медии, да се държи връзка с туристическата компания, хотел или къща за гости и да се следват съветите на местните власти. При нужда, българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или имейл: crisis@mfa.bg.​ МВнР препоръчва на българските граждани, при пътувания в чужбина, да се възползват от възможността да се регистрират в рубриката „Пътувам за…” на следния адрес: (https://mfa.bg/bg/embassyinfo).", "date": "2019.07.03", "title": " МВнР към българите в Индия: Започна мусонният период, следете прогнозата!"}
{"url": "https://trud.bg/%d0%b1%d0%b0%d0%b1%d1%85-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b2%d1%82%d0%be%d1%80%d0%be-%d0%be%d0%b3%d0%bd%d0%b8%d1%89%d0%b5-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd/", "text": "Българската агенция по безопасност на храните (БАБХ) получи сигнал за повишена заболеваемост в животновъден обект в село Жернов, област Плевен на 2 юли 2019 г. В личното стопанство се отглеждат 14 свине, от които 2 са умрели. След постъпило уведомление за случая в ОДБХ-Плевен, незабавно е сформиран екип за проверка на място. Взетите проби от умрелите прасета са потвърдени като положителни за вируса на Африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София. Труповете на животните са загробени в близост до стопанството, а на мястото е извършена дезинфекция. БАБХ незабавно предприе мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното убиване по хуманен начин и обезвреждането на всички домашни свине ще стартира утре, 4 юли, при спазване на изискванията на Наредба № 22 за намаляване до минимум страданията на животните по време на клане или умъртвяване. Директорите на ОДБХ Плевен, Видин, Монтана, Враца, Велико Търново, Русе, Шумен, Разград, Силистра, Добрич, Варна и Бургас ще свикат заседания на областните и общинските епизоотични комисии, включително с представители на индустрията и ловните съюзи, за предприемане на спешни мерки за предотвратяване възникването на заболяването. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. В тях се отглеждат домашни свине в обекти тип „лично стопанство“, няма индустриални и фамилни ферми за свине, както и източнобалкански свине. В 3-километровата предпазна зона се предвижда превантивно хуманно евтаназиране на всички домашни свине. Клинични прегледи и лабораторен надзор ще бъдат извършени в населените места, попадащи от 10-километровата надзорна зона. Актуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на  . Информационна брошура с указания и съвети за ловците, стопаните и гражданите може да прочетете  Всичко за болестта вижте ", "date": "2019.07.03", "title": " БАБХ потвърди второ огнище на Африканска чума при домашните свине\t"}
{"url": "https://trud.bg/%d1%88%d0%b5%d1%81%d1%82%d0%b8-%d0%b1%d0%bb%d0%be%d0%ba-%d0%bd%d0%b0-%d0%b0%d0%b5%d1%86-%d0%ba%d0%be%d0%b7%d0%bb%d0%be%d0%b4%d1%83%d0%b9-%d0%b2%d0%b5%d1%87%d0%b5-%d1%80%d0%b0%d0%b1/", "text": "Шести блок на АЕЦ “Козлодуй” бе включен в енергийната система на страната, след като в 13:50 часа бе спрян поради задействане на електрическа защита. Това съобщиха от централата. 1000-мегаватовият блок е започнал да произвежда ток в 17:52 часа. Отстранени са причините, довели до изключването му. Извършени са необходимите проверки, които потвърждават, че всички системи и съоръжения на блока работят нормално, уверяват от ръководството на АЕЦ. Пети блок на АЕЦ “Козлодуй” работи с пълно натоварване на мощността. „В рамките на денонощието трябва да достигне пълната си мощност“, обясни пред медии енергийният министър Теменужка Петкова. По думите й, заради аварията ТЕЦ „Марица-изток 2“, който поддържа студен резерв, е бил в готовност да се включи. „Няма проблем, хората трябва да бъдат спокойни“, увери Петкова.", "date": "2019.07.03", "title": " Шести блок на АЕЦ “Козлодуй” вече работи"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d1%88%d0%be%d1%84%d1%8c%d0%be%d1%80-%d1%81%d0%b5-%d0%bc%d0%b8%d1%81%d0%bb%d0%b8-%d0%b7%d0%b0-%d0%b1%d0%be%d0%b3-%d0%b4%d1%80%d1%83/", "text": "88 процента от българските шофьори смятат, че карат добре и не създават опасности по пътя. В същото време над 58% са убедени, че другите участници в движението са рискови. Това сочи национално проучване Индекс за безопасно шофиране (Safe Drive Index). То е проведено с попълване на тестове в интернет и в него досега са участвали 56 649 души. Тестовете обаче ще продължат до октомври. Измерването на индекса се прави за втори път. Миналата година анкетираните шофьори на леки коли бяха 46 000 и 89,6% от тях се обявиха за богове зад волана. Със специална анкета тази година са включени шофьорите с категория за автобуси и камиони над 3,5 тона. 83,3% от тях си правят самооценка като добри шофьори. В теста има и специални въпроси, свързани с допусканите нарушения. Проучването обхваща огромен брой хора и отклоненията при резултатите са много по-малки, отколкото при изследванията за политически нагласи, обясниха социолозите. В случая те са успели да “отсеят” две рискови групи. Първата е наречена “спийдъри”, защото често карат с превишена скорост и обхваща около 16 % от анкетираните. Профилът им е на мъже и жени до 34-годишна възраст, предимно от София. Те работят много и шофират коли над 180 к.с.Втората група е на “нахалните” и е от около 5 %. Това са млади мъже с образование по-ниско от средното, готови дори да преследват и да се разправят с водача, който ги е засякъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.03", "title": " Българският шофьор се мисли за бог, други са му виновни"}
{"url": "https://trud.bg/%d0%ba%d0%be%d0%bc%d0%b0%d0%bd%d0%b4%d0%b8%d1%80%d0%be%d0%b2%d0%b0%d1%82-%d0%be%d1%89%d0%b5-%d0%b3%d1%80%d0%b0%d0%bd%d0%b8%d1%87%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0/", "text": "Министърът на вътрешните работи Младен Маринов направи изненадваща инспекция на ГКПП-Кулата в късния следобяд. Опашка от автомобили в този ден от седмицата няма, но от петък се очаква пункта отново да бъде атакуван от хиляди автомобили с туристи поели за уикенда към Бяло море в Гърция. Маринов бе придружен от главния секретар на МВР Ивайло Иванов. Те се запознаха на място със създадената организация на работа, когато има опашки на пункта. Той обаче заяви, че ще изпрати повече гранични служители , които да работят направо на трасето. И ще осигури допълнително мобилни устройства или тъй наречените електронни четци, с които се обработват документите. За да става по-бързо проверките ще се правят направо на опашките. Така министър Маринов се надява да се подобри организацията и да не се стига до дълго чакане на пункта в жегавите часове. Отделно от това отново се напомня на родителите,които пътуват с деца, да носят копия на декларациите. „Ние от МВР ще направим всичко възможно да се облекчи трафика, ще има отделно хора преди пункта,които да насочват трафика-на коридор за граждани на ЕС ,за граждани от трети страни и за камиони, заяви главния секретар Иванов. Разбирам,че всички пътуващи са затруднени, но сигурността също е много важна. От вчера имаме случай, при който на вход в камион с дини са намерени петима нелегални мигранти. Това е втори такъв случай, коментира и министър Маринов. Обещано бе, че ще се обработват няколко автомобила едновременно с мобилни устройства, за да се облекчи трафика. Инспектиращите допълниха, че при добро желание и от гръцка страна има какво да се подобри в организацията.", "date": "2019.07.03", "title": " Командироват още гранични полицаи заради тежкия трафик на гръцката граница\t"}
{"url": "https://trud.bg/%d0%bf%d0%be%d1%81%d0%be%d0%bb%d1%81%d1%82%d0%b2%d0%be%d1%82%d0%be-%d0%bd%d0%b8-%d0%b2-%d0%bb%d0%be%d0%bd%d0%b4%d0%be%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bd%d0%b0-%d0%be/", "text": "От българското посолство в Лондон изразиха загриженост, че липсва достатъчно информационна кампания сред пребиваващите в Обединеното кралство български граждани за получаване на така наречения статут на уседналост на фона на Брекзит. Новият посланик в страната Марин Райков и неговият екип е започнал поредица от срещи от всякакъв характер, за да е сигурен, че информацията достига до всички българи, особено от по-уязвимите групи. Днес посланик Райков проведе среща с журналисти от български медии в посолството в Лондон като част от тази инициатива за достигане на информацията до нуждаещите се от нея, предаде  . Преди седмица такава среща е била проведена с преподавателите и ръководствата на българските училища във Великобритания, което е напълно закономерно, като се има предвид, че училищата с прилежащите често към тях български магазини са голям събирателен пункт на сънародниците. Посланик Райков съобщи, че до момента са постъпили около 42 000 заявления за статут на уседналост, което на базата на официалните данни, че в страната пребивават около 100 000 българи означава, че близо 60 процента от тях или не знаят какво да правят или не осъзнават сериозността на проблемите, които могат да последват. Той е разтревожен от факта, че голям процент българи все още смятат, че Брекзит няма да се случи и затова не предприемат мерки. Райков изтъкна, че той съвсем не е за изнасяне на българите в чужбина, но тези, които желаят да останат, които са се интегрирали, трябва да могат да го сторят. И даде красноречив пример с децата, като посочи, че защо едно дете, което е преживяло вече веднъж културния шок да се интегрира в тази страна, трябва да го преживее отново да се реинтегрира в България, ако неговите родители не са взели мерки за получаване на статут на уседналост. Завеждащата Консулската служба Мария Ангелиева изтъкна, че посолството има ресурси и възможности максимално да помогне на всички българи, стига до тях да достигне информацията и че българите не трябва да си правят илюзии, че след изтичането на крайния срок за получаване на статут на уседналост, те ще могат да останат в страната, ако не са си уредили положението. Открит е специален целодневен телефон за връзка по този въпрос. Консулска служба е реорганизирана, вече работят пет гишета. Освен започналите вече преки срещи с различни слоеве български граждани във Великобритания, в напълно приятелския разговор с журналистите днес беше обсъдена и ролята на медиите и големите възможности на социалните мрежи за подобен род кампания. Както изтъкна посланик Райков, в случая не е важна амбицията на българското посолство да помогне на българските граждани, а това да се обясни важността на темата. И накрая само за информация. В случай на сделка между Лондон и Брюксел за Брекзит, правата на българските граждани във Великобритания ще бъдат гарантирани към 31 декември 2020 година. За придобиване на статут на уседналост съответното лице трябва да е пребивавало на британска територия в продължение на 5 последователни години. При липса на сделка нещата са по-неясни, тъй като правата на гражданите ще бъдат гарантирани към датата на Брекзит, а не към 31 декември 2020 година, поради липсата на договорен преходен период.", "date": "2019.07.03", "title": " Посолството ни в Лондон: Българите на Острова нямат достатъчно информация за Брекзит"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b2%d0%b0%d1%80%d0%bd%d0%b0-%d0%b2-%d1%82%d1%83%d0%bd%d0%b5%d0%bb-%d0%b5%d1%87%d0%b5%d0%bc%d0%b8%d1%88%d0%ba%d0%b0/", "text": "Утре – 4 юли, движението за Варна в тунел „Ечемишка“ на АМ „Хемус“ ще се осъществява в една лента поради ремонт на видеонаблюдението, светофарните уредби и вентилаторите. От 9,30 ч. до 15 ч. ще бъде ограничено преминаването в изпреварващата лента, трафикът ще се пренасочва в активната лента, съобщиха от АПИ. Утре от 9 ч. до 18 ч. шофьорите да се движат с повишено внимание и съобразена скорост и по път I-6 София – Бургас в района на Нови хан, където движението ще се извършва поетапно в една лента поради монтаж на рамка на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3,5 тона (тол). Движението ще се извършва двупосочно в свободната лента. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.03", "title": " Движението за Варна в тунел „Ечемишка“ на магистрала „Хемус“ ще е в една лента утре"}
{"url": "https://trud.bg/%d0%b8%d0%b7%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb%d1%8f%d1%82-%d1%85%d1%80%d0%b8%d1%81%d1%82%d0%be-%d1%81%d0%bc%d0%be%d0%bb%d0%b5%d0%bd%d0%be%d0%b2-%d0%bf%d1%80%d0%b5%d0%b4/", "text": "Удивителната планировка доказва, че по времето на Тервел, Крум и Омуртаг българските строители са имали идея за Златното сечение Инициативен комитет за възстановяване на Голямата базилика в Плиска бе учреден във вторник в БАН. Това се случва точно една година след кончината на проф. Божидар Димитров. Сред учредителите са почетният председател на Камарата на строителите Симеон Пешов, бившият председател на БАН Стефан Воденичаров, акад. Антон Дончев, проф. Михаил Константинов и др. За Голямата базилика в Плиска и други грандиозни градежи от времето на прабългарите разговаряме с изследователя Христо Смоленов. – Г-н Смоленов, вие сте сред съучредителите на комитета за възстановяване на Голямата базилика в Плиска. Датата съвпада и с годишнината от смъртта на проф. Божидар Димитров. Разкажете за това начинание.  – Паметта на основите е несъкрушима. Макар построеното да е в руини, основите пазят информация за първоначалния замисъл на строителите. Те съхраняват мярата и пропорциите на градежите – материални следи и свидетелства за съзидателния дух на предците ни. Оказва се, че мярата на Мадарския конник, на Тронната палата в двореца на Омуртаг и на Голямата базилика в Плиска има космичен еквивалент. Тя е учудващо близка до данните на съвременната наука. Същевременно тази свещена мяра хвърля мост към системата от знания за Земята и Вселената, чиито носители и пазители са били древните българи. Единният стандарт в свещените градежи от Мадара до Плиска позволява да пристъпим към възстановяване на Голямата базилика като израз на духовно-цивилизационен суверенитет. – Има ли някакво послание в градежите на древните ни предци?  – Тайното познание на древните българи е закодирано в размерите и пропорциите на каменни шедьоври от Първото българско царство. Те са разположени в пространството между Мадарското плато и гигантската могила до село Войвода на север. На юг се простират до Велики Преслав, на запад стигат до сакралния комплекс Сборяново, а на изток – до скалите на нос Калиакра. Удивителната им планировка доказва, че по времето на Тервел, Крум и Омуртаг българските строители са имали идея за Златното сечение и са използвали закономерности от прогресията на Фибоначи. (При това четири века преди да се роди този велик италиански математик, на когото дължим въвеждането на използваните днес цифри.) Строежите на Първата българска държава отсам Дунава са жалони на грандиозен космометричен проект. Той откроява духовната мощ на своите създатели. Не случайно двама колоси на британската историческа наука – сър Арнолд Тойнби и сър Стивън Рънсинман изразяват възхищението си от цивилизационното достойнство на българите, които противостоят на Източната Римска империя не като племе, дошло отнякъде си, а като държавотворен народ с хилядолетна култура. Имат самочувствието да застанат срещу най-голямата имперска сила на тогавашния свят. Борят се с Византия от позицията на собствена държавност – първата национална държава в Европа. И то не каква да е, а „Държавата на духа“, както академик Лихачов наричаше нашата България. – Къде е мястото на Голямата базилика от Плиска?  – Средоточие на сакрална енергия в тази държава е Голямата базилика от Плиска – символ на духовен и цивилизационен суверенитет! В градежа на храма е вложена мяра за дължина, която има космичен еквивалент. Тази мяра се открива още в Тронната палата на Омуртаговия дворец, който е от по-стари времена. И това не е съвпадение, а израз на приемственост при сакралните градежи на древните българи. Явно те са възприемали размерите на Тронната палата като нещо свещено. И са пренесли като щафета това свое разбиране при проектирането на Голямата базилика. Вложили са същата свещена мяра и в новия християнски храм, за да осигурят приемственост на вярата, която на свой ред да запази държавата. Тази приемственост е подвиг на един народ, надживял превратностите на прехода между две епохи без да загуби своя духовен и цивилизационен суверенитет… Би било крайно несправедливо да свеждаме този преломен период само до смяната на една религия с друга. Едва ли преходът е бил просто от така наречените езически вярвания към християнството. Промяната има социално-тектоничен размах и засяга устоите на хилядолетната българска цивилизация. Съхраняването на нейните древни знания е било приоритет, към който строителите на храма са се отнесли с отговорността на посветени пазители. В основата на тези необикновени знания е гениално доловената връзка между космичните и земните пропорции. Koсмосът не е хаос от случайни явления и механични процеси. Освен тях има и обективно взаимодействие между универсални константи. Има математични принципи и закономерности, без които светът би бил в насипно състояние. Структурата и динамиката на света са гениално хармонизирани и този ред на нещата е обективна реалност. От такова разбиране произтича вярата на древните българи, която е била по-скоро космическа, отколкото езическа! – А как стоят нещата с Мадарския конник?  – Вселената е преди всичко система от пропорции. Такова послание е закодирано в сакралното пространство около Мадарският конник. Той е глобален символ на много древна култура, която днес се възправя от руините. Самото разположение на дворците и храмовете в Плиска и Велики Преслав е белязано от впечатляващи пространствени закономерности. Това важи и за уникалния символ на българска държавност – Мадарския конник. Ще отбележа, че изразът „Мада-Ра“ на шумерски значи „свещена земя“, или „сияйна страна“. Мада = страна, земя, почва; Рa = сияещ, свещен. Да се изсече Мадарския конник в монументалните скали на платото Мада-Ра несъмнено е художествено-творчески подвиг. Чрез този барелеф българите са сакрализирали своето държавотворно присъствие в различни места по света. Но тук изваянието на царствения конник има и друг дълбок смисъл. Самият му формат (3.1 м Х 2.6 м) е забележителен и като мяра, и като пропорция. От нея се извеждат ширината на крепостната стена в Плиска, размерите на Тронната палата в Омуртаговия дворец, както и на кръстовидната сграда под олтара на Голямата базилика. – Не станаха ли много загадките и съвпаденията?  – Да. Загадка остава функцията на тази сграда с размери (15.5 м Х 15.5 м). Важно е да се подчертае – този размер е точно пет пъти по 3.1 метра. Пет дължини на Мадарския конник определят разстояние = 15.5 метра, което е форматът на мистериозната кръстовидна сграда под олтара на Голямата базилика. Според някои изследователи тя може би е била мавзолей на български владетели. Според мен е имала астрономично предназначение – обсерватория на канасюбиги Омуртаг. От исторически документирания му спор с византийския проповедник Кинам става ясно, че Омуртаг вярвал в „този бог, който е създал Слънцето, Земята, Луната и планетите“. Удивително е, че олтарът на Голямата базилика – и външната, и вътрешната му ширина, и дълбочината на абсидата, възпроизвеждат измерения на по-древната кръстовидна сграда. На свой ред те са функция от дължината и височината на Мадарския конник. При това се получават по построение, с елементарни геометрични средства, без да са необходими сложни изчисления. Така в „светая светих“ на храма – в структурата на олтара присъства геометричното послание на Мадарския конник. Мярата и пропорцията на този вековечен символ носят информация за вселенски закономерности. Пропорцията между височината и дължината на Мадарския конник има и космометричен смисъл. Тя се равнява на (100 Х 100) по отношението между две характерни за Земята разстояния: екваториалния диаметър на планетата към максималното отдалечаване на Земята от Слънцето. Разбира се, това далеч надхвърля тогавашните астрономични познания. Би било пресилено да се твърди, че такъв смисъл е вложен съзнателно в барелефа на конник върху скалите на Мадарското плато. Но има и красота, и логика в грандиозния проект Мадара – Плиска. Разгърнатото там строителство използва обща сакрална мяра, която има космичен еквивалент. Тя отговаря на една милионна част от земната екваториална обиколка. Например, тази мяра = 40,075 м, умножена по квадрата на Златното сечение 21/13 х 21/13, прави точната дължина на Голямата базилика. – Случайно съвпадение ли е това съответствие? Или е потвърждение на хипотезата, че древните българи са имали забележително познание за Земята и Вселената?  – Загадъчните му кодове осмислят главните градежи в архитектурния комплекс Мадара – Плиска. Става въпрос за Тронната палата и Двореца на Крум и Омуртаг, за храма в Цитаделата на север от Двореца, както и за храма, разположен западно от Тронната палата. Макар че са в руини, тези градежи респектират с непоклатимата квадрова зидария на основите. Тук и размерите на построеното, и разстоянията между обектите имат космометрични съответствия. Как и кога са били установени тези съответствия – това е отворен въпрос. Но те са факти, в чиято истинност се убеждаваме чрез измервания на терен и съпоставката им с данни на съвременната наука. Когато Питагор въвел за първи път понятието Космос, то означавало „красота“. Космосът е синоним за красотата на Вселената, част от която е системата Слънце – Земя. Неслучайно тази система е била във фокуса на древните българи – космометричният им проект е одухотворил завинаги пространството около Голямата базилика в Плиска. То сякаш оживява и се самоорганизира с мяра от Мадарския конник. – А каква е връзката с прабългарската държава?  – В това пространство възкръсва тайното познание на Черноморската Атлантида, пренeсeно по-късно като щафета към Шумер и древен Египет. После то се отправя далеч на изток към свещената за българите планина Имеон. От великия предел на Памир и загадъчната Таримска котловина пътят на знанието продължава на запад, по небесната следа на Слънцето. Колко ли дълго трае завръщането през степите на Централна Азия, през Волга и Кавказ, до държавата на канасюбиги Кубрат? Между другото, на езика на шумерите и кутите (кути-гурите) изразът канасюбиги = канасю + би + ги означава „суверенен владетел“, т.е. повелител на своята си земя. Канасю значи „властвам“, „повелявам“; докато би ги означава буквално „негова земя“. По такъв начин титлата, изсечена върху прочутата колона на Омуртаг получава смислена интерпретация на най-древния известен език – на шумерски. А пък Кубрат е отглас от древния израз Kibrat Erbettim, с който шумерите означавали четирите четвъртини на цялото. Със същия израз те именували и четирите четвъртини на тогавашния цивилизован свят: Шумер, Акад, Елам и държавата на кутите. – Как се е запазила държавността през вековете?  – Удивително е, че хилядолетия след великата цивилизация от Междуречието, древните българи са запазили в държавната си традиция ключови думи и позиции от нейната властова структура. Дори титлата „цар“ идва от същата традиция и означава на шумерски точно това, което значи и на български. Идвайки на Балканите, (всъщност – завръщайки се тук) българите носят заряда на много хилядолетия цивилизовано развитие. То им дава самочувствието да основат първата национална държава в Европа, чието име е България през 1400-годишното u съществуване на стария континент. Това е основата и на цивилизационния суверенитет, който народът ни не е губил дори през мрачните векове на робство, във времена на разруха, смут и разорение. За този народ с древна закалка е в сила една войнска мъдрост от далечния изток: „И седем пъти да паднеш – осем пъти стани!“ Тя важи с пълна сила и за решимостта да се даде нов живот на грандиозния проект Мадара – Плиска. За тази благородна цел трябва да се започне отнякъде, от нещо конкретно и заедно с това символично. Да започнем с възстановяването на Голямата базилика като символ на български духовен и цивилизационен суверенитет! Нашият гост  Христо Смоленов е експерт по антитероризъм. Инициатор е за създаването на “Екогласност” и на Русенския комитет през 1988 година. Бил е парламентарен секретар на Министерството на отбраната през 1995-1997 г. и народен представител в 38-ото Народно събрание. Специалист е по логика и евристика. Доцент, доктор в Института по металознание, съоръжения и технологии към БАН. Завършил е Московски държавен университет “Ломоносов”. През 1991 г. е стипендиант на фондация “Александър фон Хумболт” в Германия, а преди това гост-професор в Университета на Монреал (Канада).", "date": "2019.07.03", "title": " Изследователят Христо Смоленов пред „Труд“: Мадара и Плиска раждат цивилизационния суверенитет на българите"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bb%d0%b5%d0%b3%d0%b0%d0%bb%d0%bd%d0%b0%d1%82%d0%b0-%d0%b8%d0%ba%d0%be%d0%bd%d0%be%d0%bc%d0%b8/", "text": "От ОЛАФ предлагат създаването на Европейски митнически съюз Със сегашните темпове на изсветляване на икономиката до 2023 г. България ще е на нивото на най-добрите, каза премиерът Бойко Борисов преди заседанието на Министерски съвет. Той информира министрите за данните на Асоциацията на индустриалния капитал в България, според които сивата икономика бързо намалява. Светлата част на икономиката е нараснала до рекордните 79,1%. „Когато цифрите говорят, много лесно се правят изводи”, посочи премиерът. Борисов заяви, че изсветляването на икономиката се дължи на няколко фактора. „От една страна, България е стабилна както в икономическо, така и в политическо отношение”, обясни той. От друга страна работата на НАП и Агенция „Митници” води до увеличаване на събираемостта на данъците. Премиерът Борисов участва и на срещата между тютюневите компании и правителството, на която бяха изнесени данни, според които контрабандата на цигари намалява до рекордно ниско ниво. На срещата премиерът похвали службите за сигурност за добрите резултатите. „Не знам до кога може да поддържаме това темпо, тъй като коства много усилия”, допълни Борисов и обясни, че самият генерален директор на ОЛАФ Виле Итала, при посещението му в България предложи да направим Европейски митнически съюз за борба с контрабандата. Усилия ще се вложат в сектора с горивата, тъй като алкохолът и цигарите са добре контролирани, каза премиерът.   Появиха се нелегални грузински тютюневи изделия  За първи път у нас се появиха нелегални грузински цигари. Въпреки че делът им е само 0,1%, той се нарежда до дела на контрабандата от Румъния, Сърбия и Турция, за които знаем, че вносът на нелегални цигари у нас се наблюдава от години. Македонските нелегални цигари у нас имат дял от 0,3%, докато половината от нелегалните цигари са били предназначени за безмитна търговия. Всяка кутия цигари, произведена след 20 май, вече има специален код за проследяване, от завода до магазина, коментираха от тютюневите компании. България е сред страните от ЕС с най-добри резултати при контрабандата с цигари. Пред нас са само Италия (5%), Хърватска (7%), Люксембург (9%) и Испания (9%). Франция води негативната класация с 28% нелегална търговия с цигари. Според тютюневите компании част от марките цигари, непредназначени за местния пазар, остават едни и същи, но освен тях в момента нова марка се появява в цялата страна и заменя популярните нелегални варианти.   Кутиите без акциз рекордно малко – 3,8% Провежда се в 26 града Контрабандата на цигари у нас падна рекордно до 3,8% през първото тримесечие на 2019 г. Това показва проучване на база празни опаковки от цигари на „Инициатива срещу незаконната търговия”, инициирана от петте тютюневи компании у нас. Делът на контрабандата намалява с 0,6% спрямо предходното тримесечие, а за година спадът е с 2%. Според тютюнопроизводителите поредното свиване на дела на контрабандните цигари в общото потребление показва устойчива положителна тенденция. Проучването се провежда в 20 големи града у нас с над 43 хил. жители, и 6 по-малки предимно в пограничните райони. Данните са на базата на 5800 празни кутии в големите населени места и 700 – в малките. Проучването е на терен и е било в периода 15 февруари – 15 март. Според данните от фокус извадката, Свиленград има цели 29% пазарен дял на цигари, непредназначени за местния пазар (без променя в дела спрямо предходното тримесечие). Това се дължало на турците, които идват у нас. От двадесетте големи града в осем намалява контрабандата с цигари. Те са Русе (дал от 1,6%), София (2,2%), Бургас (2,4%), Перник (14,7%), Стара Загора (4,8%), Плевен (6%), Благоеврград (6,7%) и Хасково (7,3%). В три града няма промяна спрямо последното тримесечие на 2018 г. – Габрово (1,3%), Ямбол и Враца – по 3,3%. В останалите девет града делът на контрабандните цигари се увеличава – Велико Търново (до 9,3%), Пазарджик (6,5%), Варна (6,2%), Видин (5,3%), Пловдив (5,2%), Асеновград (4,7%), Шумен (4%), Добрич (4%) и Сливен (3,3%).   Тихомир Безлов: И „сивото” гориво да се следи  Българската петролна и газова асоциация (БПГА) иска контрабандата на горива да започне да се следи, както тази на тютюневите изделия. Това каза директорът на Центъра за изследване на демокрацията Тихомир Безлов. „Успешният пример с преброяването на цигарените опаковки изглежда, че ще доведе до промяна и в сектора на горивата. Петролната асоциация иска да направят някакъв опит заедно с нас и още няколко участника да се създаде подобно измерване и да се коментира ситуацията на петролния пазар”, каза Безлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.03", "title": " Премиерът Борисов: Легалната икономика в България ще е на нивото на най-добрите до 2023 г. (обзор)"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0-%d0%bf%d0%be-%d0%bf%d1%8a%d1%82%d1%8f-%d0%ba%d1%8a%d0%bc-%d1%81%d0%be%d1%86%d0%b8%d0%b0%d0%bb%d0%b8%d0%b7%d0%bc%d0%b0/", "text": "В Демократическата партия кипи отдолу истински народен бунт Като чува периодичните антисоциалистически изблици на Тръмп и вижда как в България получателите на американски грантове се борят за все по-силно заклеймяване на комунизма в учебниците по история, дали българският читател осъзнава, че самата Америка в това време върви с пълна пара към социализма? Преди три-четири години Бърни Сандърс стана истинска рок звезда за младите с лозунга си за „декриминализация на социализма“. Тогава той беше сам – не само официозните демократи на Хилари, но и левите го обвиняваха, че е радикал. Нобеловият лауреат по икономика Пол Кругман го нарече утопист. Но миналата седмица на първоначалните дебати на демократическите кандидати за президентската надпревара догодина лозунгите на Бърни за класова борба срещу политическото влияние на големите корпорации и най-богатите американци влязоха в устата на почти всички – по-точно на осем от десетте – оратори. Прогресивната сенаторка Елизабет Уорън откри със силна атака срещу икономическата система, която дава несправедливи привилегии на богатите и корпорациите. Левият нюйоркски кмет Бил де Блазио, който побеждава под лозунга за повишаване данъците на богатите, додаде, че демократите би трябвало да са партията на трудещите се. Двамата искат премахване на частното здравно застраховане. Дори умерената сенаторка Ейми Клобучар каза, че „щом милиардерите могат да си плащат яхтите, и студентите трябва да имат възможност да си плащат заемите“, а умереният чернокож сенатор Кори Букър, призна, че корпорациите отнемат достойнството на работника и че фармацевтичните гиганти и здравните застрахователни компании спекулират с мъката на американския народ. Това са силни думи за обтекаем американски политик центрист, получаващ пари за преизбирането си и от тези и други корпорации. Допитванията показват, че 47% от американците одобряват социализма. При младите до 35 г. съотношението на избиращите социализма срещу капитализма е 2,5 : 1. Но какво разбират те под „социализъм“? Отговорът е лесен. Почти всеки американец иска добро и достъпно за всички здравеопазване, макар че тук все още левите имат спорове за финансирането на предлаганата от Бърни система „„Медикъеър“ за всички“ – не много различна от българската при социализма. Почти всеки американец иска безплатни държавни (щатски) университети, добри държавни училища и детски градини и в бедните квартали, поне минимален платен отпуск по майчинство/бащинство и болест. Америка, единствена сред развитите страни, няма тези „социалистически“ придобивки. Повече от половината банкрути на американски домакинства са за неплатени болнични сметки. Студентският дълг е над един трилион долара и надминава дълга по кредитни карти. Милиони млади хора да обречени на дългово робство на банките за цял живот. Демократите имат и нови ярки леви звезди като Камала Харис, Тълси Габърд и съвсем младата Александрия Окасио-Кортес, която трябва да чака още десетина години да се кандидатита за президент. Камала, заедно с Уорън, оглави листата по популярност след първите две вечери на дебатите. А преди дни Тифани Кабан, млада латиноамериканска работничка с леви възгледи и алтернативна полова ориентация, изненадващо спечели първичната надпревара за общински прокурор в нюйоркската община Куийнс, измествайки заемащата поста в момента фаворитка на партийните върхове. В Демократическата партия кипи отдолу истински народен бунт. Защо става така? Растящото социално неравенство, намаляващата вертикална мобилност, разрушаването на средната класа – средния и дребен бизнес и високоплатените работници – и растящият процент малцинствено население със силата на гравитацията избутват течението на американската политика вляво. Дори популярността на Тръмп сред народа реално се дължи на социалистическите му нотки – задържане и връщане на добрите работни места на американските работници, повече държавни разходи за инфраструктура, държавна индустриална политика, засилване на средната класа… В България обаче американската еволюция към социализъм не се разбира поради характера на американската външна политика в нашия регион и в света, коренно несъответстваща на вътрешните тенденции в самите САЩ. В Америка при това социализмът не идва на празно място. Вярно е, че почти всеки американец, поне доскоро, се смяташе за потенциален бъдещ милионер или поне родител на милионер. В Америка по начало наемният работник е бил добре платен, защото бил рядкост – до 20-те години на ХХ в. (в Аляска – до 1980 г.) всеки здрав човек можел да получи практически безплатно земя. Затова до 20-те години на ХХ век приемът на имигранти бил юридически свободен, а до Тръмповата антиимигрантска истерия беше фактически възможен дори напук на закона. Добре платеният наемен работник с висок – невъобразим за европейските работническо-селски представи от началото на ХХ в. – стандарт на живота: в това се изразявал американският народен социализъм. Макар той отдавна да е химера, за него все още гласуват с краката си много хора от цял свят. Но има и друга американска социалистическа традиция – на борбата на наемните работници за икономически и социални права. Настъплението на глобалния неолиберализъм брутално изтласка профсъюзите от сцената. Празното място, оставено от тях, бе заето от „политиката на идентичността“ – борбата на етническите малцинства, феминистките и ЛГБТ за равни права. Но и днес почти всеки американски работник в частния сектор, с който съм разговарял, мечтае за union job, профсъюзно работно място. Американските профсъюзи възникват още във втората половина на XIX в., но стават масови едва в 30-те години на ХХ в. при Ню Дийла на Ф. Д. Рузвелт. Първите работнически надигания в XIX в. обикновено се разгонват брутално от работодателите. В началото на ХХ в. е времето на първите прогресивни реформи в заплащането, забраната на детския труд, инспекциите на работните места, въвежда се известна търпимост към сдружаването. По същото време се въвежда федералното подоходно облагане. Появява се Социалистическа партия с двама конгресмени. Голямата депресия и съветският пример засилват Комунистическата партия, която създава съвети на безработните и е основен организатор на профсъюзите в автомобилостроенето, стоманолеярството и електротехниката и най-активен борец срещу расовата дискриминация. Но лоялността на комунистите към СССР прави невъзможно съществуването на партията им през Студената война. Към 50-те години на ХХ век профсъюзите обаче обхващат близо една трета от заетите в частния сектор (сега са само 6%) и на практика влияят върху целия сектор – постигнат е небивал работнически просперитет. В 60-те години се приемат и законови мерки за защита на околната среда и се постига напредък в гражданските права на етническите малцинства и в социалната сигурност. Съвременното американско профсъюзно движение се различава доста от славния период преди 60 години. Почти я няма вече могъщата индустриална база в „ръждивия пояс“ – тогава най-големият работодател е „Дженерал Мотърс“, сега – „Уолмарт“. Няма обаче никаква обективна причина работниците в услугите, в частност в търговията на дребно, да са толкова по-зле платени и осигурени с придобивки сега в сравнение с работниците на конвейера в автомобилостроенето в миналото – освен наличието на профсъюзи тогава и липсата им сега. Днес голямата профсъюзна борба е за организирането на работниците в услугите и за законовото повишаване на минималната почасова работна заплата, и тя дава все по-добри резултати – и за работниците, и за икономиката. Сега сред най-големите и влиятелни профсъюзи са Международният съюз на работниците в услугите (SEIU) и Националният съюз на работниците в здравеопазването (NUHW). Някои съюзи в публичния сектор, като учителските, наистина, са си извоювали и прекалени права, като tenure – правото след известно време да се заема мястото, независимо от качеството на работата – които снижават равнището на преподаването и трябва да се премахнат. Но кой би сравнил положението на учителите в публичните училища с това на колегите им в частните с наполовина по-ниски заплати и без социални продобивки? Със световната финансова криза от 2008 г. за пръв път след Голямата депресия икономическото неравенство стана остър политически въпрос. Движението „Окупирай Уолстрийт“ в 2011 г. породи обществени вълнения, но не прерасна в постоянно масово движение или нова партия. Както и по-рано, ефектът от радикалните изблици е по-скоро в това да стресне основните партии и да ги подбуди към действие за умерени реформи. Ролята на такива кратковременни радикални движения в историята обаче е огромна – те направиха възможни „Новата свобода“ на Уилсън, Ню Дийла на Ф. Д. Рузвелт и „Великото общество“ на Джонсън. Обама не беше достатъчно радикален, за да използва енергията на „Окупирай Уолстрийт“ за нещо повече. Да се надяваме, че новият прогресивен президент ще бъде такъв – Америка никога не е била превземана с щурм само отдолу.", "date": "2019.07.03", "title": " Америка по пътя към социализма\t"}
{"url": "https://trud.bg/%d0%bf%d1%80%d0%be%d0%ba%d0%bb%d1%8f%d1%82%d0%b8%d0%b5%d1%82%d0%be-%d0%bd%d0%b0-%d0%bc%d0%b5%d1%81%d0%b8/", "text": "Кой е най-великият? Диего Марадона или Лионел Меси?  За феновете на „Барселона“ съмнение няма. Единият мина като комета през „Камп Ноу“, а другият създаде династия. В Аржентина е различно. Марадона завинаги ще е футболист №1 в родината си. С Божията ръка, със световната титла. Меси така и не спечели нищо значимо с националния отбор, защото никой не брои олимпийското злато от Пекин 2008 и световната титла за юноши.  Проклятието на Лео тегне над Аржентина. Отново и отново „гаучосите“ се сринаха. След загубата с 0:2 от Бразилия в полуфинала на Копа Америка е много вероятно Меси да захвърли завинаги националната фланелка. Той вече го направи след изпусната дузпа във финала с Чили за Копа Америка през 2016-а, но все пак реши да се завърне. Последва фиаско на Мондиал 2018 и един едничък гол от дузпа на Копа Америка 2019.  Меси беше само на 5 години, когато за последно Аржентина спечели голям трофей. Сега е на 32, постигна всичко с „Барселона“. Но проклятието с националния отбор е ужасяващо – 4 загубени финала на Копа Америка и един на световно първенство. „Наградата въобще не ме интересува“, каза Меси, след като бе избран за играч №1 на Мондиал 2014 след 0:1 на финала срещу Германия.  Странно е. Многократно Меси сам е водил „Барса“ към победи и трофеи. Там Лео прави извънземни неща. Живее в душевен мир и всяка седалка на „Камп Ноу“ е с него. Точно обратното е в Аржентина. Всеки сънародник на Меси очаква същото от мегазвездата и в националния отбор. Сякаш цяла нация е легнала върху плещите му.  В полуфинала срещу Бразилия в нощта на вторник срещу сряда капитанът доказа, че не може да издържи тази тежест. От първите минути той започна да се кара със съдиите. Искаше жълти картони едва ли не за всеки фаул срещу него. И определено не играеше добре. Въобще поведението му не бе с марката „Най-добрия футболист в историята“. Естествено – бразилските национали нямаше как да оставят Меси да прави рецитал. Но той не направи такъв и в първите си 4 мача на Копа Америка. Наскоро Лео вкара феноменален гол от свободен удар срещу вратаря Алисон в Шампионската лига. Сега не го затрудни ни най-малко. И нямаше особен принос Аржентина да стреля три пъти повече пъти към вратата на съперника. Магията на Меси просто липсваше.  А Аржентина определено чакаше на своя капитан. Но нямаше „План Б“. Какво ще е бъдещето на Меси? Южноамериканската конфедерация КОМНЕБОЛ организира догодина извънредно издание на Копа Америка. Домакини заедно ще бъдат Аржентина и Колумбия. Феновете на Меси се надяват да се изкуши и да опита още веднъж. А може би ще реши на 35 години да направи финалната крачка към трона на Диего Марадона – на Мондиал 2022 в Катар.  „Надявам се, че хората ще ни уважават, а няма да ни критикуват – каза Меси. – Оставате отборът да се развива. Ако мога да помогна по някакъв начин, ще го направя.“  Искат или не, критиците на Лео трябва да признаят – той въпреки всичко беше футболист №1 на тима на Копа Америка. Меси отправи най-много удари (16), създаде най-много положения (9) и изработи най-много фаулове (15) около наказателното поле на съперниците. Но … титлата пак му остана далеч. Лионел Меси изригна в яростна тирада срещу съдията Роди Самбрано (Еквадор) след загубата на Аржентина с 0:2 от Бразилия в полуфинала на Копа Америка. Два пъти „гаучосите“ поискаха дузпи след нарушения на Артур срещу Николас Отаменди и на Дани Алвеш срещу Серхио Агуеро.  „Бразилия не бе по-добър тим от нас! – отсече Меси. – Вкараха ни рано гол, но преди втория имаше чиста дузпа срещу Агуеро. Видео съдиите и ВАР се умориха да гледат тъпи фаулове на тази Копа Америка, а този път въобще не разгледаха ситуацията. Всички решения на реферите бяха гадости. И всички бяха за Бразилия. Чисти нарушения просто не искаха да ги видят. През цялото време подкрепяха бразилците. Гневни сме, защото играхме добре. Не видях съдиите да ни уважават и дори малко. Нямаме извинение, че сме отпаднали. Но се надявам хората в КОМНЕБОЛ да анализират какво се случи на терена. Но няма да го направят, защото Бразилия има прекалено много власт в тази организация.“  „Обещаваха ни, че ВАР ще е петият съдия – добави Агуеро. – Но се оказа, че може да е в полза само на едни. Алвеш ме спъна в наказателното поле. Толкова беше явно, че дори той очакваше да се даде дузпа.“", "date": "2019.07.03", "title": " Проклятието на Меси"}
{"url": "https://trud.bg/%d1%82%d0%be%d0%ba%d1%8a%d1%82-%d0%bd%d0%b0-%d0%b1%d0%be%d1%80%d1%81%d0%b0%d1%82%d0%b0-%d1%83-%d0%bd%d0%b0%d1%81-%d0%bd%d0%b0%d0%b9-%d1%81%d0%ba%d1%8a%d0%bf-%d0%b2-%d0%b5%d0%b2%d1%80%d0%be%d0%bf%d0%b0/", "text": "Хроничен недостиг на електроенергия води до манипулации, твърди бизнесът  Искат държавата да осигури по-големи количества  Електроенергията, която се продава на свободния пазар у нас, е най-скъпата в Европа. Вчера цената на борсата в сегмент “Ден напред” беше 195,4 лева за мегаватчас, което е с 203% увеличение спрямо цените от миналия петък, като само за ден ръстът е с 84 на сто. Тази стойност надхвърля средноевропейската 2 пъти, а спрямо пазарите с най-развити икономики – Германия и Франция превишението е 3 пъти, показват данни на сайта EnergyLive. За сравнение в страни като Гърция, Румъния и Сърбия стойностите съответно са 71,98 евро/МВтч, 61,09 евро/МВтч и 59,88 евро/МВтч. В Централна и Западна Европа цената на електроенергията е още по-ниска – в Германия тя достига стойност 34,66 евро/МВтч, във Франция е 31,82 евро/МВтч, докато в Австрия и Испания е съответно 34,61 евро/МВтч и 50,95 евро/МВтч. И въпреки че за 4 юли базовата цена у нас се понижи, единствено Хърватска беше с по-скъпа електроенергия от нашата. Базовата цена у нас беше 64,47 евро за мегаватчас, а в Хърватска – 71,32 евро за мегаватчас. Според бизнеса причината за скъпия ток е, че пазарът в България изпитва хроничен недостиг на електроенергия, заради което цените са лесно манипулируеми. “Това отдавна не е изолиран случай. Системно от началото на 2019 г. или 183 последователни дни средната цена на електроенергията за индустрията в България е по-висока от тази във вече споменатите Германия и Франция, че и Австрия, Чехия, Словакия, Швейцария, посочват от Асоциация на организациите на българските работодатели, в която влизат АИКБ, КРИБ, БСК и БТПП. Те настояват в такава ситуация държавните енергийни дружества да осигурят адекватно предлагане на електроенергия и питат защо ТЕЦ Марица изток – 2 не е осигурила “дефицитните” 100 МВт мощност. Другата мярка, според работодателите, е да има внос на електроенергия – както за целите на интрадей търговията, така и за обезпечаване на ликвидност за сегмент “Пазар ден напред”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.03", "title": " Токът на борсата у нас най-скъп в Европа\t"}
{"url": "https://trud.bg/%d1%81%d0%b0%d0%bc%d0%be-%d0%b5%d0%b4%d0%b8%d0%bd-%d0%bf%d1%8a%d0%bb%d0%b5%d0%bd-%d0%be%d1%82%d0%bb%d0%b8%d1%87%d0%bd%d0%b8%d0%ba-%d0%bd%d0%b0-%d0%bc%d0%b0%d1%82%d1%83%d1%80%d0%b8%d1%82%d0%b5-%d1%81/", "text": "Ниски резултати по математика отчитат от министерството на образованието Децата имат проблем с функционалната грамотност Само един ученик има максималния брой от 100 точки на двете матури – по български език и литература и по математика, след 7. клас. За сравнение, през 2018 г. не е имало нито един. Това съобщиха от министерството на образованието (МОН) по време на пресконференция, посветена на резултатите от националното външното оценяване, с които се кандидатства за гимназии. От просветното ведомство отчитат многократно увеличение на децата, които са получили максимален брой точки само по български или само по математика, както и позитивна тенденция на намаляване на учениците с по 0 точки на изпитите, спрямо 2018-а. Според експерти от МОН това е единственият критерий, по който може да бъде сравнявано представянето на учениците, тъй като за първи път тази година анализът на резултатите от матурите се прави на база на данните от работите на всички явили се, вместо само върху тези, които са писали по отворените въпроси. Въпреки че резултатите се измерват в точки и така се образуват балове при кандидатстването за гимназии, от МОН представиха на каква оценка отговарят средните такива по двата задължителни изпита. По български език постиженията са в диапазона добър-много добър (53,06 или малко над средното), а по математика са значително по-ниски – между среден и добър (33,63 или по-ниско от средното). Най-добре представилите се училища и на двете матури се намират в регионите София-град, Варна, Смолян, Варна, Бургас, Пловдив и Благоевград. В другия край, с най-лоши резултати, са учениците от Шумен, Монтана, Силистра, Сливен, Видин и Ямбол. Най-големи затруднения за тийнейджърите представляват въпросите за функционална грамотност. На това обърна внимание и министърът на образованието Красимир Вълчев. “Ясно е, че тазгодишният випуск не е по-различен от миналогодишния. Видно е, че системата не е започнала да работи различно. Новите учебни програми не са дали драматични разлики в резултатите”, заяви просветният министър по време на конференцията. По думите му учителите трябва да полагат повече усилия да работят индивидуално с всяко едно дете. “Имаме проблем с резултатите по математика, които са от години. Децата днес много трудно се мотивират да учат математика и природни науки. Но основният фактор за доброто обучение си остава добре мотивираният учител”, каза още Вълчев и уточни, че е нужна по-голяма подкрепа и повече квалификация за преподавателите.   55 хиляди седмокласници в битка за 2500 паралелки За първи път процесът е изцяло електронен Започна кампанията по кандидатстване за прием в гимназии. Над 55 хиляди ученици се борят за място в близо 2500 паралелки – от които 57% са професионални, а останалите профилирани. Крайният срок за подаване на документи е петък, съобщиха от министерството на образованието. За първи път тази година процесът за класиране в гимназии е изцяло електронен. Това може да бъде извършено или вкъщи, или в училищните гнезда. Може да се кандидатства в неограничен брой училища. Всяка желана паралелка трябва да бъде вписана като отделно желание. При кандидатстването се посочват област­та, градът, училището и специалността, в която учениците искат да продължат образованието си. Приемът е на база на резултатите от националното външно оценяване. Максималният брой точки, с които могат да кандидатстват учениците, е 500. 400 от тях са от матурата по български език и литература, и тази по математика. Останалата част се образува от оценките от свидетелството след 7. клас, приравнени в точки.", "date": "2019.07.03", "title": " Само един пълен отличник на матурите след 7. клас (обзор)\t"}
{"url": "https://trud.bg/%d0%b4-%d1%80-%d1%82%d0%b0%d0%bd%d1%8f-%d0%b0%d0%bd%d0%b4%d1%80%d0%b5%d0%b5%d0%b2%d0%b0-%d0%bc%d0%bd%d0%be%d0%b3%d0%be-%d0%b1%d0%be%d0%bb%d0%bd%d0%b8%d1%86%d0%b8-%d0%b2%d0%b8%d1%81%d1%8f%d1%82-%d0%bd/", "text": "Системата е в очакване на някакви промени, но в момента сме свидетели само на намерения, коментира бившият министър на здравеопазването д-р Таня Андреева по   във връзка с реформите в сектора. Заради критичната ситуация в здравеопазването в Северозапада, вчера медици от болницата във Видин обявиха, че са готови да подадат колективна оставка. Освен тях, медиците във Враца също протестират. „Докато няма идея и конкретен план за промяна в структурата на лечебните заведения в страната и дейностите, които ще обхващат, не можем да говорим за затварянето им. Областните и университетските болници са държавни и имат над 50% участие на държавата. Смисълът, когато са създавани, е бил да се обезпечи комплексно грижата за пациентите. Ако някой започне да закрива отделения или болници, той трябва да предложи алтернатива. Болницата не е бизнес. Не можеш да пътуваш 100 и 200 км, ако животът ти виси на косъм“, посочи Андреева и даде пример с болницата във Видин, където е закрито отделението по Акушерство и гинекология. „Ако една бременна жена има отлепване на плацентата, тя не може да пътува до най-близката болница, която е в Монтана“, обясни Андреева. По думите й алтернатива се осигурява със спешна помощ. „Много болници висят на косъм – в Разград, във Враца, в Търговище“, отбеляза бившият министър на здравеопазването. Тя посочи, че много клинични пътеки са неправилно остойностени. „Някои са силно завишени. На болниците не са преведени пари, за да се повиши фонд работна заплата. „Здравеопазването трябва да се управлява от хора, които са учили как се управляват болници“, каза още д-р Таня Андреева.", "date": "2019.07.03", "title": " Д-р Таня Андреева: Много болници висят на косъм"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b8-%d0%bd%d0%b0-%d0%bf%d0%b8%d1%80%d0%b8%d0%bd-%d1%84%d0%be%d0%bb%d0%ba-%d1%89%d0%b5-%d0%b2%d0%b7%d1%80%d0%b8%d0%b2%d1%8f%d1%82-%d1%81%d1%86/", "text": "Най-големите звезди на българската фолклорна музика ще изненадат тази година зрителите на поредния песенен конкурс Пирин Фолк в Сандански. Обичаните от всички Илия Луков, Николина Чакърдъкова, Райко Кирилов, Йорданка Варджийска, Радостина Паньова са емблематичните имена, които ще извисят гласовете си на една от най-популярните музикални български сцени. На 30, 31 август и 1 септември в Летния театър на Сандански ще се проведе XXVII-то издание на утвърдения и уникален по рода си фестивал за авторска македонска песен и изпълнителско изкуство. За трета поредна година ще се състои и „Детски Пирин Фолк“. На 30 август рецитал заедно с Неврокопския танцов ансамбъл ще изнесе неповторимата Николина Чакърдъкова. Тогава е изявата и на талантливите деца и награждаването на победителите в Детски Пирин Фолк. На 31 август на сцената своя песенен патриотичен поздрав ще отправи обаятелният Илия Луков. Тогава са и двата конкурса: за авторска македонска песен и за изпълнителско изкуство. На 1 септември обичаните Йорданка Варджийска и Райко Кирилов ще изпълнят незабравимите си дуети, а Радостина Паньова ще представи нови песни. Тогава е и Гала-вечерта на лауреатите. За първа година хореографиите са поверени на „Майсторите на танца“. Традиционно на децата ще партнират местните самодейни танцови състави, съобщиха организаторите на конкурса.", "date": "2019.07.03", "title": " Легенди на „Пирин Фолк“ ще взривят сцената в Сандански\t"}
{"url": "https://trud.bg/%d1%81%d0%b5%d0%bb%d0%b5%d0%bd%d0%b0-%d0%b3%d0%be%d0%bc%d0%b5%d1%81-%d0%bd%d0%b0%d0%b3%d0%be%d1%80%d0%b5%d1%89%d0%b8-%d0%b2%d0%be%d0%b4%d0%b8%d1%82%d0%b5-%d0%bd%d0%b0-%d1%82%d0%b8%d1%85%d0%b8%d1%8f/", "text": "В момента Селена Гомес е отседнала в любимото скривалище на повечето знаменитости и бизнесмени, които търсят уединение, далеч от популярността си. Пунта Мита се намира в Мексико и освен екзотичен разкош и привлекателен лукс, предлага на посетителите си спокойствието, което липсва в космополитните градове. По тези причини повечето знаменитости го предпочитат. Бягайки от суетата на известността и любопитството на папаршките обективи, Селена Гомес също избра курорта за място, на което да прекара почивката си. Преди ден в интернет пространството бяха качени снимки на актрисата, които разпалиха горещи страсти сред почитателите ѝ. Гомес не само нагорещи Тихия океан, позирайки в кристалните му води, но и сякаш покачи с няколко пункта градусите на термометъра. На кадрите тя е облечена в изкусителен цял бански в червен цвят и с гол гръб, който е изрязан високо в талията. Брюнетката зашеметява с женствеността на извивките на прекрасната си фигура. Облеклото за плуване е на марката “ Krahs“ (изписана на обратно думата e „Shark“, от англ. „Акула“ – ред. бел.) стои повече от добре на хубавицата. През месец май актрисата и певица проектира за бранда собствена линия бански от две части, чийто бикини са с висока талия, а горната им част наподобява спортно бюстие. Линията носи името „White Selena“.", "date": "2019.07.03", "title": " Селена Гомес нагорещи водите на Тихия океан (СНИМКИ)"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d1%81%d0%b0%d0%bd%d0%be-%d1%81%d0%bd%d0%b8%d0%bc%d0%b0-%d0%b6%d0%b5%d0%bd%d0%b0-%d1%81%d0%b8-%d0%b3%d0%be%d0%bb%d0%b0/", "text": "В профила си в Instagram Александър Сано се похвали с красивата си жена, като пусна нейна черно-бяла снимка, на която тя е чисто гола. „Някои живеят с Бог, аз – с богиня“, написа към кадъра актьорът. Александър и бившата водеща на „Огледала“ Нели Атанасова са заедно от 11 години (женени от 5) и имат 9-годишна дъщеря Ава. Самата Нели има и син, 22-годишният Иво от първия й брак с покойния Иво Карамански.", "date": "2019.07.03", "title": " Александър Сано снима жена си гола\t"}
{"url": "https://trud.bg/m%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d1%81%d0%bf%d1%80%d0%b5%d0%bd%d0%b8%d1%82%d0%b5/", "text": "Mинистърът на образованието и науката Красимир Вълчев също е открил проблеми в спорните учебници по история в 10 клас, които бяха спрени. Според него учебниците не могат само да отчитат историческите факти, тя трябва и да формират отношение и нагласа към света. В два от петте учебника по История и цивилизация е имало проблеми, свързани с уроците за тоталитарния режим преди 1989 година. „Един повече, друг по-малко от петте (учебника) са подменили духа на учебната програма, отношението, което трябва да даде конкретно към този период“, обясни Вълчев по  . „Всички живеем в някаква общност. За нас тази общност е националната държава, правовата държава, Европейския съюз с техните базови институции. Това е и нашата ценностна база, въз основа на която формираме отношение към света на децата“, допълни той. Относно двете тези за отношението към този период – дали трябва да се представи по-неутрално, министърът на образованието каза, че в учебниците по история трябва да се покаже цивилизационния ни избор сега, на който системата тогава противоречи. „Последните години сме одобрили близо 1000 учебника и аз не съм ги чел всичките, не съм специалист. Първо, имаме учебна програма, тя се обсъжда широко. Второ – имаме оценители. Те са този помощен орган. Те са видели технически грешки, но не са видели тези различия в отношението. Тук въпросът е дали правилно сме им дефинирали задачите. Определено имаме пропуски“, призна министърът. Според Вълчев, историята трябва да формира отношение. „Задължени сме да проведем разговор на какво възпитаваме децата си. Такъв разговор се опитахме да проведем от Министерството и покрай проекта на Стратегия за възпитателната работа. Цел на образователната система е да възпитава“, посочи той. Вълчев каза, че липсата на отношение към образованието на децата е проблем. Министерството констатира ниска посещаемост на проблемните деца. „Дисциплинираме системата, контролираме, наказваме, поощряваме, оказваме подкрепа, но въпреки това е трудно“, посочи Красимир Вълчев.", "date": "2019.07.03", "title": " Mинистърът на образованието: Спрените учебници по история са подменили духа на учебната програма"}
{"url": "https://trud.bg/%d0%b8%d0%b4%d0%b5%d0%b0%d0%bb%d0%bd%d0%b8%d1%8f%d1%82-%d0%be%d1%82%d0%b1%d0%be%d1%80-%d0%bd%d0%b0-%d0%b7%d0%b2%d0%b5%d0%b7%d0%b4%d0%b8%d1%82%d0%b5-%d0%b1%d0%b5%d0%b7-%d0%b4%d0%be%d0%b3%d0%be%d0%b2/", "text": "Големите сделки на трансферното лято предстоят. След ужасяващия сезон „Реал“ (Мадрид) вече натисна здраво педала и вложи над 300 милиона евро за нови. „Ювентус“ прави селекция от… свободни агенти. Но какви! Аарон Рамзи срещу 400 000 евро седмична заплата и Адриен Рабио за малко по-скромно възнаграждение. На пазара обаче има поне един отбор от истински гиганти на футбола, които по различни причини останаха без договор. И до този момент не са си намерили нов клуб. Ако някой ги събере на едно място, със сигурност не би съжалявал. Легендарният италиански вратар бе освободен след само един сезон от „Пари Сен Жермен“. Буфон е един от най-великите футболисти, който така и не спечели Шампионската лига. Италианецът призна, че му предстои последен сезон. Много е вероятно е да се върне в „Ювентус“, но не е изключено предизвикателство в Азия или САЩ. Бразилецът няма нужда от представяне – той има най-много трофеи в целия свят. Но въпреки това се оказа ненужен подобно на Буфон в „Пари Сен Жермен“. Десният бек Алвеш печели купи с „Барселона“, „Ювентус“ и ПСЖ. Все още обаче няма клуб, който официално да е започнал преговори с национала. Централният защитник се прости с „Челси“ след спечеления финал за Лига Европа, където не игра. През януари Кейхил отказа да бъде преотстъпен, а иска да продължи да се състезава на най-високо ниво. Едва ли дълго време ще чака някой да го покани, тъй като има сериозен опит във Висшата лига. Бранителят беше едно от златните момчета на Юрген Клоп по време на престоя му в „Борусия“ (Дортмунд). Миналия сезон германците го продадоха на „Сент Етиен“. Сръбският защитник обаче не се наложи и клубът го освободи. На 30 години все още има много футбол пред него. Когато „Ливърпул“ купи испанския ляв бек, го наричаха „новия Жорди Алба“. На „Анфийлд“ нещата не му провървяха. Феновете ще го запомнят много повече с грешки, отколкото със славни мачове. „Ливърпул“ се раздели с Морено, който е едва на 26 години. След десетгодишна безкрайно успешна ера в „Байерн“, времето на Ариен Робен изтече. Холандското крило заяви, че ще продължи с футбола само, ако си намери сериозен клуб. Въпреки че е на 34 години, Робен все още изглежда готов за „едно последно десет“. След много успешни сезони в „Арсенал“ и „Манчестър Сити“ кариерата на френския халф тръгна надолу. За последно изкара шест месеца в „Уест Хем“, но клубът се отказа да го задържи. Насри мина и през наказание за употреба на наркотици. Дисциплинарните му проблеми създават пречки. След съвсем кратък престой в „Рен“ халфът отново си търси отбор. Когато бе във форма, Бен Арфа доказваше, че е един от най-добрите атакуващи полузащитници в европейския футбол. Феновете на „Нюкасъл“ и „Ница“ могат да го потвърдят. На 32 години вке още има футбол в Бен Арфа. Французинът изкара 11 години в „Байерн“ и за мнозина е най-добрият чужденец в историята на баварците. Подобно на Робен и неговият договор не бе продължен. Рибери заяви, че още има желание за футбол и няма намерение да спира. Говори се за интерес от Австралия. Италианецът стартира ударно в „Марсилия“ с 8 гола в първите 12 мача. След това показа рогата си – проблеми с дисциплината и слаба форма. За подобен престой Балотели „изгоря“ в „Манчестър Сити“ и „Ливърпул“. Сега мениджърът Мино Райола отново ще търси някой, който да рискува с неговия клиент. Юношата на „Манчестър Юнайтед“ бе освободен от „Арсенал“. Голям голмайстор, но със сериозни проблеми с контузии. След последната не успя да възвърне формата си и това доведе до раздялата му. Преди години Арсен Венгер заяви, че Уелбек е един от най-добрите голмайстори във Висшата лига.", "date": "2019.07.03", "title": " Идеалният отбор на звездите без договор"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4-%d0%b3%d0%bb%d0%be%d0%b1%d0%b0%d0%bb-%d1%82%d0%b0%d0%b9%d0%bc%d1%81/", "text": "Президентът Румен Радев, който е на официално посещение в Китай, където участва в икономическия форум, известен като „Летния Давос“, даде интервю за англоезичното китайско издание  , пред което коментира пространно връзките между двете държави. Междувременно, след като първо разговаря с премиера Ли Къциян, българският държавен глава се срещна и с китайския си колега Си Цзинпин. „Отношенията между нашите народи са изключително добри. Сега, когато отбелязваме 70 години от установяването на дипломатически отношения, те се издигат до ниво стратегическо партньорство. Така че ние трябва да използваме тази голяма възможност в променящата се световна ситуация, да развиваме нашето партньорство и да дадем нов стимул за развитието на нашите отношения“, заяви Цзинпин. „Предстои ни исторически акт – обявяване на съвместна декларация между Република България и Китайската народна република за установяване на отношения на стратегическо партньорство“, заяви на свой ред Радев, който изрази убеждението си, че това ще се превърне бързо в ползотворна основа за надграждане на вече постигнатото в двустранните отношения. А ето какво каза президентът в интервюто си, преведено от БТА: „Глобал Таймс“: Тази година отбелязваме 70-годишнината от установяването на дипломатически отношения между Китай и България. Какви ще са общите дейности по отбелязване на този специален повод за двете страни? Радев: 2019-а е наистина успешна година за българо-китайските отношения. България е втората държава в света, която установи дипломатически отношения с Китайската народна република и тъй като първата беше СССР, който формално не съществува вече, ние на шега, но и с гордост казваме, че България трябва да се смята за първата страна, признала Китайската народна република. По повод важната 70-годишнина от установяването на дипломатически отношения с Китай ние сме планирали много дипломатически, икономически, културни и академични събития през цялата година, както в България, така и в Китай. Имаме особено динамичен политически диалог на високо равнище през тази година. Много съм благодарен на президента Си Дзинпин за неговата любезна покана за това държавно посещение в Китай, което е първото от пет години насам. Това е признание за значимостта, която България и Китай отдават на своите отношения, и се надяваме, че то ще засили развитието на взаимноизгодното партньорство между нашите две страни във всички сфери. Надяваме се и да издигнем престижа и познанието за България в Китай чрез многобройните български събития, които са планирани тук за отбелязване на годишнината като изложби и концерти. С тези събития се надяваме китайските ни приятели да научат повече за богатата ни история, култура и традиции. България е приятелска страна, която предоставя отлични възможности за бизнес, инвестиции, пътуване и обучение, истински и доверен приятел на Китай в Европа. „Глобал Таймс“: Тази година отбелязваме и 70-годишнината от създаването на Китайската народна република. Как виждате промените в Китай през последните десетилетия и какво означава икономическото развитие на Китай за България? Радев: Аз искрено поздравявам президента Си Цзинпин и китайския народ по случай тази историческа годишнина. Забележително е това, което Китай е постигнал в развитието си през последните десетилетия в областта на икономиката, социалната сфера, технологиите, намаляването на бедността. Политиките за реформи и „отваряне“ към света не само направиха Китай втората в света икономика, водещ глобален актьор и технологична сила. Те също така значително промениха живота на милиони хора и издигнаха на ново ниво тяхното развитие и възможности. За хората в Европа, за Европейския съюз е изключително важно Китай да продължава да се развива устойчиво по пътя на реформите и „отваряне към света“, като фактор на мира, стабилността, развитието в света и региона. Мирното възходящо развитие на Китай, в съответствие с принципите на Устава на ООН и Световната търговска организация, е изключително важно и има значително положително влияние върху международната общност. За нас икономическият растеж на Китай означава и увеличени възможности за търговия и инвестиции на двустранно равнище. Ние бихме приветствали много по-засилено присъствие на китайския бизнес, инвестиции и технологии в българската икономика. България става все по-важен кръстопът, в който се срещат култури, индустрия, логистика, както и за разпределение на енергийни ресурси. Пет от 10-те общоевропейски транспортни коридора преминават през нашата територия. Членството в ЕС, политическата и фискална стабилност, благоприятните бизнес условия, включително ниския корпоративен данък от 10%, засилват позициите на България на важна връзка между Европа и Азия. Тя е открита за потенциални азиатски инвеститори, чиято цел е да получат достъп до обширния европейски пазар, до Югоизточна Европа, Близкия Изток, Северна Африка, Централна Азия. България отдава особено значение на пълното съобразяване с нормите и разпоредбите на ЕС, включващи отвореност, равнопоставеност, устойчивост, прозрачност и други в своите икономически връзки с всички партньори, включително с Китай. Бизнес моделите, основани на пазарната икономика, като публично-частните партньорства, концесиите, финансирането на проекти и други, са отворени за китайски партньори. Щастливи сме да видим китайски компании да участват в търгове за различни проекти в България самостоятелно или в сътрудничество с български, европейски и други компании. Бих искал да поканя китайската бизнес общност да приеме България като страна на големи възможности, с приятелски и бизнес ориентирани централни и местни власти. „Глобал Таймс“: Търговията със земеделски продукти между Китай и страните от Централна и Източна Европа (ЦИЕ) нарасна бързо, като годишната търговия е на стойност 1.2 милиарда щатски долара. Китайското правителство предложи заедно да се изградят демонстрационни зони за сътрудничество в земеделието с България. Какво смятате за създаването на демонстрационните зони? Радев: Земеделието наистина е обещаваща и важна сфера на сътрудничество с големи възможности. Ние имаме ясни и определено споделени интереси в тази област. България е носител на богати традиции в земеделието, в производството на висококачествени земеделски стоки и храни, които могат да задоволят вкусовете на китайските потребители. Работим в тясно сътрудничество с китайските власти за улесняването и подобряването на достъпа на български земеделски и хранителни продукти до китайския пазар. България е страната на произход на продукти като киселото мляко, розовото масло и продуктите от розово масло. Тя е традиционен производител на висококачествени вина на конкурентни цени, на отлични пресни и консервирани плодове и зеленчуци. Има толкова много неща, които може да предложим на китайските потребители, включително органични продукти. България е страната-членка на ЕС, където земеделските зони за биопродукти заемат най-голяма част от територията й в сравнение с другите страни-членки на ЕС. В рамките на инициативата за сътрудничество между страните от Централна и Източна Европа и Китай „17+1“ България е страната-домакин на много активен Център за насърчаване на сътрудничеството в областта на земеделието. В сътрудничество с български и китайски университети и институции в места като Шанхай, Нинбо, Шенжен, Центърът е изградил земеделски демонстрационни зони и мрежи за електронна търговия, отворени за всички страни в Инициативата. Демонстрационните зони са само началото. Те ще помогнат на компании от двете страни да определят интересите и потенциала си и да изготвят планове за бъдещо сътрудничество. Първата „17+1“ демонстрационна зона за сътрудничество в областта на земеделието беше създадена през февруари тази година в Пловдив, вторият по големина град в България, с висок местен икономически растеж и основна връзка на транспортните маршрути свързващи София и Истанбул. Да се надяваме, че скоро ще се случат и още неща в други градове в България и държавите от Централна и Източна Европа, които ще са показателни за огромния потенциал на търговията в земеделието. „Глобал Таймс“: Инициативата „Един пояс, един път“ (ИЕПЕП) има за цел да насърчи сътрудничеството на Китай със страните от ЦИЕ и други държави в областта на търговията и инвестициите, транспортната свързаност и общуването между хората. Някои твърдят обаче, че ИЕПЕП доведе някои от страните до т. нар. „капан на дълга“ или ги поставя в подчинено положение. Как ще отговорите на това? Радев: Смятам, че инициативата „Един пояс, един път“ е много важно начинание, със стратегическо значение не само за Китай и неговата връзка с външния свят, но също и за всички страни по пътя – Европа, Централноевропейските страни и България. България е подписала меморандума за разбирателство по инициативата „Един пояс, един път“ още през 2015 г. Вярваме, че за постигане на оптимални резултати в нашия регион, инициативата „Един пояс, един път“ трябва да се развие в синергия със съществуващите платформи за свързаност, транспорт и логистика като трансевропейската транспортна мрежа, Стратегията на ЕС за свързаност между Европа и Азия и Платформата за свързаност между ЕС и Китай. Смятаме, че инициативата „Един пояс, един път“ е добра възможност за засилване на свързаността между Европа и Азия и за привличане на инвестиции в нашата икономика. Бихме желали да видим повече практически резултати във всички сфери на инициативата Ц енергийната, транспортната, инфраструктурната, контактите между хората. За нас е важно проектите по „Един пояс, един път“ да бъдат финансово, екологично и социално устойчиви и да бъдат осъществени в съответствие с принципите на откритост, прозрачност, равнопоставеност. Директните китайски инвестиции в България са все още много малки, много по-малки, отколкото бихме желали да видим. Въпросите, които поставихте за „Капана на дълга“, по никакъв начин не се отнасят до нас. Освен това, като част от европейското семейство и като страна с много добра фискална политика, България има много стабилна и предсказуема финансова система. „Глобал Таймс“: Инициативата „Един пояс, един път“ е станала пресечна точка, свързваща различни страни и региони в търговията, икономиката и културата. На няколко пъти Вие споменахте, че България приема инициативата „Един пояс, един път“. Какви са възможностите в бъдеще, които България очаква да проучи с Китай и другите страни-членки по тази инициатива? Радев: Инициативата „Един пояс, един път“ е дългосрочна програма и не е ограничена по време и обхват. България е поставила на масата на нашите китайски партньори редица възможни проекти в енергийния сектор, транспорта, пристанищната и железопътна инфраструктура, електрическия транспорт, земеделието и др. Бихме желали да видим как съответните китайски институции и компании активно проучват и работят за осъществяването на тези проекти. Някои от тях имат много голяма регионална значимост. Туризмът е обещаваща сфера на сътрудничество. Тази година България отвори визови центрове в 15 основни китайски града за да улесни този процес. Наскоро беше основан български център за насърчаване на туризма в Пекин като част от група подобни центрове в други градове. Опитваме се да убедим нашите китайски партньори да обмислят откриването на директна авиолиния до София. Новото летище в Пекин ще предлага отлични възможности за разширяване на връзките по въздух между двете страни. България разполага с отлични съоръжения и бази за зимни спортове. Ние сме отворени за сътрудничество с Китай в областта на зимните спортове като част от подготовката на Пекин за Зимната олимпиада през 2022 г. „Глобал Таймс“: България предложи в София да се отвори Център за глобално партньорство в рамките на инициативата „17+1“ и в съответствие с инициативата „Един пояс, един път“. Как центърът би могъл да породи интерес към Китай, България и страните от региона? Радев: Създаването в България на Център за глобално партньорство в рамките на инициативата „17+1“ цели да насърчи по-нататъшното развитие на сътрудничеството между страните от ЦИЕ и Китай в съответствие с нормите и разпоредбите на държавите от региона, ЕС и Китай. Когато направих предложението на министър-председателя Ли Къцян по време на нашата среща през 2018 г., той веднага прегърна идеята като отчиташе изключителната значимост на такава структура. България е активен участник в „17+1“ и, както знаете, беше успешен домакин на срещата на върха в София през юли 2018 г. Вярваме, че инициативата има голям потенциал за засилване на сътрудничеството, особено в сферата на икономиката. За да видим постижими резултати, е важно да задълбочим познанието ни за съответните правила и разпоредби, бизнес средата и възможностите за търговия, инвестиции и туризъм. Затова по време на посещението на министър-председателя Ли в България ние предложихме да се създаде Център за глобално партньорство в България като инструмент, спомагащ бизнеса в държавите от ЦИЕ и Китай с необходимата компетентност по тези въпроси. Центърът е мозъчен тръст, управляван съвместно от Института по маркетинг към българското Министерство на икономиката и Китайския институт за международни изследвания към китайското Министерство на външните работи, в партньорство с Института за икономически изследвания на БАН. Центърът предлага експертна подкрепа на сътрудничеството по „17+1“ чрез институционално партньорство на мозъчните тръстове, за задълбочаване на комуникациите и взаимното разбирателство между страните от ЦИЕ и Китай. Центърът планира дейности, свързани с обучение, консултации и обмен, за насърчаване на сътрудничеството в търговията, инвестициите, инфраструктурата и други и за подпомагане на различни участници в „17+1“ за по-добро разбиране на законодателството в ЕС, ЦИЕ и Китай. Центърът за глобално партньорство може да предоставя съвети за осъществяване на проектите, за създаване на „мрежа от контакти“ между институции, търговски и бизнес асоциации, предприятия от ЦИЕ и Китай, както и да улесни бизнес контактите. Надяваме се, че Центърът ще допринесе за засилване на икономическите връзки, за увеличаване на китайските инвестиции и туристи в България и региона, както и за повече български и европейски продукти на китайския пазар.", "date": "2019.07.03", "title": " Президентът Радев пред „Глобал Таймс“: Отношенията между българите и китайците са изключително добри"}
{"url": "https://trud.bg/%d0%b2%d0%bb%d0%b0%d0%ba-%d1%83%d0%b1%d0%b8-%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8/", "text": "Двама души загинаха, след като са бяха блъснати от влак в Южен Уелс, предаде БТА. Британската пътна полиция съобщи, че злополуката е станала тази сутрин близо до Порт Толбът, на около 280 км западно от Лондон. Засега няма подробности по случая и се води разследване.", "date": "2019.07.03", "title": " Влак уби двама души във Великобритания"}
{"url": "https://trud.bg/%d0%bd%d0%be%d0%b2%d0%be-%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5-%d1%81%d1%8a%d1%81-%d1%81%d1%83%d0%bf%d0%b5%d0%b0%d1%80%d0%b0%d0%bf%d0%b0%d1%80%d0%b0%d1%82%d1%83%d1%80%d0%b0-%d1%89/", "text": "Бургаският Комплексен онкологичен център /КОЦ/ ще има нова сграда. В сряда бе направена първата копка. Проектът е на стойност 9 млна лв и ще бъде реализиран за две години. Сградата ще бъде двуетажна.  В нея ще бъде разположено отделението за нуклеарна медицина, за което по проекта ще бъде закупена супер модерна апаратура. Онкоболните в регона са над 30 000 души.  „Това, което ще се построи тук, няма да има аналог в страната. Досега бургаските пациенти се записваха и чакаха ред с месеци, за да отидат да си направят изследвания и качествена диагностика. Това нещо ще се прекрати. Всички, не само бургаските пациенти, но и тези от региона, ще се преглеждат тук. Специалистите ще правят качествен анализ. По този начин не само диагностиката ще е по прецизна и по-точна, но и самото третиране на раковите клетки ще бъде изключително прецизно, така че да не се увреждат здравите тъкани на човешкия организъм“, каза кметът Димитър Николов. В корпуса диагностиката и лечението на онкоболните пациенти ще се извършва в 2 посоки. Първата ще е насочена към лечението на тумори на меките тъкани. Второто направление ще е насочено към диагностицирането на тумори и метастази в костите. То ще се осъществява с помощта на SPECT-CT апаратура, известна като гама камера.  Ще функционира и отделение по брахитерапия. „С развитието на отделенията по нуклеарна медицина и лъчетерапия ще постигаме едно от най-високите нива в страната, за лечение на онкоболните“, каза проф. Христо Бозов.", "date": "2019.07.03", "title": " Ново отделение със супеарапаратура ще заработи в Онкологичния център\t"}
{"url": "https://trud.bg/%d0%b3%d1%80%d0%be%d0%b1-%d1%81-%d0%b5%d0%b2%d1%80%d0%be%d1%80%d0%b5%d0%bc%d0%be%d0%bd%d1%82/", "text": "Неотдавна беше съобщено, че по настояване на ЕС Прибалтика трябва да напусне единния енергиен пръстен с Русия и Беларус, и напълно да скъса със съветското наследство. В замяна на това на Прибалтика се предлага да похарчи баснословни суми, за да замени кабелите и електрооборудването и да се присъедини към шведския и полския енергиен пръстен. Всичко това ще доведе до значително увеличение на цената на електроенергията и до пълното съсипване на останалата прибалтийска икономика. Известно е, че цената на електроенергията е в основата на себестойността на продукцията на цялата икономика. Колкото по-висока е себестойността, толкова по-ниска е конкурентоспособността на всичко произведено в страната. Трябва да се каже, че повишаването на цената на електроенергията не е единственият негативен фактор, който задушава икономиката на прибалтийските държави. Преди увеличаването на цените на електроенергията в Прибалтика вече бяха увеличени заплатите, което с намаляването на населението поради застаряването и хроничната емиграция, води до увеличаването на себестойността и намаляване на конкурентоспособността. Добавянето на тези два ефекта създава резонанс в негативните фактори за перспективите на Прибалтика. През 2019 г., поради своите трудности, ЕС намалява субсидиите за Прибалтика, в резултат на което се очаква БВП да спадне с 25%. Поради голямата бедност и продължаващата демографска катастрофа, прибалтийските политици са принудени да предприемат популистки мерки като безплатен обществен транспорт в Талин и в цяла Естония и увеличение на заплатите, които не са свързани с ръста на производителността. В резултат на това Прибалтика катастрофално губи конкурентоспособността си на чуждестранните пазари, но продължава да прави всичко, което увеличава себестойността на нейната продукция. Европейската комисия публикува на всеки три години „Индекс на регионална конкурентоспособност“ и постави прибалтийските републики на дъното на класацията на европейските региони по отношение на конкурентоспособността. Според 11 показателя са изследвани 263 региона от 28 страни от ЕС. Лидери са Великобритания, Холандия, Швеция, Франция. Най-слаби са Северозападна България, гръцкият Пелопонес, Югоизточна Румъния и Френска Гвиана. Прибалтика затваря втората стотица от 263 европейски региона. Според различни показатели, прибалтийските държави имат ранкинг от 191 до 259. Не само ЕС намалява инжекциите в субсидирани територии, но и Русия. Освен постепенното затваряне на пристанищния износ и прехвърлянето му в северозападната част на страната, Русия е престанала да купува недвижими имоти и да изнася туристи. Прибалтика все по-сигурно се превръща в глуха провинция между Европа и Русия, и всъщност не принадлежи към нито един от тези полюси. Спирането на развитието на прибалтийските държави отдавна се е случило и сега процесите на все по-ускоряваща деградация набират скорост. Спадът в конкурентоспособността на Прибалтика не u позволява да достигне дори средните стойности в Европа. Суровинен придатък Прибалтика не може да бъде, както и пазар за продажбите на ЕС. Тя не е интересна а Европа, защото и във военно отношение е също неконкурентноспособна, колкото и във всяко друго. Дори и като част от НАТО. Преден пост на НАТО по границите на Русия Прибалтика не може да бъде, защото не е в състояние да задържи руската офанзива, ако по някаква причина на Русия u хрумне да погледне Прибалтика от тази гледна точка. Но Русия не гледа на нея така, защото няма нужда от това в началото на ХХI век. В резултат на това европейците се занимават с Прибалтика по-скоро заради принципа и заради флага, отколкото от някаква конкретна полза. Прибалтика е лош трофей за всеки, който я получи, и затова Русия с ирония наблюдава нервните конвулсии на европейците, които трябва да покажат собствеността си върху нея, но нямат парите да „плащат данъците“ върху тази собственост. Самата „собственост“ без наследници се превръща, по същество в безстопанствена и наистина ненужна. А прибалтийските елити, отдавна щастливо са се преселили под сянката на европейските сателити на САЩ. Прибалтийските елити дори не се осмеляват да намекнат, че политиката на ЕС всъщност убива прибалтийските народи като етническа група и ако нещо не се промени, то в края на този век прибалтите ще станат аналог на изчезналите маи. За които се знае, че ги имало, но сега вече ги няма. Часовете на историята са по-дълги от часовете на човешкия живот, но дори и това, което виждаме, ясно казва: часът на Прибалтика идва. Нейните народи са се отправили на последното си историческо пътешествие. Да ги спре по този път, уви, никой няма да успее. Остава им една утеха: гробището ще бъде европейско. Гроб с евроремонт е националната идея на прибалтийските държави. Печално, но с този инстинкт животът е несъвместим. Очевидно прибалтите живеят за това, за да ни изнесат на всички един много голям урок, важно е само да разберем какъв. И те ще успеят, само ако украинците не ги изпреварят.   Като танатос или ерос Народите на прибалтийските държави доброволно се лишиха от всяко друго бъдеще. Има такава дума – танатос, която се превежда като „стремеж към смъртта“. Танатос, както и ерос – „стремеж към живота“ са двата основни инстинкта на човека. Победата на танатос над ерос е необяснимо явление в поведението на големите групи бозайници, включително и на балтите, които заедно с грузинците и украинците, по някаква причина са решили да сложат край на националния живот чрез масово самоубийство, проточено в десетилетията. Изчезнали са Вавилон, Урарту, Рим, Византия, Елада, държавата на ацтеките, а сега Прибалтика нещо не е добре със здравето. Както казват лекарите: „Дойде ли ти часът, вече никаква реанимация няма да те спаси“. (Превод за „Труд“ – Павел Павлов)", "date": "2019.07.03", "title": " Гроб с евроремонт\t"}
{"url": "https://trud.bg/%d0%b0%d0%bb%d0%b8%d1%81%d0%be%d0%bd-%d1%81-%d1%83%d0%bd%d0%b8%d0%ba%d0%b0%d0%bb%d0%b5%d0%bd-%d1%80%d0%b5%d0%ba%d0%be%d1%80%d0%b4/", "text": "Бразилският вратар Алисон прави уникален рекорд. След като Кристиян Атсу и Саломон Рандон от „Нюкасъл“ му вкараха два гола през април, стражът на „Ливърпул“ нареди 9 поредни „сухи мрежи“. А между тях са финали и полуфинали – срещу „Барселона“, „Тотнъм“, Аржентина…  Бразилия пък вече не страда от кошмара на Белу Оризонте. Преди 5 години на стадион „Минейрао“ петкратните световни шампиони преживяха най-големия шок в своята история – поражение с 1:7 от Германия. Сега страхът от арената сякаш изчезна след победното 2:0 над Аржентина. Габреул Жезус и Роберто Фирмино бяха екзекуторите за „селесао“, който чака първа Копа Америка от 2007 година насам. Съперникът се определи в ранните часове на четвъртък в дуела Чили – Перу.", "date": "2019.07.03", "title": " Алисон с уникален рекорд"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b8%d1%80%d0%b8%d0%bb%d0%be%d0%b2-%d1%88%d0%b5%d1%84%d1%8a%d1%82-%d0%bd%d0%b0-%d0%b7%d0%b0%d1%82%d0%b2%d0%be%d1%80%d0%b8%d1%82%d0%b5-%d1%89/", "text": "Шефът на Главна дирекция „Изпълнение на наказанията“, главен комисар Васил Миладинов, ще бъде сменен сменен. Това обяви правосъдният министър Данаил Кирилов, предаде . Кирилов ще подпише заповедта за освобождаването на Миладинов до края на деня. Преди дни министърът е бил на посещение в следствения арест на бул. „Г.М. Димитров“, след като редица задържани там се оплакаха от условията. Констатирал влага по стените. Все пак министърът заяви, че в ареста може да се диша и без маска. Данаил Кирилов също така предлага да се промени и рестрикцията за това колко плодове и зеленчуци могат да се внасят в ареста.", "date": "2019.07.03", "title": " Министър Кирилов: Шефът на затворите ще бъде освободен"}
{"url": "https://trud.bg/%d0%b2-%d0%b1%d0%b0%d0%bd%d1%81%d0%ba%d0%be-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-%d0%b4%d0%b5%d0%bd-%d0%b1%d0%b5%d0%b7-%d0%bd%d0%b0%d0%b9%d0%bb%d0%be%d0%bd%d0%be%d0%b2%d0%b8/", "text": "Банско отбелязва Международния ден без найлонови торбички. „Знаем, че найлоновата торбичка е евтин и удобен продукт, затова сме толкова изкушени да ги използваме, но е важно да мислим и за негативния отпечатък, който употребата им оставя върху планетата. И да прекратим масовото купуване и изхвърляне“, каза по този повод кметът на града Георги Икономов. Участниците в събитието се събраха на площада, за да нарисуват своите зелени идеи в най-дългата рисунка, правена досега в България. И аз нямам какво повече да добавя към техния призив, коментира още градоначалника. Кметът и бизнеса подписаха споразумение, в което си дават дума да ограничат до максимум ползването на найлонови торбички и изделия за еднократна употреба.  „ В споразумението, което подписах днес със Съюз на туристическия бизнес Банско, са описани поредица от действия, които членовете на организацията ще предприемат в следващите две години, за да намалим значително отпадъците, които депонираме. Да произвеждаме по-малко отпадъци и да рециклираме повече, каза Икономов. Продавачите в магазините масово продаваха стоката в хартиени торбички по повод деня без найлонови изделия.", "date": "2019.07.03", "title": " В Банско отбелязаха ден без найлонови торбички"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2%d1%80%d1%8a%d1%87%d0%b8-%d0%b3%d1%80%d0%b0%d0%bc%d0%be%d1%82/", "text": "Грамота за човечност и подкрепа на каузи, свързани с толерантността в София, получи кметът на София Йорданка Фандъкова. Грамотата ѝ връчи посланикът на САЩ в Българи Н. Пр. Ерик Рубин от името на „Център за психологически изследвания“. Кметът на София Йорданка Фандъкова бе отличена за работата си по инициативи, свързани с отстояването на принципите за толерантността. „София от векове е символ на толерантност и разбирателство“ – посочи кметът Фандъкова. Посланик Ерик Рубин подкрепи инициативата за провеждане на поход на толерантността в София, почитането на Деня на спасението на българските евреи, както и манифест срещу езика на омразата. „София пази принципите на толерантността и взаимното уважение между хората в нашия град“ – посочи също кметът Фандъкова и благодари на „Център за психологически изследвания“ за съвместните инициативи за нашия град и работата на Н. Пр. посланик Рубин за София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.03", "title": " Американският посланик връчи грамота на кмета на София Йорданка Фандъкова"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0%d1%85%d0%b0-%d0%bb%d0%b5%d1%82%d0%bd%d0%b8-%d0%b7%d0%b0%d0%bd%d0%b8%d0%bc%d0%b0%d0%bd%d0%b8%d1%8f-%d0%bf%d0%be-%d0%bf%d1%80%d0%be%d0%b5%d0%ba%d1%82/", "text": "Стартира лятно училище по проект „Услуги за ранно детско развитие в община Благоевград“ за услуга „Допълнителна педагогическа подготовка за повишаване на училищната готовност на децата за равен старт в училище“  в Благоевград. Проектът се осъществява по Приоритетна ос „Намаляване на бедността и насърчаване на социалното включване“, съиобщиха от общината. Заниманията включват дейности с образователни елементи, комбинирани с интерактивни методи и игри, състезания и други творчески и познавателни дейности. Общо 15 деца на възраст 5,6 или 7 години, които предстоят да бъдат ученици през септември тази година, се обучават от висококвалифицирани специалисти в областта на образованието. Целта на проекта е децата да развият и придобият навици и умения за запознаване с учебната среда, да се провокира и увеличи тяхната готовност и мотивация за равен старт в училище за постъпването в 1 клас. По проекта се работи и с родителите на децата, за да се постигне по- висока активност при записването на децата в училище. Лятното училище ще се проведе в рамките на един месец.", "date": "2019.07.03", "title": " Стартираха летни занимания по проект „Услуги за ранно детско развитие в община Благоевград“"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%ba%d0%b0-%d0%bc%d0%b0%d0%bd%d0%b5%d0%ba%d0%b5%d0%bd-%d1%81%d1%82%d0%b0%d0%bd%d0%b0-%d0%bc%d0%b8%d1%81-%d0%b0%d1%81%d0%b5%d0%bd/", "text": "177-сантиметровата естествена блондинка Мария Попова (22 г.) бе избрана за най-красивата асеновградчанка. Тя стана победител в конкурса „Мис Асеновград 2019 г.“ в началото на миналата седмица сред още 10 други момичета. Лентата й бе връчена от кмета на Асеновград д-р Емил Караиванов, а короната й постави на главата Мис България 2018 Теодора Мудева. Мария е възпитаничка на спортното училище „Васил Левски“ в Пловдив с волейбол, а от седем години се занимава с мода. След тази победа синеоката красавица ще има възможността да вземе участие в националния конкурс „Мис България“ в края на годината. Първа подгласничка стана Таня Александрова, която е на 23 г. Тя завършва магистърската си степен за фармацевт и работи в аптека в Асеновград. Таня грабна сърцата и на присъстващите във фоайето на Градска библиотека „Паисий Хилендарски“ в града. Така момичето бе удостоено с титлата „Лице на публиката“. Втора подгласничка е 18-годишната Цветислава Киркова, която ще продължи висшето си образование в специалност „Филмови науки“ в Англия. За трета подгласничка на победителката бе провъзгласена Радина Нейкова, на 18 г. Тя се занимава професионално със спортни танци и скоро й предстои държавно първенство. Чаровницата с ангелски черти Мария Попова е бивша волейболистка. В спортното училище в Пловдив среща и голямата си любов – Валери, разказват от trafficnews.bg, където публикуваха първото интервю с нея. „Стъпих на модната сцена преди 7 години. Още тогава усетих влечението си към модата и че именно това е нещото, което ме прави наистина щастлива. Най-вълнуващата ми изява на сцена беше в Китай, на световния конкурс ,,Мис Туризъм“, благодарение на националния ми директор – Венета Кръстева, и Бок Стар Моделс. Хубавицата признава: „Имам мъж до себе си, който също е активен спортист. Валери е един от най-добрите боксьори на България”.", "date": "2019.07.03", "title": " Волейболистка-манекен стана Мис Асеновград\t"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b0%d1%85%d0%b0-%d0%b7%d0%b0%d0%b4%d0%be%d1%87%d0%bd%d0%be-%d1%85%d0%be%d0%bb%d0%b0%d0%bd%d0%b4e%d1%86-%d1%81%d1%8a%d1%81-100-%d1%87%d0%b0%d1%81%d0%b0-%d1%82%d1%80/", "text": "Холандец, осъден в родината си за отглеждане на канабис и кражба на ток, ще положи у нас 100 часа безвъзмезден труд в полза на обществото. Това постанови Добричкият окръжен съд, който призна присъдата на магистратите от Ост-Брабант и допусна изпълнението на пробационната мярка на осъдения у нас. Чужденецът извършил престъпленията през септември 2014 г. в град Ейнховен. Преди година получил условно наказание, придружено със 100 часа общественополезен труд. Междувременно мъжът се заселил край Балчик и си извадил документи за постоянно пребиваващ у нас. До производството се стигнало, след като холандските власти уведомили нашите, че техният поданик трябва да изпълни пробационната мярка. В противен случай по нидерланския закон го чакат 50 дни затвор. Делото обаче бе гледано задочно, тъй като мъжът не бил открит на постоянния му адрес.", "date": "2019.07.03", "title": " Наказаха задочно холандeц със 100 часа труд в полза на обществото\t"}
{"url": "https://trud.bg/%d0%b3%d0%b0%d0%b1%d1%80%d0%be%d0%b2%d0%b5%d1%86%d1%8a%d1%82-%d0%ba%d0%be%d0%b9%d1%82%d0%be-%d1%85%d0%b2%d1%8a%d1%80%d0%bb%d0%b8-%d1%81%d0%b8%d0%bd%d0%b0-%d1%81%d0%b8-%d0%be%d1%82-%d0%bc%d0%be%d1%81/", "text": "31-годишният габровец, който е запозорян, че е   сина си от виадукт, сам е подал сигнал на тел. 112, че ще се самоубие. Тялото на 5-годишното момче е намерено във водите на река Янтра, под виадукта на западния околовръстен път на града, съобщи старши комисар Борислав Муеров, директор на областната дирекция на МВР в Габрово. Във вторник призори бащата позвънил на телефон 112 и заплашил да сложи край на живота си. Към 6:30 часа в полицията в Габрово е получен сигнал за мъж, който се готви да скочи от мост на околовръстния път на областния град. Към мястото незабавно били насочени екипи на МВР и Спешна помощ с готовност за бърза реакция. С усилията и на психолог от Института по психология на МВР в Плевен, към 10:00 часа, мъжът е убеден да се изтегли от опасното място. Той е задържан в ареста на полицията, с него работата на психолози и медици продължава. При първоначалния оглед, в местността под съоръжението, е открито тяло на дете. Екипи от криминалисти бяха на местопроизшествието и часове наред извършваха огледи. Мостът, от който извергът хвърлил детето, е в близост до градската пречиствателна станция в Габрово. Момченцето е летяло над 20 метра, преди да падне във водите на р. Янтра. Тялото му е изпратено за аутопсия. В Габрово междувременно се заговори, че от 2-3 дни непознат мъж обикалял из града и разпитвал местни хора дали са виждали жена с малко дете. Непознатият дори показвал снимка на майката и момчето. От местна бензиностанция пък споделиха, че след като казали на мъжът, че не са виждали такава жена с дете, той залепил върху стълб обява. Такова известие в района на петролния обект в сряда нямаше. Разследването по образуваното досъдебно производство продължава под ръководството на Окръжна прокуратура-Габрово. Разследващи споделиха, че родителите на зверски убитото момченце нямали брак, а живеели на семейни начала. Детето е припознато от бащата.  Според съкварталци на семейството, което обитава апартамент в блок в габровския квартал „Русевци“,  бащата се казва Дилян, а майката е Петя. Съседи разказват, че Дилян понякога се държал екстремно и дори неадекватно. Реагирал буйно на обикновенни житейски ситуации. Майката Петя пък била издирвана от две седмици от нейни приятели и познати, след като напуснала дома си. Нейна приятелка написа в социалните мрежи, че трагедията се случила, след като младата жена била пребита зверски от Дилян. Те обясниха, че ден преди драмата, детето си играело пред блока с други малчугани.  „Много усмихнато и игриво беше момченцето. Нямаше никакви признаци, че бащата е замислил нещо подобно. Имат една масичка, на която всяка вечер пият сок и играят шах”, споделиха потресени габровци. „Този за съжаление ще го изкарат луд, защото попринцип е такъв! Ние сме комшии, не само че детето е оставяно по площадките само, ами е и бито и какво ли не! Преди няколко години Дилян лежа в затвора за 6 месеца за кражби”, разказват комшии. „Аз лично преди около 3 години бях свидетел как го удря по гърба със юмруци пред голям търговски магазин в града, но тогава не ги познавах. Преби детето, защото като слязоха от колата, то не мина от предна страна, а от задна. И този баща се изнерви и започна да го удря, а майката отиде, взе количка за пазаруване и влезе в магазина“, спомня си габровец. В социалните служби не са постъпвали сигнали за издевателство над невръстоното дете. ”Информацията,  с която разполагаме е, че семейството има много добри условия на живот. Детето е отглеждано при много добри условия. Няма в дирекцията постъпила информация за някакъв проблем в семейството с това дете,  за съществуващи рискове  или  побой. Ние към настоящия момент не работим с това семейство и  за инцидента разбрахме от служители на полицията. Нямаме сигнал от детската градина, че има някакъв проблеми, че трябва да се намесим да окажем някаква психологическа подкрепа на родителите!”, сподели  Радослава Христова, директор на РД “Социално подпомагане “в Габрово. Тя допълни, че момченцето редовно посещавало детска градина “Радост”. В забавачката също не са получавани никакви сигнали за някакви проблеми или травми в семейството, което да смущава педагозите. Родителите са вземали детски добавки и от документите за тях става ясно, че те са с добри доходи и на трудови договори.", "date": "2019.07.03", "title": " Габровецът, който хвърли сина си от мост, сам позвънил на тел. 112"}
{"url": "https://trud.bg/%d0%bc%d1%8a%d0%b6-%d1%81%d0%b5-%d1%81%d0%b0%d0%bc%d0%be%d1%83%d0%b1%d0%b8-%d1%81%d1%8a%d1%81-%d1%81%d0%ba%d0%be%d0%ba-%d0%be%d1%82-%d0%b6%d0%b8%d0%bb%d0%b8%d1%89%d0%b5%d0%bd-%d0%b1%d0%bb%d0%be%d0%ba/", "text": "Мъж се е самоубил, като е скочил от жилищен блок в Мездра, съобщи  . Информацията бе потвърдена от полицията във Враца. Трагедията е станала миналата нощ в сграда, известна като Гръцкия блок. Трупът е намерен рано тази сутрин, когато първият обитател на блока тръгнал за работа. На мястото незабавно е изпратен екип на полицията, който направил оглед. По първоначални данни става въпрос за самоубийство. Загиналият е Веселин Генов Ангелов, по прякор Вескара. Той живее на третия етаж в сградата. Според данните от разследването, той се качил на площадката между шестия и седмия етаж и от там предприел фаталния полет. Паднал е на бетонната козирка над задния вход и починал на място. Тялото е транспортирано за аутопсия. По случая е образувано досъдебно производство.", "date": "2019.07.03", "title": " Мъж се самоуби със скок от жилищен блок в Мездра"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bf%d0%be%d0%b4%d0%bf%d0%b8%d1%81%d0%b0-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%bf%d1%80%d0%b5%d0%ba/", "text": "Руският президент Владимир Путин подписа закон за преустановяването на действието на Договора за премахване на ракетите със среден и по-малък обсег (ДРСМО) за Русия. Текстът на закона, приет от Държавната Дума на 18 юни и одобрен от Съвета на Федерацията на 26 юни, е публикуван на официалния портал за правна информация, цитиран от  . Законът гласи, че решението за подновяване на договора от страна на Русия ще бъде взето от държавния глава. Законът влиза в сила в деня на официалното му публикуване. По-рано ръководителят на Комисията по отбрана и сигурност на Съвета на федерацията Виктор Бондарев заяви, че „решението за спиране на действието на договора е необходима и неизбежна мярка, адекватен подход към режима в областта на контрола над въоръженията“. Съединените щати за първи път обвиниха Русия в нарушение на ДРСМО през юли 2014 г. Оттогава Вашингтон многократно повтаря това заключение. Москва категорично отхвърли заключенията на Вашингтон за неспазването на Договора и отправи насрещни искове относно изпълнението на Договора от САЩ. Съединените щати на 2 февруари 2019 г. спряха изпълнението на задълженията си по ДРСМО. Американското ръководство също заплаши, че Вашингтон ще се оттегли от Договора за ДРСМО за шест месеца, ако Москва не изпълни определени изисквания, свързани с този договор. Съединените щати настояват, на първо място, че Русия ще унищожи наземната си крилата ракета 9M729, чийто обхват, според Вашингтон, е по-голям от този, определен в договора. Във връзка с решенията на американската администрация, президентът на Руската федерация обяви на 2 февруари, че Русия също прекратява участието си в ДРСМО.", "date": "2019.07.03", "title": " Владимир Путин подписа закона за прекратяване на Договора за ракетите със среден и по-малък обсег"}
{"url": "https://trud.bg/todorov-s-novi-dva-gola-v-scotland/", "text": "Николай Тодоров реализира нови две попълнения за „Инвърнес“. Нападателят се разписа за шотландския тим при разгрома със 7:1 над „Форес Механикс“ в приятелска среща. Таранът откри резултата в 19-ата минута след удар с глава, а в 55-ата покачи на 5:0. Освен това бившият играч на „Хартс“ асистира и за попадението при 3:0. Само преди дни Тодоров вкара и в дебюта си при успеха с 2:0 над „Инвърнес Клакнакудин“. Следващият мач на „Инвърнес“ е срещу „Абърдийн“ на 6 юли.  ", "date": "2019.07.03", "title": " Тодоров с нови два гола в Шотландия"}
{"url": "https://trud.bg/%d0%b8%d0%bc%d0%b0-%d0%be%d1%86%d0%b5%d0%bb%d0%b5%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80%d0%b0-%d0%bd%d0%b0-%d1%80%d1%83%d1%81%d0%ba%d0%b0%d1%82%d0%b0-%d0%bf%d0%be%d0%b4%d0%b2/", "text": "Руският министър на отбраната Сергей Шойгу потвърди появилите в някои местни медии догадки, че няколко членове на екипажа са оцелели при  , при който загинаха 14 техни колеги на борда свръхсекретен руски дълбоководен апарат, предаде БТА. Шойгу не уточни колко души от екипажа са били спасени при пожара в понеделник по време на дълбоководни изследвания на дъното на Баренцево море в Арктика. Министърът говори в базата на руския Северен флот в Североморск. Той похвали екипажа за „героичните му действия“, като отбеляза, че те са пожертвали живота си, за да спасят цивилен експерт и самия батискаф след избухването на пожара. Министърът на отбраната, изпратен лично от президента Владимир Путин да надзирава разследването на трагичния инцидент, обаче отново не разкри колко души е имало на борда на съда, който е докаран в Североморск за оглед и за разследване на причините за пожара. Данните за инцидента остават твърде оскъдни и руските власти с явна неохота дават някоя и друга подробност. Съобщено бе само за броя на жертвите, за това, че те са загинали от отровните газове, отделени при пожара, че това е станало при изследвания на морската дълбочина в руски териториални води в Баренцево море, че жертвите са „големи професионалисти“, двама от тях „Герои на Русия“, и че самият пожар е бил „геройски потушен“. Все още не е известно и името на свръхсекретния батискаф, който според някои руски медии се нарича „С-12 „Лошарик“ и е предназначен за тайни проучвания на големи дълбочини в световния океан. Предполага се, че е създаден през 2003 г. и е влязъл в експлоатация през 2010-а. Знае се, че през 2012 г. е участвал в изследване, целящо да докаже руските претенции върху обширни части от дъното на целия (Северен ледовит) океан. Събирал е образци от дъното на дълбочина 2500 м според официални руски съобщения от онова време. Обикновените подводници не могат са се потапят по-дълбоко от 600 м.", "date": "2019.07.03", "title": " Има оцелели при пожара на руската подводница\t"}
{"url": "https://trud.bg/%d0%b2%d1%80%d0%b0%d1%86%d0%b0-%d1%89%d0%b5-%d0%bf%d0%be%d0%bb%d1%83%d1%87%d0%b8-363-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b2%d0%be%d0%b4%d0%bd%d0%b0-%d0%b8%d0%bd%d1%84%d1%80%d0%b0%d1%81/", "text": "Министърът на околната среда и водите Нено Димов и Ангел Престойски, управител на „Водоснабдяване и канализация“ ООД – Враца, днес подписаха договор за изграждане на ВиК инфраструктура. Общият размер на инвестицията е над 50 млн. лв. Оперативна програма „Околна среда 2014-2020 г.“ (ОПОС) осигурява безвъзмездна финансова помощ в размер на над 36,3 млн. лв., съобщиха от МОСВ. „ВиК“– Враца е първият от 14-те консолидирани ВиК-оператора, които ще бъдат финансирани по ОПОС чрез прилагане на регионалния подход при изпълнение на инвестиции във водната инфраструктура. По проекта ще бъде рехабилитирана, реконструирана и/или доизградена общо 80 км ВиК мрежа за градовете Враца, Мездра, Бяла Слатина и Козлодуй. С успешното изпълнение на дейностите по проекта още 78 000 жители ще имат достъп до подобрено водоснабдяване. Очаква се загубите на вода да намалеят с 20%. Директните ползи за населението са свързани с намаляване на риска от замърсяване на водни басейни чрез увеличаване на ефективността при събирането, отвеждането и пречистването на отпадъчни води и с подобряване нивото на предлаганите ВиК услуги. Срокът за изпълнение на проекта е 49 месеца.", "date": "2019.07.03", "title": " Враца ще получи 36,3 млн. лв. за водна инфраструктура"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%b5%d0%bd-%d0%bb%d0%b5%d1%82%d0%be%d0%b2%d0%bd%d0%b8%d0%ba-%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%ba%d1%8a/", "text": "70-годишен летовник от Плевен е настанен във варненската УМБАЛ „Св. Марина“, след като колабирал на Южния плаж. Въпреки забранителния червен флаг мъжът решил да се разхлади в морето. Блъснала го голяма вълна, прилошало му и се нагълтал с пясък и морска вода. Веднага бил изваден на брега от спасителите, а плажни медици му оказали първа помощ. След това бил откаран с линейка в болницата, тъй като кръвното му било много ниско. Подобни случаи стават често при жеги и бурно море, затова възрастните хора и тези с хронични заболявания не бива да се излагат на слънце в горещините, коментираха спасители.", "date": "2019.07.03", "title": " Възрастен летовник е в болница след къпане при червен флаг"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba-%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d1%80%d0%be%d1%84-%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be/", "text": "Паметна плоча на проф. Божидар Димитров бе поставена пред родния му дом в Созопол по повод 1 година от неговата кончината, съобщи за „Труд“ арх. Миломир Богданов, изпълнителен секретар на Боянския клуб за подкрепа на българската държавност и нация, който вече носи името на историка. Дългогодишният директор на НИМ почина изненадващо на 1 юли миналата година пред дома си в София на връщане от Сърбия, където бе отишъл по родолюбиви дела. Негови приятели заедно с най-близките му роднини поставиха паметния знак на портата на къщата му на улица „Странджа“ в морския град, за което има и решение на местния Общински съвет. Там бяха и съпругата на професора Мария, дъщеря му Марта, зет му Георги Найденов, арх. Миломир Богданов със сина си, д-р Костадин Георгиев-Калки, арх. Турхут Исмаил. Преди ден в двора на НИМ в Бояна бе поставен и портретен каменен знак на незабравимия историк. Приятелите му от Боянския клуб организираха всичко и предадоха на директора на музея доц. Бони Петрунова и акта за дарение, поставиха знака на професор Димитров на моравата пред музея. Отец Делян отслужи помена в памет на видния историк. Да поставят пластичния каменен портретен знак в НИМ дойдоха арх. Миломир Богданов, отец Делян, арх. Елко Хазан, Димитър Антов, Иван Кулеков, Иван Тренев, Валентин Ковачганев, Цвятко Кадийски, Петко Колев и други. И двата знака – този в НИМ и другият в Созопол, са проект на арх. Богданов и са изпълнени от известния каменоделец Димитър Антов.", "date": "2019.07.03", "title": " Ето как почетоха проф. Божидар Димитров в Созопол (СНИМКИ)"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8%d1%82%d0%b5-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8-%d1%81%d0%b8-%d0%b4%d0%b7%d0%b8%d0%bd%d0%bf%d0%b8%d0%bd/", "text": "Президентите Румен Радев и Си Дзинпин се договориха на среща в Пекин за издигане на двустранните отношения между България и Китай на ниво стратегическо партньорство. Българският президент е на държавно посещение в Китай от 1 до 5 юли по покана на своя китайски колега. Приетата днес от двамата държавни глави Съвместна декларация между Република България и Китайската народна република за установяване на отношения на стратегическо партньорство е израз на взаимното уважение, приятелството, партньорството и активния политически диалог на всички равнища между България и Китай. България приема инициативите „Един пояс, един път“ и „17+1“ не само като проекти за транспортна свързаност, а като инвестиция в бъдещето и просперитета на държавите, които участват в тях, заяви Румен Радев. Българският президент даде висока оценка на постигнатото от китайската държава през последните десетилетия по отношение на повишаването на стандарта на живот, борбата с бедността и създаването на възможности за развитие на китайските граждани. Двамата президенти бяха единодушни, че стратегическото разположение на България като една от „вратите“ на инвеститорите към ЕС и общия европейски пазар налага много по-активно използване на възможностите на българската транспортна инфраструктура – летища, железопътни връзки, пристанища, автомагистрали. „Най-краткият търговски маршрут е и най-евтин“, заяви Румен Радев и добави, че страната ни има потенциал да се утвърди като логистичен център в Югоизточна Европа за пренос на стоки от Азия към Европа и вече има заявен инвеститорски интерес от водещи в света компании в тази област. Откриването на директна авиолиния между двете държави е ключово условие за улесняване на диалога и насърчаване на взаимните инвестиции, търговията, туризма, както и обмена в образованието, науката и културата, подчерта още българският президент. Си Дзинпин заяви, че авиокомпаниите се стремят да постигнат максимални печалби, но на държавно ниво трябва да бъде създадена рамка, която да отговори на новия характер на двустранните отношения, и откриването на пряка авиолиния е естествена стъпка в тази насока. Китайският президент увери, че ще даде незабавни указания за пристъпване към консултации между съответните компетентни институции от двете държави с цел ускоряване на този процес. Създаването на българо-китайски център за научно-технически изследвания и иновации в София с подкрепата на китайски компании, който да насърчи трансфера на технологии и знания между Европа и Китай и да създаде нова среда за повишаване на конкурентоспособността на икономиките на двете държави, също беше във фокуса на срещата на държавните глави. Си Дзинпин изрази интереса на Китай към проекта и призова за повече информация за областите, в които центърът ще фокусира своята дейност. Румен Радев и Си Дзинпин обсъдиха откриването на клон на китайска банка в България, който следва да стимулира дейността на китайските инвеститори и реализацията на проекти от взаимен интерес. По думите на българския президент, двете държави следва да разширят партньорството си в сферата на финансовите технологии, в които българските компании имат водещи позиции по отношение на финансовите трансакции, финансовия контрол и банковата сигурност. Съществувалият повече от две години проблем с изпълнението на изискванията за внос на селскостопанска продукция в Китай от български фирми-износителки на млечни продукти беше поставен на срещата от Румен Радев, който получи уверение от Си Дзинпин, че въпросът ще бъде разрешен. Четирите фирми, които са били засегнати, вече са в списъка на Китайските митници за компаниите, които имат разрешение за осъществяване на такъв внос. Си Дзинпин изрази интереса на китайската страна и за последващо разширяване на вноса на храни и напитки от България. Румен Радев благодари на своя китайски колега за увеличаването на броя на стипендиите за младите българи, които избират да завършат висшето си образование в Китай. Българският президент открои и отличните условия, които предлагат българските висши училища за чуждестранни студенти както по отношение на студентските такси, така и на качеството на образованието, което е признато в Европейския съюз. В Пекин българският държавен глава и негова съпруга бяха посрещнати с официална церемония на източния площад пред Великата зала на народите. По-рано през деня президентът Румен Радев проведе срещи с председателя на Постоянния комитет на Общокитайското събрание на народните представители Ли Джаншу, с представители на държавните и политическите институции, отдаде почит и положи венец на мемориала на народните герои на площада „Тианънмън“. Съвместна декларация между Република България и Китайската народна република за установяване на отношения на стратегическо партньорство (Пекин, 3 юли 2019 г.) По покана на Си Дзинпин, Председател на Китайската народна република, Румен Радев, Президент на Република България, направи държавно посещение в Китай от 1 до 5 юли 2019 година и участва в 13 –тия Световен икономически форум „Летен Давос“ в град Далиен от 1 до 2 юли 2019 година. По време на посещението Президентът Румен Радев проведе разговори с Председателя Си Дзинпин, срещна се с Ли Къцян, Председател на Държавния съвет на Китайската народна република и с Ли Джаншу, Председател на Постоянния комитет на Общокитайското събрание на народните представители на Китайската народна република. Двамата държавни ръководители обмениха мнения по двустранните отношения, сътрудничеството между страните от Централна и Източна Европа и Китай, отношенията между Европейския съюз и Китай и по други международни и регионални въпроси от взаимен интерес, като постигнаха широк консенсус. С цел солидно и стабилно развитие на двустранните отношения, двамата държавни ръководители обявиха издигането на отношенията между Република България и Китайската народна република на ниво стратегическо партньорство. 1. Двете страни подчертават, че през 2019 година се отбелязва 70-годишният юбилей от установяването на дипломатически отношения между Република България и Китайската народна република. Двете страни ще поддържат контакти на високо ниво и ще организират редица тържествени събития. Президентът на Република България Румен Радев поздрави китайската страна за 70-тата годишнина от създаването на Китайската народна република. Българската страна високо оценява забележителните постижения в социално-икономическото развитие на Китай и пожелава искрено успех в реализирането на „китайската мечта“ за Великото възраждане на китайската нация. 2. Двете страни единодушно изразяват взаимно уважение към избрания път за развитие, суверенитета, териториалната цялост и фундаменталните интереси на другата страна. Българската страна потвърждава, че неотклонно се придържа към принципа за „един Китай“. 3. Двете страни изразяват желанието си за осъществяване на целите, заложени в подписания междуправителствен Меморандум за разбирателство за съвместно реализиране на инициативата „Един пояс, един път”, спазвайки принципите на широки консултации, съвместен принос и взаимна изгода, да стимулират практическото сътрудничество в различните области, с цел реализиране на инициативата „Един пояс един път“ по висококачествен начин. 4. Двете страни ще продължават да стимулират пристанищното сътрудничество и ще подкрепят китайските предприемачи, които на основата на пазарни принципи да участват в сътрудничеството по проектите на пристанище Варна и други проекти. 5. Двете страни дават висока оценка на позитивните резултати в областта на икономиката и търговията между България и Китай, с единодушно мнение за укрепване на практическото сътрудничество в сферите на търговията, инвестициите, инфраструктурата, малките и средни предприятия, електронната търговия и други. 6. Двете страни изразяват желание пълноценно да използват механизмите на Междуправителствената смесена комисия за икономическо сътрудничество за реализиране на нейната водеща роля на макро равнище, като така се стимулират двустранната търговия и взаимните инвестиции. Двете страни ще продължат да създават открита и прозрачна бизнес среда за предприятията и да гарантират законните им права. Китайската страна ще приветства участие на българската страна в Третото международно изложение за вносни стоки в Китай, което ще се проведе през ноември 2020 година в град Шанхай. 7. Двете страни ще продължат да издигат равнището на сътрудничество в областите на производството и преработката на селскостопанска продукция, на научните изследвания, технологиите и инвестициите в земеделието и на търговията със селскостопански продукти. Те ще поощряват участието на фирми в изложения и панаири, организирани в двете страни. Двете страни оценяват положително сътрудничеството между техните митнически органи и сътрудничеството в областта на инспекцията и карантината, както и да издигат равнището на това сътрудничество. Китайската страна приветства вноса на повече висококачествени български земеделски продукти, отговарящи на стандартите за инспекция и карантина на китайския пазар. 8. Двете страни се съгласиха да разширят сътрудничеството в областите на културата и на туризма, както и сътрудничеството на местно ниво, с цел задълбочаване на контактите и приятелството между двата народа. Двете страни придават голямо значение на сътрудничеството в областта на образованието, науката и технологиите. Те ще увеличават и задълбочават обмена на студенти, езиковото обучение, научно-изследователските дейности между висшите учебни заведения и други. Двете страни подкрепят сътрудничеството в съвместни научни изследвания между научните институции, фирмите и други организации по определени от двете страни приоритетни направления, насърчават изграждането на съвместни лаборатории или научно-развойни центрове, стимулират прилагането на научно-изследователските резултати в бизнеса и индустрията. 9. Двете страни единодушно утвърждават, че сътрудничеството между страните от Централна и Източна Европа и Китай създава важна платформа за развитието на отношенията между България и Китай и е полезен допълващ елемент към всеобхватното стратегическо партньорство между Европейския съюз и Китай. Двете страни ще подкрепят и стимулират сътрудничеството между страните от Централна и Източна Европа и Китай. 10. Двете страни потвърждават подкрепата си за всеобхватно стратегическо партньорство между Европейския съюз и Китай, за всестранното реализиране на „Стратегическата програма за сътрудничество между ЕС и Китай до 2020 г.“ и за формулиране на нов дневен ред за сътрудничество. Двете страни потвърдиха подкрепата си за синхронизиране на инициативата „Един пояс, един път” със стратегията на ЕС за свързаността между Европа и Азия. 11. Двете страни се стремят към защита на международната система, създадена на основата на мултилатерализма и международното право, имаща за свой стълб ООН. Двете страни заявяват своята готовност да спазват целите и принципите на Устава на ООН и основните норми на международното право и международните отношения, желаят засилване на координацията и сътрудничеството си в ООН и други международни организации, с цел укрепване на световния мир и развитие. 12. Двете страни потвърждават желанието си да засилят координацията и сътрудничеството в рамките на АСЕМ, да стимулират постигането на практически резултати на сътрудничеството в областта на икономиката, търговията и взаимната свързаност между Европа и Азия. 13. Двете страни ще полагат усилия за изграждане на открита световна икономика, твърдо подкрепят многостранната система за търговия, изградена на базата на норми и правила и със Световната търговска организация като нейното ядро и против унилатерализма и протекционизма.", "date": "2019.07.03", "title": " Президентите Румен Радев и Си Дзинпин приеха декларация за установяване на стратегическо партньорство между България и Китай"}
{"url": "https://trud.bg/%d0%b2%d0%b8%d0%ba%d1%82%d0%be%d1%80%d0%b8%d1%8f-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d1%81-%d0%bf%d1%80%d0%be%d0%b1%d0%b8%d0%b2-%d0%b2-%d0%b8%d1%81%d0%bf%d0%b0%d0%bd%d0%b8%d1%8f/", "text": "„За нас това е откритието на вчерта“, възкликна Франциско Буендиас, организатор на фестивала „Melboss Open“ в Мадрид, по повод представянето на видеото към новия сингъл на Виктория Георгиева „I Wanna Know“. Нашата изпънителка бе избрана от над 500 кандидати да пее пред участниците във форума като един от двамата изгряващи артисти. На музикалното й изпълнение присъства и носителят на 13 награди Grammy, продуцентът и саунд инженер Рафа Сардина, работил с Лейди Гага, Елвис Костело, Бионсе, Пласидо Доминго, Стиви Уондър. “Наистина, получихме изключителна възможност, но най-хубавото беше, че Виктория впечатли всички и отзивите са страхотни. На място с нас се свързаха експерти в музикалния бизнес, според които Виктория е подходяща за пазара в Южна Америка. Така че, започваме работа в тази посока”, сподели Геновева Христова от Missia23, продуцент на Виктория Георгиева. След „Melboss Open“ в Мадрид клипът към „I Wanna Know“ беше представен в Студио 5 на НДК и пред българска публика. Видеото е режисирано от Димитри Стефанов, а продуцент е друг участник, когото – освен Виктория Георгиева, познаваме от „X Factor“ – Велина Илиева, за която „I Wanna Know“ е дебют в ролята й на продуцент, а за Димитри – на режисьор.", "date": "2019.07.03", "title": " Виктория Георгиева с пробив в Испания"}
{"url": "https://trud.bg/%d1%88%d0%b5%d1%81%d1%82%d0%b8-%d0%b1%d0%bb%d0%be%d0%ba-%d0%bd%d0%b0-%d0%b0%d0%b5%d1%86-%d0%ba%d0%be%d0%b7%d0%bb%d0%be%d0%b4%d1%83%d0%b9-%d0%b5-%d0%b8%d0%b7%d0%ba%d0%bb%d1%8e%d1%87%d0%b5%d0%bd/", "text": "В 13.50 часа шести блок на АЕЦ „Козлодуй“ бе изключен от енергийната система на страната след задействане на електрическа защита, съобщиха от централата. Всички системи на блока са сработили съгласно проектните алгоритми. В момента екипите на атомната централа отстраняват причините за задействане на електрическата защита. След като бъде потвърдена работоспособността на оборудването, шести блок ще бъде включен в електроенергийната система. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.03", "title": " Шести блок на АЕЦ „Козлодуй“ е изключен след задействане на електрическа защита"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%bc%d0%bb%d0%b0%d0%b4-%d0%b1%d0%b0%d1%89%d0%b0-%d0%bf%d1%80%d0%b5%d0%b2%d1%8a%d1%80/", "text": "Варненският окръжен съд задържа под стража 21-годишния Николай К., когото прокуратурата обвини в засаждане и отглеждане на марихуана и притежание на дрога с цел пласмент. Младият мъж бе задържан на 2 юли около 22 ч при полицейска операция. Оказа се, че той е превърнал жилището, което обитава със съпругата и малкото си дете, в наркооранжерия. От къщата униформените иззеха над 18 кг марихуана под формата на растения и суха тревиста маса, съоръжения за производството и отглеждането на конопа, електронна везна, мелничка и лампи. Досега Николай не е бил осъждан. Определението на Варненския окръжен съд може да се обжалва пред Апелативния съд.", "date": "2019.07.03", "title": " Задържаха под стража млад баща, превърнал дома си в наркооранжерия"}
{"url": "https://trud.bg/49-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d1%8e%d1%81%d1%82%d0%b5%d0%bd%d0%b4%d0%b8%d0%bb%d0%b5%d1%86-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0%d1%80%d0%b0%d0%b4/", "text": "49-годишен мъж е задържан в Кюстендил по подозрение, че е убил майка си, съобщиха от областната дирекция на полицията. Мминути преди 12.00 ч., близки на 72-годишна жена потърсили помощ в полицията, след като не могли продължително време да се свържат с нея. Незабавно към  адреса били насочени полицейски екипи и пожарникари, които открили в жилището тялото на жената. При огледа са открити следи от насилие. В хода на предприетите бързи издирвателни действия, за по-малко от час, е задържан 49-годишният й син, заподозрян за престъплението.", "date": "2019.07.03", "title": " 49-годишен кюстендилец е задържан за убийството на майка му"}
{"url": "https://trud.bg/%d0%bf%d0%be%d0%bb%d1%8f%d0%ba-%d0%b5-%d0%b1%d0%b8%d0%bb-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%bd%d0%b0-%d0%b3%d0%ba%d0%bf%d0%bf-%d0%ba%d1%83%d0%bb%d0%b0%d1%82%d0%b0-%d0%b7%d0%b0/", "text": "27-годишен полски гражданин е бил задържан на ГКПП „Кулата“ за нелегален превоз на мигранти, съобщават от МВР. Вчера около 15 часа на ГКПП „Кулата“ при влизане в страната е спрян за проверка товарен автомобил с полска регистрация, управляван от полски гражданин, който по документи превозвал дини от Гърция за Полша. При извършената от служители на ГПУ-Петрич проверка с техническо средство в товарния отсек са установени укрити 5-ма души, без документи за самоличност. Те са се идентифицирали като граждани на Афганистан, представили са бежански документ, издаден от гръцките власти. За случая е уведомена гръцката страна и дежурен прокурор от РП-Петрич. 27-годишният водач на тежкотоварния автомобил е задържан. Образувано е досъдебно производство по смисъла на чл. 280, ал. 2, във връзка с ал.1 от Наказателния кодекс. След приключване на процесуално – следствените действия чужденците ще бъдат върнати по реадмисионната спогодба на Република Гърция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.03", "title": " Поляк е бил задържан на ГКПП „Кулата“ за нелегален превоз на мигранти"}
{"url": "https://trud.bg/%d1%88%d0%b0%d1%80%d0%b0%d0%bf%d0%be%d0%b2%d0%b0-%d1%81%d0%b8-%d1%82%d1%80%d1%8a%d0%b3%d0%bd%d0%b0-%d0%ba%d0%be%d0%bd%d1%82%d1%83%d0%b7%d0%b5%d0%bd%d0%b0/", "text": "Мария Шарапова напусна „Уимбълдън“ още преди формалния край на мача си от първия кръг с Полин Парментие (Франция). Рускинята поведе със сет, но се отказа при резултат 6:4, 6:7 (4), 0:5 заради болки в китката.  „Усетих ги в средата на втория сет и ми повлияха както физически, така и психически – призна Маша. – Рядко се отказвам, но сега се налагаше. Тъжно ми е, че трябва да си тръгна толкова рано, сякаш можеше да свърша доста повече работа тук. Не планирам да спирам с тениса, надявам се да се върна в игра за Ю Ес оупън.“", "date": "2019.07.03", "title": " Шарапова си тръгна контузена"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%b4%d0%b0%d0%b2%d0%b8%d0%b4-%d1%81%d0%b0%d1%81%d0%be/", "text": "Председателят на Народното събрание Цвета Караянчева поздрави Давид-Мария Сасоли по повод   му за председател на Европейския парламент. Всички внимателно проследихме първата Ви реч след избирането Ви за председател на Европейския парламент, отбелязва в поздравителното си писмо председателят на Народното събрание, съобщиха от пресцентъра. Цвета Караянчева посочва, че посланията, които Сасоли е отправил, са повод за оптимизъм, че колкото и бурни и критични да са времената, които Европейският съюз преживява днес, силното лидерство и новата институционална мъдрост ще надмогнат трудностите. „Напълно споделям мнението Ви, че европейските граждани очакват промяна и политически решения, които да преодоляват егоизма и да правят нашия съюз по-силен и единен“, подчертава председателят на българския парламент. Цвета Караянчева изразява увереност, че под ръководството на новия председател Европейският парламент ще намери работещи решения по темите, свързани с миграцията, борбата с тероризма, климатичните промени, защитата и сигурността на европейските граждани, увеличаването на икономическия растеж, на работните места и на инвестициите. Нуждаем се от силни и ефективни институции, които да бъдат гарант за европейската демокрация и за жизнеността на европейския проект, се посочва в писмото на председателя на Народното събрание.", "date": "2019.07.03", "title": " Цвета Караянчева поздрави Давид Сасоли по повод избирането му за председател на ЕП"}
{"url": "https://trud.bg/%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8%d1%85%d0%b0-%d0%bf%d1%81%d0%b8%d1%85%d0%b8%d0%b0%d1%82%d1%80%d0%b8%d1%87%d0%bd%d0%b0-%d0%b5%d0%ba%d1%81%d0%bf%d0%b5%d1%80%d1%82%d0%b8%d0%b7%d0%b0/", "text": "Разпоредена е психиатрична експертиза на 31-годишният баща, който  , научи „Труд“. 5-годишният Дариел станал изкупителна жертва на неуравновесения мъж, който бил напуснат от майката на момчето. Двамата нямали брак и живеели на съпружески начала. Според съседи на двойката, жената напуснала дома им преди две седмици и се укривала след като била пребита от Дилян. Той пък дни наред обикалял кварталите и разпитвал за Петя. „Издирваше жена си, плачеше и питаше: „Виждали ли сте жена ми? Изчезна и няма и следа от нея“. Човекът ридаеше и водеше малко момченце със себе си. На моменти говореше несвързано“, разказа възрастна жена от квартал „Русевци“. Новината за зверството разтърси обществеността на Габрово. Местни жители са категорични, че извършителят на жестокото убийство заслужава смъртна присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.03", "title": " Разпоредиха психиатрична експертиза за бащата, хвърлил детето си от мост\t"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d0%ba%d0%be%d0%b9%d1%82%d0%be-%d0%ba%d0%be%d0%bf%d0%b0%d0%b5-%d0%be%d0%ba%d0%be%d0%bf%d0%b8-%d0%bc%d0%b5%d0%b6%d0%b4%d1%83-%d0%b1%d1%81%d0%bf-%d0%b8/", "text": "„Разчитам БСП да бъде надежден партньор на ПЕС. На предпоследния конгрес на БСП казах, че този, който изкопава ровове, окопи между БСП и ПЕС, се прострелва в крака”. Това заяви лидерът на европейските социалисти Сергей Станишев по  , запитан дали БСП може да е солиден партньор на ПЕС. „Българското общество е проевропейско в своето мнозинство. Ако създадеш за себе си образ, че си евроскептичен, вредиш на себе си и стесняваш своята подкрепа. Въпросът е дали БСП говори на 60% проевропейски ориентирани граждани, или на 20% евроскептици. Откъде търси подкрепа за доверие?”, заяви Станишев. Той коментира и преговорите в Брюксел за водещите позиции в ЕС, както и появата на името му сред тези на евентуалните кандидати за президент на Европейския парламент. „Благодарен съм на премиерите социалисти, които поставиха моето име за обсъждане. Доколкото знам са постигнали много широка подкрепа в Европейския парламент. Но за мен има политически съображения и ангажименти към моето политическа семейство”, заяви Станишев. „Това, че бях предложен за президент на ЕП, е голяма чест и оценка и на работа, и на качества, и на ролята, която играеха европейските социалисти последната година”, коментира той. Според Станишев обаче е по-важно е какви са политическите последици от пакета, който беше постигнат. „Вчера призовах премиерите, ако резултатът не е задоволителен за политиката за промяна на ЕС, да не го приемат. Знам, че балансите са много трудни – политически, географски, между регионите, мъже-жени. Но това, което се постигна, обслужва в момента единствено Виктор Орбан. Той може би е единственият доволен в ЕС от този резултат”, каза още лидерът на европейските социалисти. И допълни, че неговата парламентарна група има много въпроси към предложената за председател на ЕК Урсула фон дер Лайен. „Имахме ясна, последователна и прозрачна позиция. Основата й беше, че трябва да се уважи гласа на европейските избиратели. Имаме рекордно висока активност на евровота. Това стана и благодарение на шпицен кандидатите – Вебер и Тимерманс. Тимерманс имаше по-широка подкрепа от Вебер. Освен това, ако бъдем обективни – той е единственият кандидат, който има ясен план как да се промени Европа, който той изложи по време на кампанията. Това, което се случи в Съвета – да се предложи човек, абсолютно непознат на европейско ниво, която не е участвала в тази надпревара, е обидно към гражданите на ЕС и дава погрешен знак, че политиците говорят едно, а правят друго след изборите. Получи се пакет-сделка зад закрити врата. Ние държахме на принцип”, коментира Станишев. Според него Франс Тимерманс е имал всички шансове да бъде подкрепен в понеделник, независимо от опозицията на Вишеградската четворка. „Това, че Туск обяви прекъсване доведе до резултат, който е много по-различен. Не е гарантирано, че кандидатурата, предложена от Съвета, ще бъде подкрепена от Европейския парламент. Има много недоволство. Никой не знае каква политика ще провежда предложеният от Съвета президент на ЕК”, коментира Станишев.", "date": "2019.07.03", "title": " Станишев: Който копае окопи между БСП и ПЕС, се прострелва в крака\t"}
{"url": "https://trud.bg/%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d0%bf%d0%be%d0%b4%d1%81%d0%b8%d0%bb%d0%b2%d0%b0-%d0%bb%d1%8a%d0%b2%d0%b8%d1%86%d0%b8%d1%82%d0%b5/", "text": "Най-добрата ни волейболистка Елица Василева ще се присъедини към женския национален отбор за олимпийската квалификация в Шревепорт (САЩ) от 2 до 4 август. Посрещачката се възстановяваше по време на срещите от Лигата на нациите, в които тимът ни остана последен и отпадна от елита.  „Лъвиците“ ще мерят сили с домакините, Аржентина и Казахстан, като победителят получава виза за Токио 2020, а вторият място в континентална квалификация догодина.  Селекционерът Иван Петков събира националките на лагер в Пловдив, като към тима се присъединяват още Мария Каракашева и либерото Кристиана Петрова.", "date": "2019.07.03", "title": " Василева подсилва „лъвиците“"}
{"url": "https://trud.bg/%d0%bc%d1%8a%d1%80%d0%b8-%d0%b8-%d1%83%d0%b8%d0%bb%d1%8f%d0%bc%d1%81-%d1%81%d0%b5-%d0%be%d0%b1%d0%b5%d0%b4%d0%b8%d0%bd%d0%b8%d1%85%d0%b0-%d0%bd%d0%b0-%d1%83%d0%b8%d0%bc%d0%b1%d1%8a%d0%bb/", "text": "Анди Мъри и Серина Уилямс направиха звезден дует за надпреварата на смесени двойки на „Уимбълдън“. Британецът се завръща на корта след операция на тазобедрената става и близо половин година възстановяване като ще участва само на двойки. При мъжете негов партньор е французинът Пиер-Юг Ербер, а наскоро Мъри спомена, че би се радвал, ако американката също се съгласи да играе с него.  Ден по-късно шотландецът получи положителен отговор. „Щом толкова много искате да ни видите заедно, ще имате тази възможност“, отговори Серина. Анди пък й благодари за жеста, тъй като Уилямс все пак участва на пълни обороти и в женските сингъли. Тя започна с победа с 6:2, 7:5 над Джулия Гато-Монтиконе (Италия) в първия кръг, след което обяви, че има проблеми с травма в коляното.  „Радвам се, че изобщо мога да ходя – призна миналогодишната финалистка. – В момента се чувствам най-добре от февруари насам. Наложи се да пропусна доста от турнирите на твърди кортове и имам само няколко мача на трева. Но ето, че отново играя и си гледам детето, това са двете ми любими неща. Първият мач беше тежък, но аз всъщност обичам такива, колкото и рядко да ми се случват.“", "date": "2019.07.03", "title": " Мъри и Уилямс се обединиха на „Уимбълдън“"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%81%d0%b5-%d0%b1%d0%be%d1%80%d0%b8-%d0%b7%d0%b0-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be-%d0%b7%d0%b0%d0%b2%d1%80%d1%8a%d1%89%d0%b0/", "text": "Кубрат Пулев ще се опита да си издейства предсрочно завръщане на ринга пред спортната комисия на щата Калифорния. Лицензът на българския боксьор бе отнет заради обвинение в сексуален тормоз от репортерката Джени Суши. Впоследствие комисията го наказа за 6 месеца, които изтичат на 23 септември. Екипът на Кобрата обаче се надява, че може да се стигне до предварително преиздаване на лиценза. За целта Пулев и адвокатите му ще трябва да се явят на ново изслушване на 22 юли. Целта е българинът да докаже, че си е взел поука от курса за превенция на сексуалния тормоз, който комисията го задължи да посещава. Кобрата наскоро се похвали в социалните мрежи, че е изкарал лекциите.  Ако успее да си върне състезателните права, Пулев ще има шанс за бой за световната титла като претендент на IBF.", "date": "2019.07.03", "title": " Кобрата се бори за предсрочно завръщане"}
{"url": "https://trud.bg/%d0%b0%d0%bb%d0%b0%d1%80-%d1%89%d0%b5-%d1%81%d1%82%d1%80%d0%b0%d0%b4%d0%b0-%d0%bd%d0%b0-%d0%b3%d0%b5%d1%80%d0%b5%d0%bd%d0%b0/", "text": "В Австрия предричат трудни времена за Дени Алар в България. Изданието „Abseits“ направи обстоен анализ на новото попълнение на „сините“. Според публикацията, таранът ще има множество тежки моменти в София заради философията на отбора при новия наставник Петър Хубчев. Австриецът Алар е определян като голов хищник в моментите, в които обаче има до себе си мощен физически съотборник. Това се забелязва от престоя му в „Щурм“, където има 42 гола в 81 мача. Когато е сам в атака, както се случва в „Рапид“ (Виена), нещата се променят и нюхът му пред противниковата врата секва. Подобно на австрийците, и „Левски“ играе към днешна дата само с един чист нападател.  „На фона на всичко това изглежда съвсем вероятно и спокойно да се заключи, че Дени Алар ще се превърне в жертва на системата в новия му отбор – пише „Abseits”. – Клубът се застрахова, като го взе под наем, а опцията за откупуването му е само пожелателна и зависи естествено от представянето на футболиста.“", "date": "2019.07.03", "title": " Алар ще страда на „Герена“"}
{"url": "https://trud.bg/%d0%be%d1%80%d1%8f%d1%88%d0%ba%d0%be%d0%b2%d0%b0-%d1%81%d0%b5-%d1%80%d0%b0%d0%b7%d0%ba%d1%8a%d1%81%d0%b2%d0%b0-%d0%bc%d0%b5%d0%b6%d0%b4%d1%83-%d0%b1%d0%be%d1%80%d0%b1%d0%b0%d1%82%d0%b0-%d0%b8-%d1%81/", "text": "Мария Оряшкова ще продължи да се състезава едновременно в два спорта – самбо и борба. Тя спечели златен медал в категория до 80 кг на самбото на европейските игри в Минск, а дни след това не успя да стигне до битките за отличията при 76-килограмовите в женската борба. Спортистката мечтае за олимпийска изява, което минава през борцовия тепих, тъй като самбото все още не е част от програмата на игрите. Бойният спорт вече е част от разширения списък на МОК и има шанс да попадне под петте преплетени кръга има за Париж 2024.  „Самбото много ми помага в състезанията по борба, тъй като мога да прилагам хватки, които моите съпернички не знаят – заяви Оряшкова. – Основната ми цел до края на годината е успешно представяне на световните първенства в двата спорта. Мисля, че ще ми бъде трудно да бъда сред първите шест на световното първенство по борба и там да спечеля олимпийска квота, но имам шанс да участвам в Токио, тъй като последният квалификационен турнир е в София.“  Световното първенство по борба е през септември в Нурсултан (Казахстан), а най-добрите самбисти ще мерят сили в Сеул (Република Корея) през ноември.", "date": "2019.07.03", "title": " Оряшкова се разкъсва между борбата и самбото"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd-%d0%b8%d0%b7%d0%bf%d1%83%d1%81%d0%bd%d0%b0-%d0%b4%d0%b2%d0%b5-%d0%b7%d0%b2%d0%b5%d0%b7%d0%b4%d0%b8/", "text": "Баскетболният шампион „Балкан“ получи тежък удар по амбициите за силно представяне в Европа тази есен. Тимът от Ботевград ще участва в Шампионската лига, но остава без звездите си Брендън Браун и Александър Гаврилович.  Американецът бе с най-голям принос за титлата в НБЛ като бе избран за най-полезен играч във финалната серия с „Левски Лукойл“. Браун завърши средно с 14,6 точки, 5,5 асистенции и 2,5 борби във всички турнири през изминалия сезон, но отклони офертата на „зелените“ за нов договор и реши да продължи кариерата си в руския „Нижни Новгород“. Гаврилович пък заминава за беларуския „Цмоки“ (Минск).  Добрата новина за „Балкан“ пък е завръщането на черногорския център Марио Секулович, който игра в Ботевград преди два сезона.", "date": "2019.07.03", "title": " „Балкан“ изпусна две звезди"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%82%d1%83%d0%bd%d0%b5%d0%bb-%d0%b3%d0%be%d0%bb%d0%b5%d0%bc%d0%be-%d0%b1%d1%83%d1%87%d0%b8%d0%bd%d0%be-%d0%bd/", "text": "Утре – 4 юли, движението в двете посоки на тунел „Големо Бучино“ на АМ „Струма“ се осъществява в една лента поради инсталация и настройка на системата за видеонаблюдение. От 8:00 ч. до 13 ч. ще бъде ограничено преминаването в изпреварващата лента в платното за Перник, а трафикът ще се пренасочва в активната лента. От 13 ч. до 16:30 ч. ще бъде ограничено преминаването в изпреварващата лента в платното за София, а трафикът ще се пренасочва в активната лента. Шофьорите да се движат с повишено внимание и съобразена скорост. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.03", "title": " Движението в тунел „Големо Бучино“ на магистрала „Струма“ ще е в една лента утре"}
{"url": "https://trud.bg/%d0%b7%d0%b8%d0%bd%d0%b0%d0%b8%d0%b4%d0%b0-%d0%b7%d0%bb%d0%b0%d1%82%d0%b0%d0%bd%d0%be%d0%b2%d0%b0-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%b4%d1%8a%d1%80%d0%b6%d0%b0%d0%b2%d0%b8-%d0%b2/", "text": "Това беше Европейският съвет на безпощадната откровеност, заяви Зинаида Златанова в по  , след като днес евролидерите определиха кои кандидати ще заемат висшите постове в евроинституциите. Три важни заключения могат да бъдат направените от случилото се, смята бившият представител на европейската комисия у нас и бивш вицепремиер и министър на правосъдието. „Първо, партийният подход бе изоставен в полза на междуправителствения. Второ, големите държави взеха всички важни постове. Трето, дълго време Източна Европа е останала нечута и затова сега европейските лидери трябва да се съобразяват с новата вълна на управляващи като Орбан и другите членове на Вишеградската четворка“. Кристалина Георгиева бе издигната като кандидатура от Вишеградската четворка, за да блокират Тимерманс, убедена е Златанова и отбеляза факта, че факта, че самата Георгиева се е дистанцирала от България и не е търсила подкрепата на нашето правителство.", "date": "2019.07.03", "title": " Зинаида Златанова: Големите държави взеха всички важни постове в евроинституциите"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-435/", "text": "Закон подбра агресивни кучета и лоши стопани Депутати забраниха домашни любимци над 5 килограма да се разхождат без каишка и намордник.             Анексът към договора за тол таксите е незаконен Електронните винетки са на пазара, а трябвало да се продават след изграждане на системата.                 Осигуровки за свободни професии и занаятчии Данъчен консулт на „Труд“.           Отваряме училища за родители на агресивни деца Настаняването на малчуганите в институции става само в краен случай, казва Константин Томанов, секретар на Централната комисия за борба с противообществените прояви на децата, в интервю за „Труд“.           Свободата на словото е свободата на всички свободи Думите на омраза и фалшивите новини се ползват най-често като параван, за да могат да се запушат устите на неудобните и несъгласните със соросоидния консенсус – анализ на Петър Кичашки.                 Изборите в Гърция приключиха, преди да започнат Изгрява новата политическа звезда на Кирякос Мицотакис – коментар на Бойка Атанасова, кореспондент на „Труд“ в Атина.         Госпожа Компромис Силует на издигнатата на председател на Европейската комисия Урсула фон дер Лейен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.03", "title": " Вижте акцентите в броя на вестник „Труд“ в четвъртък, 4 юли 2019"}
{"url": "https://trud.bg/facebook-%d0%b8-instagram-%d0%be%d1%82%d0%bd%d0%be%d0%b2%d0%be-%d1%81%d0%b5-%d1%81%d1%80%d0%b8%d0%bd%d0%b0%d1%85%d0%b0/", "text": "Социалните мрежи Facebook и Instagram отново се сринаха в някои части на САЩ и Европа. Милиони потребители съобщават за проблем със зареждането на снимките, качването на публикации и изпращането на съобщения. От социалната мрежа признаха, че част от потребителите й са имали проблеми при публикуването на снимки и видеа. „Извиняваме се за затрудненията и работим за възможно най-скорошно възстановяване на нещата“, заявиха от там.", "date": "2019.07.03", "title": " Facebook и Instagram отново се сринаха"}
{"url": "https://trud.bg/%d0%b7%d0%b0%d0%ba%d0%be%d0%bd-%d0%bf%d0%be%d0%b4%d0%b1%d1%80%d0%b0-%d0%b0%d0%b3%d1%80%d0%b5%d1%81%d0%b8%d0%b2%d0%bd%d0%b8-%d0%ba%d1%83%d1%87%d0%b5%d1%82%d0%b0-%d0%b8-%d0%bb%d0%be%d1%88%d0%b8-%d1%81/", "text": "Обсъжда се задължителна кастрация Тежки случаи на нападения от агресивни кучета накараха парламента да потърси решение на проблема с промени в Закона за ветеринарномедицинска дейност, обясниха депутати пред “Труд”. При един от последните инциденти пет домашни кучета от породата кане корсо убиха 39-годишен мъж до село Владо Тричков. Днес на първо четене беше забранено разхождането на кучета над 5 кг без повод и намордник. Десетократно по-висока глоба от 1000 лева пък се предвижда за агресивни четириноги без повод и намордник. 500 лв. е сакцията за разхождане на куче на детска площадка или на места, където общината изрично е сложила забрана за кучета. Някои от обсъжданите промени, които могат да влязат в Закона, обаче дублират текстове от вече съществуващия Закона за защита на животните. Освен това контролните функции остават при общините, както беше и досега, и не това не даваше никакъв резултат за решаване на проблемите. Това коментираха пред “Труд” собственици на кучета и специалисти в областта на развъждането и отглеждането на кучета във връзка с дискусиите, които се водят в момента. Сред предложенията от експерти е въвеждането на задължителна кастрация на кучетата, освен за тези, които се използват за разплод и развъдна дейност. Ако собствениците не желаят да го направят, да им бъде налагана завишена такса. Предвижда се още по-сериозен контрол върху задължителната регистрация и чипиране на всички домашните любимци. “Промените са безсмислени по много причини. На първо място вече съществуват такива санкции, но в друг закон – Законът за защита на животните, но властите отказват да го прилагат. Държат на Закона за ветеринарномедицинската дейност. На второ място, контролът остава отново при общините и досега виждаме какъв е резултатът от това нещо”, обясни пред “Труд” Явор Гечев от фондация “Четири лапи”. Специалистите са единодушни и че не се адресира основният проблем – липсата на контрол при развъждането, търговията, придобиването и отглеждането на животни, което води до поведенчески смушения при кучетата. “Не може в интернет да се продават всякакви животни от всякакви търговци”, допълни Гечев. По думите му Валери Симеонов (виж карето) е прав за едно – че контролните функции трябва да бъдат иззети от общините. “Но ако просто бъдат натикани в агенцията по безопасност на храните, резултатът ще бъде същият, тоест нищо няма да се случи пак. Смятам, че единственият вариант е да се обособи работеща зоополиция към МВР, която да се занимава с това нещо, защото ще имат нужните правомощия да го правят, от друга страна, ще има един единствен контролен орган, който няма да може да прехвърля отговорността както правят Агенцията по храните и общините”, посочи още експертът. Чуждият опит сочи, че на повечето места полицията се занимава и най-добрият вариант е у нас да се създаде отделна дирекция в МВР, защото в момента зоополицията е имитация на такава. Това обаче минава през промяна в закона за МВР, обясниха специалистите.  “Другият вариант, но доста по-малко вероятен, е да се създаде Агенция за закрила на животните към земеделското министерство. Трябва да бъде извън агенцията по храните, защо при тях има интересен феномен – отговарят за хуманното отношение, но и за клането и умъртвяването на животни. Има яко противоречие на това, което вършат”, уточни Гечев.   Част от предложените мерки   Лъчезар Планински, треньор на кучета, пред “Труд”:  Има тестове за агресия, гоненето по полянките е несериозно “При сигнал, че дадено куче е агресивно, то може да бъде тествано от специалист. В мобилните групи от общината може и да има хора с тапия за това, но на практика нещата са различни. Гоненето по полянките е просто несериозно”, категоричен бе пред “Труд” треньорът на кучета Лъчезар Планински. Във връзка с предложената единна методика за определяне на агресивността при кучетата той обясни: “Първо се прави тест с изцяло незаплашителни действия от далече как реагира кучето на човек и на себеподобен. След това се скъсява дистанцията. Има и тест с лека провокация, при която се следят реакциите на кучето във всяка една секунда. Може да се хвърли топка покрай кучето, което се тества, и друго куче да мине покрай него да си я вземе на спринт. Наблюдаваме кучето и тогава даваме рецензията си”.   Много хора са неподготвени за стопани По повод задължителната кастрация, кучкари с опит са категорични, че трябва да има повече контрол относно развъждането, защото всички са свидетели на много междусъседски кучила, чието здравословно състояние е неясно. Като собственик на три кучета Нина Иванова смята, че трябва да се работи за превенция срещу агресивността. Едно от предложенията е да се обръща внимание към бъдещите стопани – те да могат да получат консултация и помощ относно възпитанието на кучетата. Това ми се струва добра идея, защото се оказва, че много хора са абсолютно неподготвени да имат любимец, казва Нина. “И трите ми кучета са следствие от регламентирано развъждане. Аз не подкрепям другия вариант, точно заради това, че там не може да се гарантира характерът на кучетата. Ние не развъждаме само за красота и т. н., ние преценяваме и характера. Агресията е свързана с това. Но тук идва най-важният момент – възпитанието и социализацията”, уточнява Нина.   Валери Симеонов в парламента:  Боса мутра по шорти не се плаши от проверяващи От момента, в който кучето излезе от дома, трябва да е с намордник, заяви лидерът на НФСБ Валери Симеонов от парламентарната трибуна при обсъждане на промени в закона. Според него извеждането с намордник трябва да е задължително условие, защото всяко куче може да хапе, не само големите. “Малки деца стават свидетели на сбиване на малки кучета, тече кръв, откъснати уши.. това също нанася поражения”, каза Симеонов. Според него санкционирането на стопаните на животни, нарушаващи и сега действащите забрани, трябва да е възложено на полицията, а не на общинските власти, които очевидно не се справят. “Класика в жанра е мутра, боса по шорти, около него се мотае едно агресивно куче. Как ще се наложи санкция от общински служител? Той в шортите не носи лична карта, изсмива им се и продължава”, даде пример Симеонов от Бургас. “Всяко куче без намордник, да бъде прибирано, без мерене на кантари и доказателства, че е агресивно или нещо подобно”, заяви той. Десислава Атанасова от ГЕРБ, която е вносител на промените, поиска максималният срок за подаване на предложения преди второ четене от 3 седмици и депутатите се съгласиха. “Осъзнаваме, че общественият интерес през последните десет години бе насочен основно към проблема с бездомните кучета и овладяване на популацията. Така на заден план останаха обществените отношения, свързани с отглеждането, безконтролното пускане и разхождане на кучета”, каза Атанасова. Според нея изменението цели подобряване на контрола и повишаване безопасността за населението. В нейния проект са регламентирани изключенията от забраната за свободно пускане на извеждането на кучета без повод. Забраната няма да се отнася за кучета, които се пускат свободно в обособените и обозначени за това места в урбанизираните територии, по време на лов, подложени на обучение при условията и по реда на наредбите и участващите в състезания. При обсъждането на промените е отбелязано, че следва да се предвиди и административна отговорност за длъжностни лица, които не изпълняват вменените им по закон задължения и функции.   Общините отговарят, но са пас В новите текстове е заложено още при придобиването на куче да има задължителната идентификация и регистрация, като контролът тук отново е на общините. Те са тези, които имат контролни функции върху домашните кучета – не само да не напускат мястото, където са отглеждани без надзор, не само да не проявяват агресивно поведение, но и да бъдат чипирани и регистрирани, уточняват природазащитници. Общините имат задължение по Закона за защита на животните и към бездомните животни. “Двата проблема са свързани и е ясно, че нито едните задължения се изпълняват, нито другите. И когато стане такъв инцидент като последните с нападнати хора, го играят пас и вечно обвиняват законодателството, че им пречи. Каквито и закони да бъдат приети, като не се изпълняват задълженията, нищо не се случва”, разясни Явор Гечев от фондация “Четири лапи”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.07.03", "title": " Закон подбра агресивни кучета и лоши стопани\t"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d1%81%d0%b5-%d1%81%d0%bf%d0%b0%d1%81%d0%b8-%d0%be%d1%82-%d0%bd%d0%b0%d0%ba%d0%b0%d0%b7%d0%b0%d1%82%d0%b5%d0%bb%d0%bd%d0%b0-%d0%bf%d1%80%d0%be%d1%86%d0%b5%d0%b4/", "text": "В сряда Европейската комисия оттегли предупреждението си за предприемане на дисциплинарна процедура срещу Италия, след като управляващите в Рим предприеха действия за привеждане на растящия италиански дълг в съответствие с фискалните правила на ЕС, съобщиха от пресцентъра на ЕК.  Комисията отбеляза, че италианското правителство е предприело допълнителни усилия тази година, за да компенсира частично влошаването на структурния баланс през 2018-а година. Европейската комисия също така призова Италия да спази ангажимента си да подготви бюджет за 2020-а година, който да е в съответствие с фискалните правила на ЕС, за да се избегне допълнителна несигурност. Италианският проектобюджет за догодина трябва да бъде представен на ЕК до 15-и октомври. Повод за оттеглянето на заплахата на ЕК за наказателна дисциплинарна процедура дават обявени от властите в Рим нови шестмесечни данни, които показват, че прогнозният дефицит за 2019-а година ще бъде с около 7 млрд. евро по-малък от планирания през април благодарение на по-ниски от очакваните разходи и на по-високи приходи.", "date": "2019.07.03", "title": " Италия се спаси от наказателна процедура от ЕС заради дълга"}
{"url": "https://trud.bg/%d0%b2%d0%b5%d0%bd%d0%b5%d1%86-%d0%bd%d0%b0-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d1%8f-%d0%b7%d0%b0-%d1%81%d1%82%d0%be%d1%8f%d0%bd-%d0%b4%d0%b5%d0%bb%d1%87%d0%b5/", "text": "Олимпийският шампион по спортна гимнастика Стоян Делчев бе удостоен с най-голямото държавно отличие в областта на спорта – „Венец на победителя“. Златният медалист от Москва 1980 получи наградата от министъра на младежта и спорта Красен Кралев на откриването на държавното първенство в „Арена Армеец“.  „Радвам се, че младите състезатели имат възможността да се докоснат до личности като него, Красимир Дунев и Йордан Йовчев и да попият от техния опит“, заяви Кралев.  На държавното първенство участват над 650 състезатели във всички възрастови групи.", "date": "2019.07.03", "title": " „Венец на победителя“ за Стоян Делчев"}
{"url": "https://trud.bg/%d0%b2%d1%8a%d1%82%d1%80%d0%b5%d1%88%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d0%b0%d0%ba%d1%86%d0%b8%d1%8f-%d0%b2/", "text": "Акция на Дирекция „Вътрешна сигурност“ в МВР се провежда в полицията в Казанлък. През целия ден се извършват претърсвания в Районното управление на полицията и местния КАТ. Открити са малки парични суми и документи, съоби  . Разследването е свързано с корупция. До момента няма задържани, съобщиха от поркуратурата. Самата акция е свързана с конкретно криминално събитие в района – смъртта на бившия шеф на местния КАТ Тодор Николов. В края на миналата година той   мъртъв. Тогава на местопроизшествието бяха открити банкноти и кожен калъф с оръжие, вероятно незаконно. Тогава прокуратурата разследваше версията за подтикване към самоубийство, но така и не сатана ясно какво е било открито.Дали ще има задържани, предстои да разберем.", "date": "2019.07.03", "title": " „Вътрешна сигурност“ провежда акция в районното управление на Казанлък"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d0%bf%d0%be%d1%82%d1%80%d0%be%d1%88%d0%b8-%d1%81%d0%bf%d0%b8%d1%80%d0%ba%d0%b8-%d0%b2-%d1%81%d0%b5%d0%bb%d0%be-%d0%ba%d1%80%d0%b0%d0%b9-%d1%81%d0%be/", "text": "Градушка е пробила покривите на автобусните спирки в село Владо Тричков. В момента цялото движение в района е спряно. Колите са отбили от пътя, а минувачите гледат къде могат да се скрият от разразилата се стихия, която може да надупчи ламарините на возилата, съобщи  . „Стоянките на рейсовете не се ремонтирани от дълго време. И една такава градушка ще повреди доста от тях. Дано само да няма ранени хора“, коментираха пътници, които търсеха под кое дърво да се спасят от появилата се буря. Много е вероятно градушката да стигне до столицата, където вече също се вижда струпване на черни облаци.", "date": "2019.07.03", "title": " Градушка потроши спирки в село край София"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%81%d0%b5-%d0%b8%d0%b7%d1%81%d0%b8%d0%bf%d0%b0-%d0%bd%d0%b0%d0%b4-%d0%b8%d0%b7%d1%82%d0%be%d1%87%d0%bd%d0%b8%d1%82%d0%b5-%d1%87%d0%b0%d1%81%d1%82/", "text": "Силна градушка се изсипа тази вечер над източните квартали на София. Потребители публикуваха видеоклипове в социалните мрежи. Преди това бурята удари с градушка и село Влади Тричков.", "date": "2019.07.03", "title": " Градушка се изсипа над източните части на София"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d1%82%d1%80%d0%b5%d1%82%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%b4%d0%b5%d1%82%d1%81%d0%ba%d0%b0-%d0%bb%d1%8f/", "text": "Тържественото й откриване стана на градския стадион с участието на малките академици и представители на институциите, които и това лято обединяват усилия за успешното й провеждане. Събитието уважи зам.-областният управител Ивета Кабакчиева. Кметът инж. Дилян Млъзев официално откри лятната академия и пожела на децата от Майско, Константин, Беброво и Каменари да научат интересни и полезни неща, да се забавляват много и да останат с приятни спомени от едно чудесно лято. Той благодари за съдействието на институциите, подкрепящи инициативата на общината – полиция, пожарна, Дарителско сдружение „Св. Иван Рилски“ в Балван, кметствата и читалищата в селата. Директорът на РД „ПБЗН“ във В.Търново инж. Красимир Кръстев, началникът на РУ на МВР Елена гл.инспектор Тодор Тодоров и от дарителското сдружение поздравиха децата, а те пяха песни, рецитираха и танцуваха. На стадиона имаше още демонстрации за гасене на пожар и с обученото полицейско куче Цезар. Над 200 момичета и момчета, повечето участници от първото издание на лятната академия, ще се обучават около два месеца как да  реагират при критични ситуации и да оказват първа помощ. Възрастните ще ги учат още на правилата за безопасно движение, за опасностите в интернет и вредата от наркотиците. Това лято програмата на детската академия е обогатена с нови идеи, състезания, игри. Добрите спортисти ще мерят сили в лекоатлетически турнир. Първите си кулинарни умения желаещи ще получат от шеф готвач Мартин Трухчев от „Ад в кухнята“ и ще се състезават кой готви по-добре. За по-сръчните се организира грънчарска работилница, а любителите на словото и театъра ще се включат в драматични етюди по „Змейова сватба“ на Петко Ю.Тодоров, от чието рождение се навършват 140 години. Бургаското дружество „Интересна наука“ ще гостува на малките академици с научно шоу „Щура лаборатория“, научната работилничка „Детска лаборатория“ и с мобилен планетариум. В рамките на академията ще има обмяна на опит с други градове, а за награда – среща и концерт с музикален идол на децата.", "date": "2019.07.03", "title": " Стартира третото издание на детска лятна академия в Елена"}
{"url": "https://trud.bg/%d1%80%d1%83%d0%bc%d1%8a%d0%bd%d0%b8%d1%8f-%d0%ba%d1%83%d0%bf%d1%83%d0%b2%d0%b0-%d1%87%d0%b5%d1%82%d0%b8%d1%80%d0%b8-%d0%ba%d0%be%d1%80%d0%b2%d0%b5%d1%82%d0%b8-%d0%be%d1%82-%d1%84%d1%80%d0%b0%d0%bd/", "text": "Френското министерство на отбраната съобщи днес, че фирмата „Навал груп“ е спечелила договор на стойност 1,2 млрд. евро за създаване на четири корвети клас Говинд за Румъния, съобщава Ройтерс. Сделката, според която френската компания ще реновира и две румънски фрегати, предвижда доставка на първите кораби през 2022 г. „Румъния става първата европейска страна, но и първата в НАТО, което придобива боен кораб от този клас“, обяви френското министерство на отбраната. „Говинд разполага с идеален капацитет да обезпечи сигурност в Черно море“, се казва още в становището.", "date": "2019.07.03", "title": " Румъния купува четири корвети от Франция за 1,2 млрд. евро"}
{"url": "https://trud.bg/%d1%81%d0%bb%d1%8a%d0%bd%d1%87%d0%b5%d0%b2%d0%b0%d1%82%d0%b0-%d1%86%d0%b2%d0%b5%d1%82%d0%b8-%d0%bf%d0%b8%d1%80%d0%be%d0%bd%d0%ba%d0%be%d0%b2%d0%b0/", "text": "След екзотичната почивка на Малдивите и пътешествието до родното Черноморие, тенисистката Цвети Пиронкова се отправи на още едно приключение – този път в провинцията. В Instagram профила си, тя сподели няколко много свежи летни кадри, заснети до ниви със слънчоглед и жито, пред които красивата ни спортистка позира. Последователите й в социалната мрежа я поздравиха за различните и красиви снимки, открояващи се от повечето нагласени такива в Instagram. Вижте ги в галерията.", "date": "2019.07.03", "title": " Слънчевата Цвети Пиронкова"}
