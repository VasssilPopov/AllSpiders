{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d0%bf%d0%be%d0%bb%d1%88%d0%b0-%d0%b7%d0%b2%d1%8a%d0%bd%d0%bd%d0%b0-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2/", "text": "Българският министър-председател Бойко Борисов разговаря по телефона с полския си колега Матеуш Моравецки по искане на полската страна. Премиерът на Полша благодари на Борисов за активната работа на България по време на председателството на Съвета на ЕС и по-конкретно за усилията за поддържането на конструктивния диалог по актуалните европейски теми, съобщиха от Министерски съвет. Двамата правителствени ръководители обсъдиха и темите на предстоящия Съвет на енергийните министри на ЕС, който ще се състои в понеделник в Люксембург, както и въпроси, свързани с газовата директива.", "date": "2018.06.08", "title": " Премиерът на Полша звънна на Борисов"}
{"url": "https://trud.bg/%d1%84%d0%b8%d1%84%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b8%d1%8f-%d0%ba%d0%bb%d0%b8%d0%bf-%d0%bd%d0%b0-%d0%bc%d0%be%d0%bd/", "text": "Видеоклипът на официалната песен на световното първенство по футбол в Русия бе представен днес в канала на ФИФА в Youtube. Песента се казва Live It Up и се изпълнява от американския актьор Уил Смит, сънародника му Ники Джем и албанската певица Ера Истрефи. Тримата изпълнители ще изпеят песента преди финала на Мондиала, който ще се играе на 15 юли на стадион “Лужники” в Москва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " ФИФА представи официалния клип на Мондиал 2018"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%89%d0%b5-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%ba%d0%be%d0%bc%d0%bf/", "text": "Турция ще започне антидъмпингови разследвания по отношение на американски компании, заяви турският министър на икономиката Нихат Зейбекджи, коментирайки въвеждането от САЩ на нови мита върху вноса на стомана и алуминий. “Ние знаем, че големите американски компании създават недобросъвестна конкуренция, получавайки сериозна подкрепа на високо равнище и субсидии. Работим върху това да започнем антидъмпингови разследвания срещу тези компании”, е посочил министърът, цитиран от в. “Хюриет дейли нюз”. Той е добавил, че Анкара вече е взела решения във връзка с някои стоки, внасяни от САЩ, като соя, памук, орехи. “Както САЩ гледат на нашите стоки, по същия начин и ние ще гледаме на техните стоки”, е заявил министърът. Той е посочил, че предприеманите от Анкара мерки по отношение на американски стоки ще продължат да се разширяват. На 23 март САЩ въведоха нови мита за вноса на стомана и алуминий съответно в размер на 25 процента и на 10 процента. Турция е осмият по големина производител на стомана в света и шестият по големина износител на стомана за САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Турция ще разследва американски компании за дъмпинг"}
{"url": "https://trud.bg/%d0%bd%d0%be%d0%b2%d0%b8-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd%d0%b0-%d0%b3%d1%80%d1%8a%d1%86%d0%ba%d0%be%d1%82%d0%be-%d0%b2%d1%8a%d0%b7%d0%b4%d1%83%d1%88%d0%bd%d0%be-%d0%bf/", "text": "За нови нарушения на гръцкото въздушно пространство от турски военни самолети съобщава гръцката обществена телевизия ЕРТ, като се позовава на гръцкия Генерален щаб. В ранния следобед в петък формация от четири турски самолета е навлязла в Района за полетна информация на Атина между островите Лимнос и Лесбос, без за това да е бил подаден полетен план. Малко по-късно два турски изтребителя F-4 от формацията са прелетели на два пъти над островната група Фурни в източната част на Егейско море. Турските изтребители са били засечени и пресрещнати от гръцки изтребители. Телевизията припомня, че преди три дни четири турски изтребителя прелетяха над островите Маврия, Левита, Кинарос и Агатониси, които също се намират в близост до турските брегове. Гръцките медии съобщават и за девет нарушения на гръцкото въздушно пространство в четвъртък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Нови нарушения на гръцкото въздушно пространство от турски бойни самолети"}
{"url": "https://trud.bg/%d0%b1%d1%83%d0%bb%d0%b3%d0%b0%d1%80%d0%b3%d0%b0%d0%b7-%d0%b8%d1%81%d0%ba%d0%b0-18-%d0%bf%d0%be-%d1%81%d0%ba%d1%8a%d0%bf-%d0%b3%d0%b0%d0%b7-%d0%be%d1%82-1-%d1%8e%d0%bb%d0%b8/", "text": "“Булгаргаз” поиска от Комисията за енергийно и водно регулиране цената на природния газ да поскъпне от 1 юли с 18%. Синьото гориво ще поскъпне за трето тримесечие на 2018 г. в размер на 427,12 лв.за кубически метра газ без да са включени такси за достъп, пренос, акциз и ДДС, уточниха от държавната газова компания, предаде  . Исканото увеличение ще поскъпнат токът и топлоенергията от 1 юли. Цената на електроенергията за бита ще скочи най-малко с близо 2 на сто. Повишаването на крайната цена е в пъти по-ниска от поисканата от трите електроразпределителни дружества. За абонатите на ЧЕЗ увеличението ще е с 1,7%, за тези на ЕВН – 1,8%, а за клиентите на “Енерго Про” с 2,6%. Граждански сдружения поискаха от председателя на държавния регулатор Иван Иванов да насрочи извънредно заседание на комисията, след като стане ясно с колко ще поскъпне газът. Иванов обаче отказа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " “Булгаргаз” иска 18% по-скъп газ от 1 юли"}
{"url": "https://trud.bg/%d0%bd%d0%b0%d0%ba%d0%b0%d0%b7%d0%b2%d0%b0%d1%82-%d0%ba%d0%be%d0%bd%d1%81%d1%83%d0%bb%d0%b0-%d0%bd%d0%b8-%d0%b2-%d0%be%d0%b4%d1%80%d0%b8%d0%bd-%d0%b7%d0%b0%d1%80%d0%b0%d0%b4%d0%b8-3-%d0%bc%d0%b0%d1%80/", "text": "Отправена е строга забележка на генералния консул на България в Одрин във връзка със ситуацията около честването на националния празник – 3 март. Това заяви вицепремиерът и министър на външните работи Екатерина Захариева по повод случая с генералния консул Васил Вълчев, който отмени честването на националния празник в Одрин. Захариева уточни, че това негово действие ще бъде взето предвид и при годишното му атестиране. ”Разграничихме се от действията на генералния консул в Одрин и поисках писмено обяснение за решението за промяна на организацията на провеждането на честването на националния празник, както и за посочването на причината за това, че не е съгласувал предварително действията си с посланика или с централното управление на Министерството на външните работи”, обясни Захариева. Тя обясни, че на 2 март Вълчев е информирал, че поради загиналите на 1 март 8 турски войници и над 25 ранени, на 3 март са отменени всички публични прояви. Той уточнил, че не е провел стандартната съгласувателна процедура заради липса на време и с цел да запази доброто сътрудничеството с държавни и общински институции в региона. „Обясненията не са приети, още повече, че в средата на месец февруари са изпратени указания на всички генерални консулства, където се посочва, че обществените и публични мероприятия следва да се съгласуват с посолствата в съответната страна”, обясни вицепремиерът.", "date": "2018.06.08", "title": " Наказват консула ни в Одрин заради 3 март\t\t\t"}
{"url": "https://trud.bg/%d1%80%d0%b0%d0%b1%d0%be%d1%82%d0%b8%d1%85-%d0%b1%d0%b5%d0%b7-%d0%bf%d0%b0%d1%80%d0%b8-%d0%b7%d0%b0-%d0%b4%d0%b6%d0%be%d0%ba%d0%be%d0%b2%d0%b8%d1%87/", "text": "Андре Агаси разказа подробности от съвместната си работа с Новак Джокович. Легендарният американец бе треньор на Ноле, но двамата се разделиха тази пролет. „Не съм искал да ми плаща, за мен това не беше истинска работа – заяви Агаси. – Исках да му помогна в момент, който беше тежък за него. Той се опитваше да си върне нивото отпреди, но проблем беше травмата в лакътя, която се изостри.“ Анализаторът на „Евроспорт“ Джон Макенроу обаче смята, че проблемът на сърбина е по-скоро в главата. „Един травма може да тормози психиката ти, дори когато вече е излекувана“, смята Голямата уста.", "date": "2018.06.08", "title": " Работих без пари за Джокович"}
{"url": "https://trud.bg/%d0%b4%d1%83%d0%b4%d0%be%d0%b2%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%ba%d0%b0-%d0%b8-%d0%bf%d1%80%d0%b8-%d0%bc%d0%bb%d0%b0%d0%b4%d0%b8%d1%82%d0%b5/", "text": "Биляна Дудова спечели втори златен медал от голямо първенство в рамките на месец. След като триумфира на европейското първенство за жени, сега 21-годишната българка грабна титлата и на континенталния шампионат за мъже и жени до 23-годишна възраст в Истанбул. Във финалната схватка н категория до 59 кг Дудова надделя с 3:1 точки над Анастасия Ничита (Молдова), сребърна медалистка от световно и европейско първенство за девойки. Късноснощи пък бе финалът при 65-килограмовите между София Георгиева и Мария Кузнецова (Русия). Кремена Петрова (53 кг) пък излезе в спор за бронза с французойката Хонорин. Вчера започна и участието на мъжете в свободния стил.", "date": "2018.06.08", "title": " Дудова шампионка и при младите"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d0%b2%d1%8a%d0%b7%d0%bc%d1%83%d1%82%d0%b5%d0%bd-%d0%be%d1%82-%d0%b1%d0%b5%d0%b7%d1%80%d0%b5%d0%b4%d0%b8%d0%b5-%d0%b2-%d1%87%d0%b8%d0%ba%d0%b0%d0%b3%d0%be/", "text": "Тервел Пулев също се сблъска с неуредици преди втория си мач в САЩ. По-малкият брат на Кубрат Пулев бе принуден да чака повече от час, за да се претегли преди боя си с американеца Армандо Анкона, който бе миналата нощ в Чикаго. „Такава дезорганизация не съм виждал дори и в Албания!“, възмути се българинът. На всичкото отгоре по време на меренето Анкона се опита да провокира Тервел като го засипа със заплахи лице в лице. Пулев обаче запази спокойствие и му отговори с усмивка.", "date": "2018.06.08", "title": " Тервел възмутен от безредие в Чикаго"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d1%85%d1%8a%d1%80%d0%bd-%d0%b8-%d1%83%d0%b0%d0%b9%d1%82-%d1%81%d0%b0-%d1%88%d0%b8%d0%b7%d0%be%d1%84%d1%80%d0%b5%d0%bd%d0%b8%d1%86%d0%b8/", "text": "Кубрат Пулев обвини съперника си Дилиън Уайт и мениджъра му Еди Хърн за провала на мача за определяне на официалния претендент на Международната боксова федерация (IBF) в тежка категория. Британецът от ямайски произход се оттегли от боя, след като агентът му не успя да спечели търга за организирането на срещата. „Очаквах Уайт и промоутърът му да избягат от боя, но не и да са чак такива страхливци – обяви Кобрата. – Те са големи манипулатори и шизофреници! Не мога да повярвам по какъв подъл начин избягаха от мач в България.“ Пулев смята, че двамата умишлено са саботирали събитието, като са изчакали организацията да напредне преди да обявят решението си. „Хърн и Уайт направиха всичко възможно да избегнат този мач – добави българинът. – Първо се опитаха да променят разпределението на приходите, но федерацията отхвърли исканията им. В крайна сметка те губят. Вместо да играят по правилата, Еди Хърн и боксьорът му се прибраха вкъщи с подвити опашки.“ Кобрата все пак отправи предизвикателство към Уайт да не слуша агента си, а да дойде и да се бие в София. „Ако Хърн те е подвел, нека ти го кажа направо: Тук съм и съм готов да те върна обратно в реалността!“, обяви българинът. Хърн пък отговори, че Уайт ще се бие с бившия шампион на Световната боксова организация (WBO) Джоузеф Паркър (Нова Зеландия), който тази пролет загуби по точки от Антъни Джошуа. „Елиминационните мачове са хубаво нещо, но мачът с Паркър ще отвори пред Уайт много по-големи врати – заяви агентът като обеща 7-цифрен хонорар за боксьора. – Трудно се отказахме от мача с Пулев, но просто му нямаме доверие, а ходенето до България не ни се стори добра идея.“", "date": "2018.06.08", "title": " Кобрата: Хърн и Уайт са шизофреници"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%b5%d1%81%d1%82%d1%80%d0%b5%d0%bb%d0%ba%d0%b0%d1%82%d0%b0-%d0%b2-%d0%b1%d0%be%d1%82%d0%b5%d0%b2%d0%b3%d1%80%d0%b0/", "text": "Престрелката в Ботевград показва липсата на държавност и на върховенство на закона, което злепоставя страната пред европейските ни партньори. Това заяви председателя на АБВ Румен Петков по  . От АБВ предлагат конкретни мерки – преодоляване на недокомплекта във вътрешното министерство, преподготовка на състава със засилена роля на Академията на МВР, развиване на агентурната мрежа и ролята на районния инспектор. За решаване на проблема на вътрешния министър са му предложени 2 варианта от неговия заместник Балабанов. Предислокация на полицейски сили и обявяване на спешен конкурс за нови служители в РПУ Ботевград. “Имаме демонстративно нежелание от страна на вътрешния министър да се намери решение на този въпрос. Очевидно е, че при тази неспособност на министъра на вътрешните работи да решава тези въпроси, Ботевград се възприема от престъпниците, като зона свободна от полиция”, каза Петков. Според Петков това се дължи на административна неспособност и неподготвеност на вътрешния министър и това е причината от АБВ да му искат оставката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Румен Петков: Престрелката в Ботевград показва липсата на държавност"}
{"url": "https://trud.bg/%d0%b8%d1%81%d0%ba%d0%b0%d0%bc%d0%b5-%d0%bf%d0%b5%d1%80%d1%81%d0%bf%d0%b5%d0%ba%d1%82%d0%b8%d0%b2%d0%b0-%d0%b7%d0%b0-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba/", "text": "Президентът Румен Радев участва във Варшава на срещата на високо равнище във формат Б9. В рамките на международния форум България, Естония, Латвия, Литва, Румъния, Словакия, Унгария, Чехия и Полша разменят мнения и координират свои позиции по въпроси от дневния ред на НАТО преди провеждането на предстоящата през юли среща на върха на Алианса в Брюксел. В изказването си държавният глава открои укрепването на стабилността, продължаването на реформите, изграждането на добросъседски отношения и насърчаването на евроатлантическата перспектива за Западните Балкани като ключов приоритет за България. „Без гарантирането на сигурност е невъзможно да постигнем устойчива стабилност на Балканите”, подчерта президентът. Той говори и за отношенията на Алианса с Русия, които  според него трябва да бъдат водени от реализъм и  прагматизъм, в съответствие с подхода на НАТО за едновременно развитие на отбранителни способности и провеждането на диалог. “България подкрепя усилията на НАТО за изграждане на съвременни отбранителни способности и модернизацията на Българската армия е част от този процес.”, подчерта още в изказването си държавният глава.", "date": "2018.06.08", "title": " Искаме перспектива  за Западните Балкани (ОБЗОР)"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%be%d1%81%d1%8a%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%88%d0%be%d1%84%d1%8c%d0%be%d1%80%d0%b8-%d0%b7%d0%b0%d1%80%d0%b0%d0%b4/", "text": "Български международен шофьор е осъден в Италия за нападение срещу служебно лице, което объркал с обирджия, а България няма много възможности за помощ в този случай. Светлина по него хвърлиха самият шофьор Харалампи Харалампиев и адвокатката му Бистра Спасова по  . По разказва на Харалампиев историята датира отпреди 9 години в Неапол, където той докарал камион с тютюн. Малко това там е имало друг инцидент с български шофьор, който е бил ограбен от мним проверяващ и затова шефът на транспортната фирма предупредил шофьорите са да внимателни. Именно затова, когато в 23:30 ч. една вечер на кабината на камиона на Харалмпиев се чука от непознат, който искал да му прави проверка, той се обажда на двама други свои колеги и тримата залавят непознатия. Връзват го, а след това търсят помощ от полицията – но тъй като не говорят италиански, не се обаждат на телефона на карабинерите, а търсят съдействие в близкия хотел. По думите на Харалампиев, те не са били непознатия, макар той да е казал точно това пред карабинерите, а пък портфейла му не е взет, за да бъде обран – там имало само 100 евро, а за да може да се види кой е този човек. Въпреки това тримата български шофьори са осъдени на над 3 години затвор, а 15-ина техни колеги, които отишли в полицията заедно с тях, са били изгонени, като дори не са им свалили показания и самоличностите, така че сега – 9 години по-късно, контактът с тях е труден. Тримата българи имат присъда, която още не е влязла в сила, а сега се чака присъдата на италианския върховен съд. Въпросът е, че в Италия това се третира като престъпление срещу служебно лице, докато в реалност те са взели непознатия за обирджия и веднага след това са извикали карабинерите, коментира в студиото адвокат Спасова. Ние не разполагаме с реален механизъм за защита на българските граждани в чужбина, коментира още тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Италия осъди български шофьори заради граждански арест на обирджия"}
{"url": "https://trud.bg/%d0%b1%d1%83%d0%b1%d0%be%d0%bd%d0%bd%d0%b0%d1%82%d0%b0-%d1%87%d1%83%d0%bc%d0%b0-%d0%bc%d0%be%d1%80%d0%b8-%d1%85%d0%be%d1%80%d0%b0%d1%82%d0%b0-%d0%be%d1%82-4-%d1%85%d0%b8%d0%bb%d1%8f%d0%b4%d0%be%d0%bb/", "text": "Бубонната чума върлува от 4 хилядолетия, обявиха учени, които са идентифицирали заболяването в човешки тленни останки отпреди 3800 години, предаде Франс прес. Резултатите от изследването им са публикувани в Nature Communications. Заключенията са базирани върху тленните останки на двама души, погребани в Самарска област в Русия. Било установено, че те умрели вследствие на заразяване с бактерията Yersinia pestis. “Става въпрос за най-древния открит досега щам, свързан с бубонната чума”, отбелязаха учените от института “Макс Планк” за история на човечеството в Йена, Германия. Щамът е същият като онези, предизвикали най-смъртоносните епидемии в историята на човечеството – Юстиниановата чума, Черната смърт през Средновековието, чумата в Китай през 1890-1910 г. “Болестта продължава да засяга популации хора в целия свят. Въпреки историческото и съвременното й значение, произходът й не бе добре опознат”, се казва в комюнике на института. Сега учените успели да установят кога бактерията е придобила способността да оцелява у бълхи, които са вектори на заболяването. Дешифрирането на генома на бактерията, причинила смъртта на въпросните двама души в Русия, показва, че това е станало преди около 4000 години.", "date": "2018.06.08", "title": " Бубонната чума мори хората от 4 хилядолетия"}
{"url": "https://trud.bg/%d0%bc%d0%b2%d0%bd%d1%80-%d1%81%d0%ba%d0%b0%d1%81%d1%82%d1%80%d0%b8%d0%bb%d0%be-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b7-%d0%bc%d0%b0%d1%80%d1%82/", "text": "МВнР реагира веднага на изказването на президента на Турция Реджеп Ердоган. Това заяви вицепремиерът и министър на външните работи Екатерина Захариева по време на парламентарния контрол, след като бе попитана за реакцията и предприетите мерки от Министерството на външните работи относно изказване на турския премиер от 11 март,  , че Кърджали е в “душевните граници” на турския народ. Захариева припомни, че това е било второ подобно изказване, като първото е било през декември. “И в двата случая МВнР реагира веднага с ясна позиция, че това е неприемливо за нас”, заяви вицепремиерът. Тя отбеляза, че премиерът Бойко Борисов е поставил този въпрос на срещата с президента Ердоган през март и е получил уверение, че това не касае реалните граници и Турция няма никакви териториални претенции. В отговор на друг депутатски въпрос Екатерина Захариева подчерта, че политиката на България към Турция, а и към всички държави, се основава на принципа на добросъседство, взаимно уважение и ненамеса във вътрешните работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " МВнР скастрило Ердоган през март"}
{"url": "https://trud.bg/%d1%87%d1%83%d0%b6%d0%b4%d0%be%d0%b5%d0%b7%d0%b8%d1%87%d0%bd%d0%b8%d1%82%d0%b5-%d0%bd%d0%b8-%d0%b4%d0%b5%d1%87%d0%b8%d1%86%d0%b0/", "text": "Всяко европейско дете трябва да учи по два чужди езика. Според очевидци на едно изнесено във Варна заседание,   зарадвала зам.-министърката на образованието ни г-жа Деница Сачева така, както младият Робинзон бил зарадван от възможността да се качи на онзи кораб, с който впоследствие станал най-прочутият корабокрушенец в света. Всяко българче полиглот! Прекрасно! Какви хоризонти! Остават само няколко подробности. Като например, да спрат да отпадат от училище ония над 14 хиляди българчета годишно, чиито родители са крайно бедни или емигрират. И да бъдат записани в съответното СОУ ония стотици хлапета от всеки град, които изобщо не тръгват в първи клас. И учениците от турските ни села – повечето, ако не всичките – да започнат да разбират учителките си, които преподават не на майчиния им, а на официалния език. И госпожа Сачева да направи до ЕК следното запитване: петокласниците, които говорят на български, турски и цигански, но не могат да пишат, на колко езика се водят научени – на два или на три?", "date": "2018.06.08", "title": " Чуждоезичните ни дечица"}
{"url": "https://trud.bg/%d0%b5%d0%bc%d0%b0-%d1%80%d0%b0%d0%b4%d1%83%d1%88%d0%b5%d0%b2%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%81%d1%83-%d0%bf%d0%b0%d0%bd%d0%b0%d0%b9%d0%be%d1%82/", "text": "– Директорът е лицето на училището. Работата му задължително трябва да води до подобряване качеството на образованието, да предизвиква интерес у децата, те да идват с желание на училище, за да не се превръща то в задължително бреме. Това, което се случва във всяко училище, би трябвало да отговаря на съвременните изисквания, защото образованието е динамичен процес. В последните години то трябваше да се преустрои, така че да отговаря на европейските стандарти. Израз на това е новият Закон за предучилищното и училищно образование и тук ролята на директора не е малка. Задълженията, отговорностите са големи, но когато човек си върши работата с желание и любов, резултатите идват. Защото учителската професия е призвание, а директорите са на първо място учители. – Действително заплащането е важен елемент, но не само. Мисля, че това, което обществото дължи на българския учител, е признанието, уважението. Не е далеч времето за моето поколение, когато на почит бяха попа, даскала и кмета, както се казва. Това признание, което учителят е имал навремето, сега не е същото. Ето това се дължи. Мисля, че с времето нещата ще си дойдат на мястото, защото и в новото законодателство основният акцент пада на учениците, но и на работата на учителя, който трябва да направи, така че децата с удоволствие да идват тук. – Вярно е, че българското образование донякъде също е длъжник на младото поколение, защото ценностната система, интересите на децата не са такива, каквито бяха преди 15-20 г. Това, което ние се стремим да правим, е да вкараме технологиите във всекидневната ни работа и по този начин да предизвикаме интереса на деца. Нали се сещате, че преди време иновацията беше да вкараме белите дъски и маркерите, да махнем черните дъски, на които се пишеше с тебешир и падаше прах. Но сега вече е времето на интерактивните дъски, на които са качени електронни уроци. Прави се всичко възможно още по време на учебен час децата да са активни участници в усвояване на новите знания и да им бъде интересно. Мина времето, когато учителят влизаше, изпяваше си урока и искаше на следващия час учениците да знаят какво е преподавал. – Да, защото ние работим по такива методи. Интерактивните ни дъски съдържат много информация и дават възможност на учениците да усвоят учебното съдържание, каквото учебните програми изискват. Често играейки, забавлявайки се, децата научават много. Така се стига и до трайно овладяване на знанията. Защото, когато с всички сетива възприемеш информацията, тя остава за дълго. Не детето да седне и да прочете урока от учебника, като суха материя. – Училището е иновативно още от 2014 г., когато за първи път участвахме в проект и спечелихме обучение на наш екип от специалисти към Колумбийския университет, САЩ. Един добър опит, който приложихме в пряката си работа. На един по-късен етап започнахме да прилагаме и иновативни учебни програми и планове, които не са съществували в българското образование. Наши колеги изготвиха учебен план по профил „Технологичен – Защита на информацията“, който министерството на образованието одобри. През 2014 г. бяха приети първите ученици по него и тази година завърши първият випуск – две паралелки с общо 52-ма ученици. По плана те изучаваха „Основи на правото и правовата държава“, „Криминалистика и криминология“, „Защита на националната сигурност“, „Защита на информацията в интернет“, разширено „Компютърни системи и технологии“, „Психология на престъпното поведение“. – Да, нямаше го никъде допреди 3 г. Ние стартирахме преди пет и този наш авторски учебен план беше взаимстван от други училища в София, Казанлък, Велико Търново, мисля и в Кърджали. Учебните програми разработихме заедно с Шуменския университет, Националния военен университет „В. Левски“ и Международната академия за обучение по киберразследвания. – И едните, и другите. Не може без хората с опит, но пък младите са по-близо до учениците. Затова казвам, че и опитът, и младостта имат значение. За тази специалност ние привлякохме много външни преподаватели от висши заведения, както и експерти. Например, тук преподава омбудсманът на Шумен Иван Капралов, бившият началник на криминална полиция Захари Захариев, доц. Христо Христов и д-р Здравко Кузманов от Шуменския университет, водеше часове и председателят на Окръжен съд-Шумен София Радославова. – Много добре, не сме имали проблеми с дисциплината. Понеже часовете им бяха в края на работния ден и често се налагаше да заключваме по-късно училището, заради интереса на учениците. Когато в училище влезе подвижната криминалистична лаборатория за вземане на отпечатъци и следи, беше толкова занимателно, че учениците стояха до 20 ч. – За м.г. е много добър, но мисля, че не е важен толкова цифровият резултат, по-важна е, пак казвам, трайността на знанията и да направим училището привлекателно за децата. – Оценките са реални, защото се проверяват от национална комисия и се дава възможност в два или три модула учениците да изложат знанията си. Но и при държавните зрелостни изпити може да се промени нещо, защото в този вид се провеждат повече от 10 г. Споделям мнението на бившия зам.-министър на образованието Диян Стаматов, с когото сме работили заедно и сме си говорили, че матурите може да са онлайн. Така няма да има възможност за подсказване и преписване. Иначе матурите могат да са вход за висшите учебни заведения. – Абсурд, това е невъзможно! Стандартите едва покриват издръжката на училището, броя на децата непрекъснато намалява. При нас цялостното обновяване на базата ще се случи с европейски средства по ОП “Региони в растеж“ с малко над 3 млн. лв. След ремонта възнамеряваме да въведем едносменно обучение, както е на Запад. Учениците ще започват сутрин учебни часове не по-рано от 8,30 – 9 ч. и ще продължават до 14 ч. Има стол, където ще се хранят. Ще бъде подновено и цялото обзавеждане. В модерните класни стаи учениците няма да са на чинове, а работните места ще са така подредени, че да се обособят различни центрове и групи за презентации. Изобщо, учениците ще се чувстват, като възпитаниците на всички европейски страни още от 15 септември. Ние имаме богат опит, защото от 2008 г. работим по международни програми за обмен на практики. – Не мога да кажа за другите, това е политика на самото училище, на общините. Нашият проект е спечелен със съдействието на община Шумен. Надявам се, че не е далеч времето, когато всички училища ще изглеждат, като нашето. – Мисля, че образованието ни има нужда да привлича млади учители в системата. Само така ще го има и занапред българското училище. Децата искат да имат ентусиазирани хора пред себе си. В Шумен сме облагодетелствани може би, защото имаме университет, който подготвя педагози. В нашето училище педагогическият колектив е на средна възраст под 45 г. Две от учителките ни са на по 25 г. Трима са с докторска степен и още толкова са докторанти в момента. В последните години в екипа ни влязоха много млади хора с желание за работа, които се включиха в разработването на европейски проекти и тази година сме спечелили над 15, по които получаваме финансиране. Доверявам им се, защото училището трябва да остане в сигурни ръце. – Естествено, че не. Младите са носители на новото, те разчупват стереотипа, те са надеждата. Ние само трябва да им предаваме наученото през годините. И другото, което трябва да се промени в образованието – за да се даде равен шанс на всички ученици, би трябвало де са налеят повече средства в материалната база в цялата страна. Това трябва да е държавната политика и министърът може да го направи. – Не бих казала, просто така се стекоха обстоятелства. Проходих, прописах и проговорих като човек в това училище. Тук бях ученичка, тук се върнах като учителка, после станах директор, това е животът ми. Много често казвам „моето училище“, не че е мое като директор, но аз тук съм се формирала като човек в истинския смисъл. В тази сграда училището е от 1968 г. и в нея се преместихме от друга, когато бях в пети клас. Няма да забравя как другарката Накева беше раздала всеки да пренесе по едно нагледно средство в новото училище и на мен се падна автентичен скелет. Плаках и не исках, но го донесох. Забавно, бяхме деца, училището изглеждаше по друг начин… – В това динамично време за съжаление по-рядко е възможно, но на кръгли годишнини гостуват. Възпитаник на училището е оперната прима Александрина Милчева, магът Астор, естрадният композитор Димитър Бояджиев, изобщо от всички известни шуменци май само Тодор Колев не е учил тук. Навремето, като се тръгне от Сава Доброплодни, Добри Войников, Панайот Волов… Известни възрожденски личности са възпитаници на нашето училище, което е било единственото по онова време. Ние сме със 170-годишна история, или както ни казват, най-първото училище.", "date": "2018.06.08", "title": " Ема Радушева, директор на СУ „Панайот Волов“ в Шумен, пред „Труд“: Образованието има нужда от млади учители\t\t\t"}
{"url": "https://trud.bg/%d0%b1%d0%be%d0%b9-%d0%bc%d0%b5%d0%b6%d0%b4%d1%83-%d0%b0%d0%bd%d0%b3%d0%bb%d0%b8%d1%87%d0%b0%d0%bd%d0%b8-%d0%b7%d0%b0-%d0%ba%d1%8a%d1%89%d0%b0-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be/", "text": "Англичани влязоха в спор и се сбиха за имот в шуменското село Върбак, досущ като нашенци. Сигналът, че се бият чужденци, бил подаден в МВР след 18,30 часа вчера. Към мястото бил насочен полицейски екип, но двамата мъже-адаши и на възраст около 50 г. вече си били нанесли травми. Било изяснено, че Пол С. и Пол Н. водят съдебен спор за къща. Единият започнал да извършва ремонт и строителни подобрения, въпреки че делото не било приключило и това накарало Пол Н. да потърси сметка на сънародника си. Започнал да снима с телефона си и това ядосало домакина. В спора се намесила и една от съпругите. Пол С. нанесъл удари с юмруци и крака на неканения гост. На мястото била извикана Спешна помощ и линейка откарала бития в шуменската болница. Там медици установили изкълчване на ръка и комоцио. Образувано е досъдебно производство, както за нанесената телесна повреда, така и за самоволните строителни дейности по спорния имот, съобщават от полицията.", "date": "2018.06.08", "title": " Бой между англичани за къща в шуменско село"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80-%d0%b8%d0%b7%d0%be%d1%81%d1%82%d0%b0%d0%b2%d0%b8%d0%bb-%d0%ba%d0%be%d0%bb%d0%b0/", "text": "37-годишен ловец, бракониерствал със законна карабина и убил елен, е арестуван в Търговище. Подгонен от горските стражари по време на незаконните му набези, той изоставил колата си близо до мястото, където застрелял дивеча и така полицията влязла в следите му. 19 часа е продължила работата по установяване и доказване на бракониерството, уточниха от полицията в Търговище. Както „Труд” съобщи, сигналът за изстрелите в района на местността „Мандрата” край село Пролаз, Търговищко е подаден от горските към 21,45 часа в сряда. Те повикали полицаите и заедно намерели убит елен. По тялото му имало следи от огнестрелни рани, намерен е един проектил, който после е установено, че е от ловна карабина. Междувременно стрелецът избягал, виждайки че става напечено. Вероятно мислел, че униформените няма да намерят колата му, забутана в шубраците. По номера й бил издирен и собственикът, който признал, че е извършител на незаконния лов. Повдигнато му е обвинение. Засега няма данни да е имал съучастник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Арестуваха бракониер, изоставил колата си на ловното поле"}
{"url": "https://trud.bg/%d0%b4%d0%b5%d0%b2%d0%b5%d1%82-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b5%d0%ba%d1%81%d1%85%d0%b8%d0%b1%d0%b8%d1%86%d0%b8%d0%be%d0%bd%d0%b8%d1%81/", "text": "Районният съд във Велико Търново постанови девет месеца затвор при строг режим за ексхибиционист. Наказанието е наложено на мъж, който мастурбирал на стълби до заведение за бързо хранене и показал половия си орган на малолетно момиче. Присъдата е за дръзки хулигански действия и е отредена след одобрено от съда споразумение, постигнато с Районната прокуратура в старата столица. К. Г. се признал за виновен за това, че за времето от 26 януари до 23 февруари тази година при условията на опасен рецидив извършил непристойните действия. Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Девет месеца затвор за ексхибиционист"}
{"url": "https://trud.bg/81-%d0%b3%d0%be%d0%b4%d0%b8%d1%88%d0%bd%d0%b0-%d0%b4%d0%b0%d0%b4%d0%b5-%d0%bf%d0%b0%d1%80%d0%b8-%d0%b8-%d0%b7%d0%bb%d0%b0%d1%82%d0%be-%d0%bd%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86/", "text": "Поредни спестявания за черни дни и дълго кътано злато отидоха при телефонните измамници, този път уловили в капана си 81-годишна жена от Търговище. По вече печалната схема за помощ на полицията, която уж провежда операция за задържане на престъпници, тя дала 2 550 лв. и две златни монети, които били на стойност 1 300 лв. Измамата е станала между 15 и 18,20 часа в четвъртък. Вечерта, към 21 часа, когато близките се чули с възрастната жена, тя разказала какво е станало и как още чака полицаите да й върнат парите, с които услужила. Тогава роднините подали сигнала в полицията за измамата. Поне още петима граждани са се обадили в полицията в Търговище в същия ден да сигнализират, че измамниците звънят и тормозят хората, уверявайки ги че върви операция за залавяне на престъпници и трябва помощ от населението. Няма данни към момента да има други попаднали в капана.", "date": "2018.06.08", "title": " 81-годишна даде пари и злато на измамници"}
{"url": "https://trud.bg/%d0%ba%d0%b8%d0%bf%d1%8a%d1%80-%d0%b7%d0%b0%d0%bf%d0%be%d1%87%d0%bd%d0%b0-%d1%81%d1%82%d1%80%d0%be%d0%b5%d0%b6%d0%b0-%d0%bd%d0%b0-%d0%bd%d0%b0%d0%b9-%d0%b3%d0%be%d0%bb%d1%8f%d0%bc%d0%be%d1%82%d0%be/", "text": "Кипърският президент заяви, че нов казино-комплекс, който има претенцията да бъде най-големият в Европа, ще има централна роля в стратегията на средиземноморския остров да се превърне в луксозна туристическа дестинация, предаде Асошиейтед прес. Президентът Никос Анастасиадис заяви на церемонията по откриването на строежа на стойност 550 милиона евро, че инвестиционният проект е най-големият изобщо в Кипър досега. След като започне да функционира през 2021 г., комплексът “Град на мечтите” ще създаде работни места на около 6500 души и ще започне да привлича по около 300 хиляди посетители допълнително към острова всяка година. Това ще влива в икономиката на страната ежегодно по около 700 милиона евро, сочат изчисленията. Комплексът ще бъде построен от консорциум на Мелко ризортс енд ентъртейнмънт и Сайпръс Фасури. Според Мелко това ще е най-големият по рода си казино-комплекс в цяла Европа. Той ще включва 136 игрални маси и 1200 игрални машини, петзвезден хотел с 500 стаи, 11 ресторанта и кафенета и експо център. Ще може да бъде посещаван само от лица над 21 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Кипър започна строежа на най-голямото казино в Европа"}
{"url": "https://trud.bg/%d1%80%d0%be%d0%b4%d0%bd%d0%b8-%d0%b7%d0%b2%d0%b5%d0%b7%d0%b4%d0%b8-%d1%81%d1%80%d0%b5%d1%89%d1%83-%d1%82%d0%b5%d1%81%d1%82%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d0%be%d0%b7%d0%bc/", "text": "Актрисите Катерина Евро, Силвия Лулчева, както и звездите от хитовия български филм „Революция Х“ Силвия Петкова, Мона Гочев и Иван Тишев, се обявиха срещу тестването на козметика върху животни. Всички те се присъединиха към глобалната кампания на The Body Shop и Cruelty Free International, която призовава да се сложи край на жестоките експерименти върху четириноги в световен мащаб. За да подкрепят инициативата, българските звезди символично вързаха шалче на своите кучета и котки с надпис „ I am forever against animal testing“. Кампанията „Forever Against Animal Testing“ настоява за забрана на тестването на козметика върху животни навсякъде по света. Инициативата се стреми да събере над 8 млн. подписа в петиция, която да бъде представена пред Общото събрание на ООН. Крайната цел е да бъде приета международна конвенция, с която нехуманната практика да бъде прекратена завинаги. В България кампанията получи голяма подкрепа не само от звездите, популярни от екрана, а и от известни блогъри и бюти експерти. В нея се включиха Мария Илиева от La Martinia, Ивана Александрова от Dream of Joe by Ivana Aleksandrova, Пирина Воденичарова от Empirina, Елена Дойнова от Maquilab, Адриана Ангелова от My Beauty Madness, фотографите Изабел Басмаджиян и Цветелина Копчева, както и гримьорката Силвия Стойчева. The Body Shop е първата международна козметична марка, която подкрепя такъв тип  инициатива. „Искрено вярваме, че никое животно не заслужава да бъде наранявано в името на козметиката и че тестването върху четириноги е жестоко и ненужно. Затова с неправителствената организацията Cruelty Free International си партнираме в най-голямата и най-амбициозната кампания, която цели забрана на тестването на продукти и съставки върху животни”, казва Джеси Макнийл-Браун, старши мениджър Международни кампании и корпоративна отговорност в марката.", "date": "2018.06.08", "title": " Родни звезди срещу тестването на козметика върху животни"}
{"url": "https://trud.bg/%d0%b7%d0%bb%d0%be%d0%b4%d0%b5%d1%8f-%d1%85%d1%83%d0%bb%d0%b8-%d1%82%d0%b0%d0%b9%d1%81%d1%8a%d0%bd-%d1%84%d1%8e%d1%80%d0%b8/", "text": "Дилиън Уайт явно не смята, че отказът от мача с Кубрат Пулев е навредил на репутацията му. Злодея се хвърли да критикува бившия шампион в тежка категория Тайсън Фюри, който днес се завръща на ринга след отсъствие от две години и половина. Краля на циганите се бие с 39-годишния Сефер Сефери (Швейцария). „Той се изпика в лицата на феновете – обяви Уайт. – Какъв е този Сефери, мислех, че е промоутър. Разбирам, че Фюри не се е бил от известно време, но не може да предлагаш на публиката такъв боклук. Иначе говори, че бил най-добрият в категорията, щял да бие Антъни Джошуа и Дионтей Уайлдър, нарича останалите смешници. Защо тогава не си избра сериозен противник?“ Фюри обаче смята, че съперникът му е слаб и обеща страхотно шоу. „Избрах Сефери, защото е много силен и корав – обяви британецът. – Има лъвско сърце и независимо от всичко ще излезе за победа. Можех да си избера по-лесен противник, някой като за един рунд. Не подценявам Сефери, той е опасен нокаутьор – свалил е 21 души. Ако го оставя да се добере до мен, ще ме просне. Но аз не се притеснявам. В момента се чувствам като златна рибка, която е била затворена в аквариум, но вече отново е на свобода. В момента съм по-бърз, по-пъргав и по-силен от всякога.“ Легендата Джордж Форман пък смята, че Фюри има всички шансове да се върне на върха. „Отсъствал е от ринга само три години – твърди Пастора. – Мен ме нямаше десет и пак се върнах. Неговият коз са размерите му и не виждам да се е смалил докато беше извън играта. Сега трябва да влезе в най-добрата физическа форма, която е възможно да постигне.“", "date": "2018.06.08", "title": " Злодея хули Тайсън Фюри"}
{"url": "https://trud.bg/%d0%b1%d0%b0%d0%b1%d0%b0%d0%b8%d1%82%d0%b8-%d0%bf%d1%80%d0%b5%d0%b1%d0%b8%d1%85%d0%b0-%d1%81-%d0%b1%d1%83%d1%85%d0%b0%d0%bb%d0%ba%d0%b8-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%b2/", "text": "Столичната полиция издирва извършителите на брутален побой над семейство в София. Снощи, около 21.40 часа е получен сигнал за възникнал скандал и сбиване. Това се е случило на автобусна спира в кв. “Бояна“. Пристигналият на място полицейски екип е установил трима пострадали – двама мъже и жена, съобщиха от МВР. Те са прегледани в болница и освободени. Пред разследващите разказаха, че извършителите са били с бухалки и са избягали в неизвестна посока. На този етап е изяснено, че пострадалите пребивават на територията на столицата без адресна регистрация. Те не са подали жалба в полицията. По случая е образувана преписка, действията по която се извършват под наблюдението на прокуратурата, се казва в съобщението на вътрешното министерство. Очевидец разказа пред Blitz.bg, че рамата се е разиграла покрай заведение, което се намира в близост до пресечката на улиците „Брезовица“ и „Севастократор Калоян“. Всичко се случило толкова бързо, че никой не успял да види колко точно са бабаитите, които налагали семейството с бруталните си удари с бухалки. Жертвите им са около 12-годишно момче, майка му, която е около 35-годишна, и 40-годишният й съпруг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Бабаити пребиха с бухалки семейство в “Бояна”"}
{"url": "https://trud.bg/%d0%b2%d1%8a%d0%b7%d0%bc%d0%be%d0%b6%d0%b5%d0%bd-%d0%b5-%d0%bf%d1%80%d0%be%d0%b2%d0%b0%d0%bb-%d0%bd%d0%b0-%d0%b1%d1%80%d0%b5%d0%ba%d0%b7%d0%b8%d1%82/", "text": "Първият дипломат на Великобритания – евроскептикът Борис Джонсън, спомена за възможен “провал” на Брекзита и сподели възхищението си от категоричните методи, използвани от американския президент Доналд Тръмп, предаде Франс прес. Агенцията цитира сайта „Бъзфийд нюз“ и изказване на Джонсън на частна вечеря, организирана от консервативна група за натиск. Борис Джонсън заяви, че министър-председателят Тереза Мей „ще навлезе във фаза, в която ще се държим далеч по-нападателно с Брюксел“. „Трябва да приемете, че сега нещата може да се провалят. Окей? Не искам никой да изпадне в паника, докато се провалят. Всичко е за доброто на народа. Без паника. Накрая всичко ще се уреди“, добави британският външен министър. Брекзитът ще бъде „необратим“, но „може би няма да е такъв, какъвто го искаме“, допълни Джонсън. Външният министър на Великобритания критикува и финансовия министър Филип Хамънд, наричайки Финансовото министерство „сърцето на лагера да останем в ЕС“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Възможен е провал на Брекзит"}
{"url": "https://trud.bg/%d0%b7%d0%b0%d0%b4%d0%b0%d0%b2%d0%b0-%d1%81%d0%b5-%d1%81%d1%80%d0%b5%d1%89%d0%b0-%d0%bc%d0%b5%d0%b6%d0%b4%d1%83-%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf/", "text": "“Министерството на външните работи на Русия води съдържателна подготовка за среща между лидерите на Русия и САЩ Владимир Путин и Доналд Тръмп, но къде и кога ще се проведе тя, засега не се знае” – това заявява пред агения ТАСС заместник-министърът на външните работи на страната Сергей Рябков. „В момента се работи за определянето на конкретния вариант за такъв контакт. Засега, към днешна дата, няма яснота къде и кога може да се състои той“, отбелязва високопоставеният дипломат. Рябков изразява мнение, че потребността от такава среща е много висока. „Изхождаме от това, че потребността от такъв контакт от гледна точка на стартиране на процеса на нормализация и подобряване на отношенията между нашите страни е много висока. Както разбираме, американската страна също осъзнава мащаба на проблемите, които са се натрупали в отношенията и си дават сметка, че тези проблеми трябва да бъдат решени“, казва дипломатът. Заместник-министърът обръща внимание, че „темата за провеждане на среща на най-високо ниво циркулира от много време“. “Знаем колко внимание отделят на тази тема медиите и обществено-политическите кръгове и в Русия, и в чужбина“, добавя Рябков. По-рано вестник The Wall Street Journal, позовавайки се на неназовано европейско длъжностно лице, съобщи, че Путин разглежда възможността за организиране на такава среща с Тръмп във Виена и е обсъждал това с канцлера на Австрия Себастиян Курц.", "date": "2018.06.08", "title": " Задава се среща между Путин и Тръмп"}
{"url": "https://trud.bg/11-%d1%82%d0%b5%d0%bd%d0%b8%d1%81%d0%b8%d1%81%d1%82%d0%b8-%d0%b2-%d0%be%d1%82%d0%b1%d0%be%d1%80%d0%b0-%d0%bd%d0%b0-peugeot/", "text": "В разгара на Откритото първенство на Франция по тенис Peugeot сформира дриймтим от 11 състезатели, които са избрани за посланици на марката. Те са представители на пет държави и сред имената им личат №3 в света Александър Зверев (Германия), №6 Хуан Мартин дел Потро (Аржентина), №11 Пабло Кареньо (Испания) и др. Peugeot е партньор на Откритото първенство на Франция от 34 години насам. Компанията осигурява официалния транспорт на играчите, ВИП гостите и журналистите. Около комплекса „Ролан Гарос“ оперира флота от 225 коли с марка Peugeot. Повечето модели за превоз на гостите са 3008 и 5008. Ексклузивно посетителите на турнира имат възможност да видят новото поколение 508, което ще бъде пуснато в продажба от есента. По повод първенството по тенис излиза специална серия 108 с богато оборудване и оранжев цвят, който наподобява този на клея на кортовете. Моделът се задвижва от нов еднолитров двигател с мощност 72 конски сили.", "date": "2018.06.08", "title": " 11 тенисисти в отбора на Peugeot\t\t\t"}
{"url": "https://trud.bg/%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%bf%d0%be%d1%81%d1%82%d0%b0%d0%b2%d1%8f%d0%bd%d0%b5-%d0%bd%d0%b0-%d1%81%d1%82%d0%b5%d0%bd%d1%82-%d0%b4%d0%b0-%d1%81%d0%b5-%d0%b2/", "text": "Сърдечно-съдовите заболявания са основна причина за смъртност сред населението в Европейския съюз. Тези заболявания са водещи и за смъртността в България, като при всеки два от три случая най-честата причина е стеснението или запушването на сърдечните кръвоносни съдове. Причините за това се коренят както в начина на хранене, така и в начина на живот. С напредване на възрастта също се увеличава честотата на засягане на кръвоносната система от атеросклеротичния процес, което съответно води до зачестяване на изявата на тези заболявания. В отговор на големите нужди на населението от своевременно лечение на състоянията, свързани с усложненията на този процес, в страната се създаде мрежа от ангиографски лаборатории – над 60 на брой, което доведе до рязко намаляване на инвалидността, свързана с тази патология. В голямата си част това са структурни звена, които сключват договори с НЗОК единствено и само за този тип дейност. Много от тези звена обаче не разполагат с мултидисциплинарни медицински екипи и това лишава пациентите от възможността за комплексно лечение. В тях се практикува единствено интервенционална кардиология, която не взема предвид съпътстващите заболявания, които пациентът много често има, нито възможността за настъпване на утежнения след интервенцията. В такива ангиографски лаборатории се лекува само сърцето, но не и пациентът. Интервенционалната кардиология включва диагностика на сърдечните заболявания чрез вкарване на катетри в сърцето, въвеждане на контраст през катетрите, с който се изобразяват сърдечните структури, отвеждане на налягане и визуализация на вътрешната повърхност на сърдечните кръвоносни съдове. Това са т. нар. „цветни“ снимки на сърцето при болни с гръдна жаба или при пациенти със сърдечен инфаркт, обяснява проф. д-р Светослав Георгиев, интервенционален кардиолог в УМБАЛ „Св. Марина“ във Варна. „Тук се включват и ситуации, при които пациентите имат увредени клапи и трябва да се вземе решение дали те ще бъдат оперирани или не. За да се вземе решение за операция е необходимо да се направи точна оценка колко е тежък порокът, уврежда ли сърцето и трябва ли клапата да бъде сменена. Когато пациентът влезе в операционна, едновременно със смяна на клапата, ако е необходимо, се прави и байпас операция, за  да няма повторно отваряне на гръдния кош“, допълва проф. Георгиев. Ако пациентът няма клапен порок и трябва спешно да му бъде поставен стент, голяма част от лабораториите пренебрегват факта, че той има и друга патология – проблем, който в условията на спешност не се решава. Това често е причина след 2-3 дни болният отново да търси медицинска помощ. Когато е направена такава интервенция в ангиографска лаборатория, в многопрофилните болници лекарите започват да работят по всички останали заболявания, които би трябвало да бъдат взети предвид още когато се тръгне на обсъждане за операция. Усложненията, които са неотменна част на инвазивната дейност, са свързани със затруднена работа на  бъбреците, при което се развива остра бъбречна недостатъчност и ако тя не е третирана още в началото, пациентът често стига до хемодиализа. Рисковете от усложнения са свързани и с вероятността болният да прокърви, при което той отново търси лекарска помощ извън ангиографската лаборатория, в която му е направена интервенцията, защото там не приемат пациентите в тези ситуации. При възрастни пациенти такава интервенция е много рискова, защото при тях не боледува само сърцето и преди интервенцията е необходимо да бъде направена правилна цялостна оценка. В медицината не е възможно да лекуваш сърцето в една болница, бъбреците в друга, червата в трета. Необходима е комплексна оценка, която може да се извърши единствено в големи многопрофилни болници, които разполагат с необходимата апаратура и специалисти в различни области на медицината. През последните години специалистите отчитат промени в структурата на сърдечно – съдовите заболявания. Те стават по-често спешни и все по-често са при възрастни хора, успоредно на нарастващата средната възраст на населението, а сърдечните заболявания са приоритет сред хората над 55 г. С напредване на възрастта, честотата и спешността се увеличават. Времето за вземане на решения в тези случаи е малко и когато то е неправилно, това вкарва пациента в ситуация, в която той може да загуби дори живота си след това, независимо че му е оправен кръвоносния съд, разказва проф. Георгиев. В България хроничните, постепенно прогресиращи форми на заболяванията на сърдечните съдове намаляват като относителен дял (напр. гръдна жаба) за сметка на острите, т.е ситуации, при които се налага да се работи по спешност. Острата форма на това заболяване е остър инфаркт. Хроничните заболявания се третират с медикаменти, които намаляват симптомите и пациентите живеят качествен живот. Пациентите с гръдна жаба не могат да полагат тежък труд, защото в условията на физическо натоварване се натоварва и сърцето. Когато има стеснение на кръвоносния съд се ограничава подаването на кръв към самото сърце, част от мускулните клетки започват да страдат от липса на кислород и алармата в нашия организъм се включва – започва болка, най-често в гърдите. Пациентът се принуждава да спре натоварването и болката отшумява. При острите форми стеснението вече е с нарушена цялост, защото е съставено от ненормални клетки, които в даден момент умират и се стига до разпукване на плаката, а за организма това е сигнал, че има пробив в кръвоносната система и той реагира като се опитва да го запуши. Как се запушва пробивът? „Образува се тромб в кръвоносен съд, който е с диаметър в най-широката си част до 4 мм, но в по-периферните части 3-2 мм. Този тромб се образува много бързо – няколко клетки стават магнит за другите клетки и така в рамките на половин – един час става пълно запушване на кръвоносния съд, спира подаването на всякакъв кислород и храна за клетките и те загиват след 1-я час прогресивно. Затова в тези ситуации се налага да се действа много бързо. Стентовете съвсем механично размачкват стеснението и възстановяват нормалния диаметър на кръвоносния съд, с което кръвта започва да се движи с нормална скорост и това намалява съществено риска от образуване на тромб. Стентът обаче е чуждо тяло и организмът се стреми да го изолира, като единственият начин е да натрупа около него същите клетки, които формират тромба. Това води в рамките на половин час до ново запушване на кръвоносния съд. Поради тази причина, тези болни приемат мощни комбинации от лекарства, предотвратяващи съсирването на кръвта. При пациентите, при които възниква такъв проблем вече се съчетават  два риска. Единият от образуване на тромби (свързан с поставения стент) и другият – риск от кървене (свързан със съпътстващото задължително лечение). Ако пациентът има риск от кървене, свързан с друго извънсърдечно заболяване – тези лекарства са му противопоказни и ако бъдат дадени не на място, те могат до доведат до смърт. „Няма значение, че сме оправили сърцето ако сме убили човека.“, казва проф. Георгиев. Поведението, което международната медицинска общност препоръчва сега, е преди поставянето на чуждо тяло в организма да се прави комплексна оценка на рисковете и ползите от стентиране в конкретната ситуация. Вярното решение е обсъждане на цялостното поведение в контекста на непосредствените и последващи нужди на болния, което означава обсъждане едновременно както от кардиолог, така и от интервенционален кардиолог, който поставя стентовете, от кардиохирург и евентуално невролог, нефролог и съдов хирург, защото гледните точки са различни. Екипният подход  е много важен, и когато говорим за сърдечно-съдовите заболявания той е възможен само в болници, които разполагат със съответните звена – кардиохирургия, съдова хирургия, нефрология, неврология и неврохирургия. Рисковете при провеждане на интервенционално лечение са свързани с вероятността докато се лекува сърцето да се стигне до увреждане на друг орган, защото всеки орган за да работи нормално има нужда от кръвоснабдяване, а съдовите региони са свързани помежду си. Въпросът винаги е в преценка на приоритетите. Много често засягането на сърдечните съдове се съчетава със засягане и на мозъчните съдове и това е основанието в Университетската болница „Св. Марина“ да се прави едновременна диагностика и на двете съдови зони. Целта е болният да бъде оценен цялостно и лекуван комплексно за да може да живее по-дълго, а не с определена манипулация да му бъде скъсен животът. Има недостатъци в системата, осигуряваща широк достъп до интервенционално лечение. В десетките ангиографски лаборатории, които се откриха и в много малки населени места, работят по двама лекари, понякога с малък опит, които трябва да са на разположение 24/7. Невъзможно е двама лекари да поемат тази тежест и да бъдат в кондиция при всяка следваща възникнала необходимост. Проблемът в стентирането не е в самото стентиране, а в правилната оценка на конкретната ситуацията, което изисква както достатъчно опит от страна на лекуващите екипи, така и нужната техническа обезпеченост. За да се промени ситуацията в полза на пациентите е необходим точен и стриктен контрол върху дейността на частните и държавните ангиографски лаборатории, увеличаване на броя на кардиохирурзите в страната и правилно поведение от страна на лекарите, които трябва да разглеждат пациента като болен човек, а не само като болен орган. Често разделяме индикациите за извършване на дадена намеса в човешкия организъм на клинични и анатомични. Клиничните индикации изискват цялостна оценка на пациента, а не оценка само на конкретната анатомия. Проф. Георгиев препоръчва на пациентите със симптоми задължително да посетят личния си лекар и кардиолог, който да прецени състоянието им, а при остри състояния да търсят възможност за незабавно транспортиране до многопрофилни университетски болници, които разполагат с целия необходим арсенал за провеждане на комплексно лечение на болните.", "date": "2018.06.08", "title": " Решението за поставяне на стент да се взема от екип от различни специалисти\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d1%85%d0%be%d0%bb%d0%b0%d0%bd%d0%b4%d1%86%d0%b8-%d0%b2%d0%bd%d0%b5%d1%81%d0%bb%d0%b8-%d1%83-%d0%bd%d0%b0%d1%81-1/", "text": "Канал за контрабанда на суровини за производството на амфетамини разби Варненската окръжна прокуратура в сътрудничество с агенти на ДАНС, агенция “Митници” и Дирекцията на Националната полиция. По случая са задържани двама холандци, които са обвинени за контрабанда на три вида прекурсори с общо тегло над 16 тона, съобщи окръжният прокурор Владимир Чавдаров. От 26 януари 2017 г. до 16 март 2018 г. чужденците внесли три пратки от забранените вещества през пристанище Варна-запад. Прекурсорите пристигали с кораби в контейнери, укрити зад легални стоки и декларирани като такива. Първо през порта били вкарани 4,297 т прекурсор PMK. Следващата пратка била от 7,525 т прекурсор APAA, а последната-4,4 тона от вида APAAN. За да разбият канала, разследващите използвали специални разузнавателни средства и контролирана доставка. С участието на прокурори от Международния отдел на Върховния касационен съд били разкрити преките извършители, които били закопчани при пристигането им в София в четвъртък. Двамата мъже са задържани за 72 часа, вече са конвоирани до Варна и в събота Окръжният съд ще гледа мерките им за неотклонение. Разследват и българи за участие в схемата, уточни Чавдаров. Според него случаят е особено тежък и е регистриран като международен казус в EUROJUST-Хага. Той обаче няма връзка с хванатите преди седмица пак на Варна-запад 2,5 тона прекурсори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Задържаха двама холандци, внесли у нас 16 тона прекурсори за производство на наркотици\t\t\t"}
{"url": "https://trud.bg/%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%b1%d0%b5%d0%b7-%d0%bb%d1%8f%d1%82%d0%bd%d0%b0-%d0%bf%d0%be%d1%87%d0%b8/", "text": "54% от българите не планират да почиват това лято, 44% пък казват, че възнамеряват, а 2 % от анкетираните все още не знаят, сочат данните от изследване на „Галъп”. В България на море мислят, че ще могат да отидат 55% от заявилите, че ще почиват. За море в чужбина пък мислят 36% от онези, които планират почивка. 26% от възнамеряващите да почиват ще предпочетат планина в България. Останалите споменават всякакви форми на културен, СПА и други видове туризъм. Средният брой дни планирана почивка е 10. Повечето българи обаче не искат или не могат да слеят всичките дни почивка. Средните подготвени пари за лятна почивка са 1557 лв. Сумата е близо една средна за страната брутна месечна заплата и половина или една средна брутна софийска заплата, посочват социолозите. По повод текущата дискусия относно преместваеми обекти, мнозинство от 78% не приемат идеята за спешни промени в законите. 19% пък я приемат. Останалите се колебаят. Беше проверено отношението към някои конкретни идеи в тази насока. Например, има предложение премахването на обекти на плажа, като се ползва тежка техника, да се състои през юни месец, като сезонът вече е започнал. Според 74% от отговорилите това ще се отрази негативно. 6% са на обратното мнение. За 18% няма да има особен ефект. Останалите не могат да преценят. Очевидно е, че хората у нас искат повече правила и законност, като в същото време не се създават допълнителни проблеми за почиващите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Над половината българи без лятна почивка (ГРАФИКИ)\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bf%d0%be-%d1%81%d0%bb%d1%83%d1%87%d0%b0%d1%8f-%d0%bf%d0%b5%d0%bb%d0%be%d0%b2-%d0%bd%d0%b0%d0%b7%d0%bd%d0%b0%d1%87%d0%b8%d0%bb-%d0%b2%d1%8a/", "text": "“Ние сме били на крачка да заловим Пелов преди това убийство. Така се случва. Както каза един колега – малшанс сме имали да не сме ние и се е получило убийството. Според мен е добре, че убиецът не е направил по-големи бели”. Това заяви в Бургас МВР министърът Валентин Радев, по повод престрелката в Ботев град, при която бе убит избягалия затворник Владимир Пелов. Министърът е разпоредил вътрешна проверка по случая. На този етап той не коментира ще има ли уволнени сред служителите, докато не приклюби проверката и не се установи имало ли е пропуски. „Ще направим анализ, ще го чуете и ще останете удоветворени. Всичко ще разберете и ще оцените дали сме взели правилни мерки. За много от действията сме доволни от тези, които са ги правили. Това, което е на повърхността не е същото. Ще чуете цялата информация и тогава нека даваме оценки“, добави министърът. По думите му, всичко, което е чул от професионалното ръководство и това, което изгледал по телевизията се разминавало доста.  “Имало е сигнали постоянно. След това видяхте какво намерихме на мястото, където той е живял – взривни вещества, ръчни гранати. Аз казах – рано или късно тези двамата по някакъв начин ще бъдат спрени да правят тези неща. И двамата са много опасни, особено Пелов. Случи се по този начин”, заключи министър Радев. Бяхме по следите и кръгът се стесняваше около тях, каза главният секретар Младен Маринов. Той обясни, че скривалището на Пелов било кошара в планината. “Беше през нощта. Търсехме хора, които да ни заведат до там, включително и горски. Ангажирахме и хеликоптер на гранична полиция и джипове с термокамери. По сигнала е действано сериозно. Всичко е проверено. Иззети са и камери от едно горско стопанство.Не мога да ви кажа конкретика, за да потвърдя, че колегите са си вършили работата с пълната отговорност. Благодаря на екипа, който работи. Критиките са безпощадни, включително и от напуснали системата. Подкрепям екипа, който работи и продължава да се работи. Лесно е да се критикува, но е трудно да се запазят професионалистите”, добави Маринов. Дали ще бъдат повдигнати обвинения на тези, които са крили Пелов, това е в правомощията на прокуратурата, коментира още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.08", "title": " Проверка по случая “Пелов” назначил вътрешният министър"}
{"url": "https://trud.bg/1000-%d0%ba%d0%be%d0%bc%d0%b0%d0%bd%d0%b4%d0%b8%d1%80%d0%be%d0%b2%d0%b0%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b1%d0%b4%d1%8f%d1%82-%d0%bf%d0%be-%d1%87%d0%b5%d1%80%d0%bd%d0%be/", "text": "Над 1000 полицаи ще бъдат командировани по Черноморието за летния сезон, 757 са само в Бургаски регион. Сред тях румънци, чехи, вече има и двама германци. Те ще превеждат, ще помагат и ще патрулират. Това заяви в Бургас вътрешният министър Валентин Радев след среща с областното ръководство на МВР. На нея присъстваха и министърът на туризма Николина Ангелкова, кметът на Бургас Димитър Николов, областният управител Вълчо Чолаков. “Над 750 камери наблюдават града ви, скоро ще станат 1000. 350 са в Слънчев бряг. Нямам притеснения от това, което чух, доволен съм”, каза Радев. Според министър Николина Ангелкова има много компании, които са предпочели Бургас като дестинация и сезонът ще започне по-рано. „В Слънчев бряг ще има осигурена охрана на всички 8 пропускателни пункта. Има забрана да се извършва подвижна търговия на алеята в курорта. Уверена съм, че сезонът ще бъде успешен.“, каза тя.", "date": "2018.06.08", "title": " 1000 командировани полицаи бдят по Черноморието"}
