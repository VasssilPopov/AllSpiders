{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b8-%d0%b2-%d1%81%d0%bb%d0%b8%d0%b2%d0%b5%d0%bd%d1%81%d0%ba%d0%b0-2/", "text": "От 29 януари Сливен и областта е в грипна епидемия, съобщиха от областната администрация. До 7 февруари включително ще бъдат прекратени учебните занятия в четирите общини на областта – Сливен, Нова Загора, Котел и Твърдица. От РЗИ разпоредиха противоепидемични мерки за ограничаване на грипа и острите респираторни заболявания.  Спират се свижданията, плановите операции в лечебните заведения, както и консултациите на здрави бременни жени и кърмачета, всички профилактични прегледи и имунизации. В детските заведения ще е провежда стриктен ежедневен филтър, като откритите болни деца няма да се приемат, а  заболелите лица от персонала няма да бъдат допускани до работа. Освен това се преустановяват масовите мероприятия и тренировъчните процеси в спортните зали. От РЗИ – Сливен препоръчаха на населението при наличие на симптоми на грип и остри респираторни заболявания да не се провежда самолечение, а болните с висока температура и други признаци на грип и ОРЗ да се обръщат за преглед към лекар за назначаване на адекватна терапия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tОбявиха грипна епидемия и в Сливенска област\t\t\t"}
{"url": "https://trud.bg/%d0%b8%d1%80%d0%b0%d0%bd%d0%b5%d1%86-%d0%b3%d0%be%d0%bd%d0%b8-%d0%ba%d0%b2%d0%be%d1%82%d0%b0-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d1%82%d0%b0%d0%b5%d0%ba%d1%83%d0%be/", "text": "Иранецът Фарзад Золхадри ще гони квота за България в таекуондото на единствената възможна олимпийска квалификация в Милано през април. \n„Процедурата вече е задействана – заяви Слави Бинев, президент на федерацията. – Надявам се, дотогава да получим всички документи.“ И уточни, че решението на Золхадри да смени държавата, не са политически. „Иранците са едни от най-силните на таекуондо в света и имат много състезатели в една категория – продължи Бинев. – Не могат всички да се реализират, затова търсят алтернативи.“ Золхадри е сребърен медалист от световната купа през 2015-а. Само финалистите в Милано взимат квоти за Токио 2020. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tИранец гони квота за България в таекуондото\t\t\t"}
{"url": "https://trud.bg/%d0%be%d0%b3%d1%80%d0%b0%d0%b1%d0%b8%d1%85%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d1%81%d0%b5%d0%ba%d1%81/", "text": "Мъж на 60 г. от шуменското село Бяла река беше бит и ограбен, след като покани в дома си дама за интимност. Злото дошло от страна на съпруга й. Първоначално двамата мъже се договорили А.К. да приеме в дома си за 2 часа жената и да плати за близостта 20 лв. В събота жената пристигнала, но само след 15 минути в къщата нахлул съпругът й и започнал да крещи на домакина. Ударил го по лицето, взел му таблета, флаш памет, 40 лв. и изчезнал. Два дни след случката, в понеделник, битият отишъл в Полицейския участък във Върбица и уведомил за грабежа. След часове униформени задържали 40-годишен криминално проявен за деянието. От съобщение на полицията става ясно, че той ще отговаря за извършен грабеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tОграбиха кандидат за секс\t\t\t"}
{"url": "https://trud.bg/%d1%83%d1%82%d1%80%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%be%d1%82-%d1%88%d0%b5%d1%81%d1%82%d0%b8-%d0%b4%d0%be-%d1%81%d0%b5%d0%b4%d0%bc%d0%b8-%d0%ba%d0%bc-%d0%bd%d0%b0/", "text": "Утре – 29 януари, от 8:30 ч. до 17 ч., движението от 6-ти до 7-ми км на АМ „Хемус“, в посока Варна, ще се осъществява поетапно в една от трите ленти поради дооборудване на контролна рамка на тол системата при 7-ми км. Необходимо е шофьорите да карат с повишено внимание, да спазват стриктно поставената сигнализация и ограничението на скоростта от 70 км/ч, съобщават от АПИ. От 10 ч. до 15 ч. движението в тунел „Траянови врата“ на АМ „Тракия“ в тръбата за Бургас ще е в една лента поради ремонт на пожаро-известителната система. Ще бъде ограничено преминаването в изпреварващата лента. Трафикът ще се пренасочва в активната лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tУтре движението от шести до седми км на „Хемус“ ще се осъществява в една лента\t\t\t"}
{"url": "https://trud.bg/%d0%bc%d0%b2%d1%84-%d1%80%d0%b0%d1%81%d1%82%d1%8f%d1%89%d0%b8%d1%8f%d1%82-%d0%b4%d1%8a%d0%bb%d0%b3-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%bb%d1%8f%d0%b2%d0%b0-%d1%80%d0%b8%d1%81%d0%ba/", "text": "Международният валутен фонд призова централните банкери да следят внимателно финансовите уязвимости като нарастващите нива на дълга, които биха могли да представляват средносрочен риск за световната икономика. МВФ също така предупреди, че по-нататъшното облекчаване на паричната и лихвена политика не е отговорът на подобни рискове, предаде  . Най-новите икономически прогнози на МВФ залагат на леко възстановяване на световната икономическа активност през тази и следващата година, макар и до малко по-ниски нива от предходните прогнози, тъй като облекчаването на паричната и лихвена политика в глобален план допринесе за растежа през 2019 година. МВФ заяви, че глобалният растеж би бил с 0,5 процентни пункта по-нисък без предприетите през миналата година действия от страна на централните банки, които осъществиха сумарно най-сериозното намаляване на лихвените проценти в развитите и нововъзникващите пазарни икономики след глобалната финансова криза през 2008 година. По-нататъшното облекчаване на световните финансови условия в този етап на икономическия цикъл и нарастващите финансови уязвимости могат да застрашат икономическия растеж в средносрочен план, посочват в блога на МВФ Тобиас Адриан, директор на отдела за парични и капиталови пазари на фонда и неговият заместник Фабио Наталучи. „Погледнато в дългосрочен план, облекчаването на световните финансови условия толкова късно в икономическия цикъл и продължаващото натрупване на финансови уязвимости – включително нарастването на оценката на активите до разтегнати нива при някои пазари и държави, нарастването на дълга и големият приток на капитали към развиващите се пазари – всичко това може да застраши икономическия растеж в средносрочен план“, отбелязват членовете на МВФ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tМВФ: Растящият дълг представлява риск за световната икономика\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bc%d0%b5%d1%82%d0%be%d0%b4%d0%b8%d0%b5%d0%b2-%d0%b2-%d0%bc%d0%be%d0%bc%d0%b5%d0%bd%d1%82%d0%b0-%d1%81%d0%bc%d0%b5-%d1%81%d0%b2%d0%b8%d0%b4%d0%b5%d1%82%d0%b5/", "text": "В момента сме свидетели на разграждане на държавността.  Това заяви Калоян Методиев, началник на кабинета на президента Радев, по БТВ, във връзка с публикуваните по-рано от прокуратурата записи, включващи държавния глава и поисканото преди дни тълкуване от Конституционния съд на текстове от Конституцията, касаещи разследването на действащия президент. „Въпросителните са една страница, а отговорите – нула. За момента няма официална позиция и яснота по случващото се“, призна Методиев. „Нямам обяснение защо главният прокурор поиска това тълкуване. На първо четене, все още сме в сферата на догатките. Нещата се развиват в мълниеносен порядък“, добави той. По отношение на публикуваните записи, включващи Румен Радев, Калоян Методиев коментира: „В момента сме свидетели на разграждане на държавността. Отдруга страна, държавата върви от криза в криза. Има междуинституционална борба. Създават се условията за буря в държавата, една мътна вода, а кой какво ще лови в тази мътна вода предстои да видим“. „Ако президентът каже, че България е добре, той би загубил най-голямото си оръжие – доверието на хората. Президентът търябва да казва истината. Държавата вече не може да осигури дори битовите потребности, например вода, на двуцифрен процент от населението си“, добави Калоян Методиев. Той сподели, че не е разговарял с Радев след публикуваните от прокуратурата записи по-рано през деня. „Вече се страхувам да се чуя с него“, добави Методиев. „Ако тръгне процедура по импийчмънт (отстраняване – бел.ред.) на президента, рейтингът му от 60% ще стане 80%“, заяви началникът на кабинета на Румен Радев. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tКалоян Методиев: В момента сме свидетели на разграждане на държавността\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%89%d0%b5-%d0%b8%d0%b7%d0%bf%d1%80%d0%b0%d1%82%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%b4%d0%b0/", "text": "Правителството ще изпрати самолет, който да прибере блокираните български студенти от град Ухан, каза премиерът Бойко Борисов. По-рано днес Владислав Спасов, временно управляващ посолството на България в Пекин, съобщи, че в момента са установени четирима български студенти в Ухан. По думите му, те са в добро здравословно състояние. Възложено е на Министерството на външните работи да се следи дали има възможност да се приберат българските студенти от китайския град Ухан. „Ако ни разрешат, ще пратя самолет да ги прибере, колкото и да ни струва“, каза премиерът. Редица други страни също са готови да евакуират свои граждани от огнището на заразата с коронавирус. Смъртните случаи вече са 106, заразените надвишиха 4 000. Опасната пневмония вече е и в Германия. В същото време българи, които се готвеха за екскурзии в Китай масово се отказват заради вируса. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tПравителството ще изпрати самолет да прибере блокираните български студенти от Китай\t\t\t"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd%d0%b8-%d1%81%d0%b8%d0%bb%d0%b8-%d0%bf%d1%80%d0%b5%d0%b2%d0%b7%d0%b5/", "text": "Сирийски правителствени сили са превзели по-голямата част от Маарет ал Нуман, град от символично и стратегическо значение в последния бастион на враговете на режима – северозападната провинция Идлиб, предаде АФП. „Сирийската армия е превзела повече квартали в Маарет ал Нуман и сега претърсва района“, съобщи и сирийската агенция САНА. Базираната във Великобритания правозащитна Сирийска обсерватория за правата на човека съобщи, че мнозинството бунтовници и джихадисти са били изтласкани от сили на режима, които щурмували по-рано днес града. Районът бе под контрол на опозицията от 2012 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tСирийски правителствени сили превзеха град в провинция Идлиб\t\t\t"}
{"url": "https://trud.bg/e2000-%d0%bd%d0%b0-%d0%b1%d0%b5%d0%b1%d0%b5-%d0%b4%d0%b0%d0%b2%d0%b0-%d0%b3%d1%8a%d1%80%d1%86%d0%b8%d1%8f-%d0%be%d0%b1%d0%b7%d0%be%d1%80/", "text": "Доход до 40 000 евро годишно е сред условията Еднократна надбавка от 2 000 евро за всяко новородено въвежда Гърция от 1 януари т. г. Това предвижда законопроект на гръцкото министерство на труда и социалната политика, който бе одобрен от ресорната комисия в парламента, а вчера трябваше да бъде гласуван и в пленарна зала. Според правителството в Атина тази помощ се очаква да даде стимул на бъдещите родители и същевременно да бъде важна подкрепа по време на възпитанието на детето. Сумата ще се изплаща на две равни вноски. За отпускането є трябва да бъдат покрити определени критерии, включително годишният доход на семейството да не надвишава 40 000 евро, майката да пребивава законно и постоянно в Гърция. Ако е от трета държава (извън ЕС), тя трябва да е живяла в Гърция поне 12 години, преди да кандидатства за надбавката. Отбелязва се, че надбавката за раждане не попада в никоя категория на доходите, освобождава се от всякакъв данък, такса, налог или удържане в полза на държавата или трето лице и не се конфискува или прехваща с установени дългове. Разходите за надбавки за новородено за 2020 г. се очаква да достигнат 123 милиона евро, а за всяка следваща година ще бъдат около 170 милиона евро. Демографският проблем е обявен за национален от гръцките политици. Страната има ниска раждаемост и голяма емиграция. Данните сочат, че между 2011 г. и 2015 г. населението на Гърция е намаляло от 11,2 на 10,8 милиона, а според прогнозите до 2050 г. може да се стопи до 10 милиона души. За борба с демографския проблем се предприемат редица мерки като увеличаване на необлагаемия доход на родители с малки деца, намаляване на ДДС за детските стоки и храни от 24% на 13%. Правителството обсъжда и законопроект за данъчни облекчения за фирми, които наемат на работа родители с малки деца.   Румъния удвои месечните надбавки По 246 лв. до 2 годишни месечно От януари т. г. в сила в Румъния влязоха нови, удвоени детски надбавки, отпускани от държавата. За деца от 2 до 18 г. месечно в северната ни съседка вече се полагат по 300 леи (123 лв.), а за малчугани до 2 г. – по 600 леи (246 лв.). Същата сума се изплаща и на деца с увреждания до 18 години. Предишното увеличение на детските надбавки в Румъния влезе в сила от 1 март м. г. То бе предложено от опозицията като поправка в бюджета за 2019 г. и бе одобрено в пленарна зала. Тогава надбавките за деца от 2 до 18 г. нараснаха от 84 леи (34 лв.) на 150 леи (61 лв.), а за деца между 0 и 2 години скочиха от 200 леи (82 лв.) на 300 леи (123 лв.).   Русия разширява обхвата на „майчиния капитал” От 2007 г. в Русия действа държавна програма за подпомагане на семейства, които отглеждат деца. Става въпрос за еднократното отпускане на средства – т. нар. майчин капитал. Техният размер се индексира годишно, като първоначалният бе 250 000 рубли (7100 лева), а през м. г. вече достигна 453 000 рубли (12 900 лева). Парите се даваха за второ, трето и последващо дете, а програмата бе предвидено да действа до 2021 г. Програмата обаче ще бъде удължена, а обхватът є разширен по поръчение на президента Владимир Путин. В посланието си пред парламента на 15 януари т. г. той предложи майчин капитал вече да се плаща и за първо дете, а програмата да продължи до 2026 г. Майчиният капитал може да се използва за определени предназначения като подобряване на жилищните условия (купуване на жилище), образование на детето (включително в платено училище), социална адаптация за деца инвалиди. Парите не могат да бъдат просто сложени на банков депозит или похарчени за погасяване на дългове, а разходването им се следи под лупа.   По 250 лв. за първа рожба у нас Не зависи от дохода на родителите  В България държавата дава по 250 лева еднократна помощ за раждане на първо дете. Сумата се определя всяка година със Закона за държавния бюджет, но на практика не е променяна от години. За второ дете помощта е 600 лева, за трето – 300 лева, а за всяко следващо по 200 лева. Родителите на близнаци получават еднократно 1200 лева. Паричната помощ не зависи от дохода на семейството. Единственото изискване е детето да не е оставено за отглеждане в специализирана институция. Правото за получаване на средствата възниква от датата на раждане на детето, като парите може да бъдат поискани в срок от 3 години след тази дата.   В Несебър – по 2 бона, в Созопол – 1000 лв. Мария Кехайова \nТРУД, Бургас В Бургас общината няма материални стимули за семействата с първа рожба. Бебетата, които идват на бял свят са много и затова сме насочили усилията си в друга насока, казаха от кметството. Общинарите подпомагат програмата “ин витро”- за двойки с репродуктивни проблеми. Родителите на всяко новородено дете в Созопол се стимулират с 1000 лева от общината. В Несебър пък сумата е двойно повече- 2000 лева от общината за всяко дошло на бял свят бебе. В Царево дават “скромно, но от сърце”- по 100 лева на всяко бебе. В град Камено не дават пари, но имат безплатна млечна детска кухня и безплатна детска градина.   В Девня отпускат по 500 лeва за дете Даниела Фархи \nТРУД, Варна Девня и Ветрино са двете общини във Варненско, които отпускат еднократни помощи за раждане. Във Ветрино сумата варира от 150 до 500 лв. според това кое поред е бебето и какво образование има майката. Най-голям е бонусът за висшистки. В Девня помощта е закована на 500 лв., като единствените условия са родителите да са пълнолетни и да имат адресна регистрация на територията на общината. Тя осигурява и безплатни детски градини. Същата мярка за насърчаване на раждаемостта и борба с демографската криза прилагат Вълчи дол и Дългопол, където забавачките са без такси. Във Варна еднократни помощи за раждане няма. За сметка на това местната хазна осигурява подкрепа на двойки с репродуктивни програми. Тази година за инвитро помощи са предвидени 238 000 лв., а през последните 4 г. общината е раздала общо над 600 000 лв. Резултатът от програмата са 52 нови варненчета. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\t€2000 на бебе дава Гърция (обзор)\t\t\t"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82%d1%8a%d1%82-%d0%bf%d1%80%d0%be%d1%84-%d0%b4-%d1%80-%d0%b1%d0%be%d1%8f%d0%bd-%d0%b4%d1%83%d1%80%d0%b0%d0%bd%d0%ba%d0%b5%d0%b2-%d0%bf%d1%80%d0%b5-4/", "text": "Предложението за промени в Закона за БНБ, които отварят вратичка за по-ранно отвързване на сегашния курс на лева към еврото, основателно предизвика дискусия. За съжаление тя е постфактум на законодателния акт. Какво мисли по въпроса известният икономист Боян Дуранкев? Той твърди, че в бизнеса нещата са като на бойното поле и всяка държава трябва да отстоява собствените си интереси. И че хората предпочитат да вярват повече на слуховете за опасност, отколкото на слуховете за светло бъдеще. – Г-н Дуранкев, внесени са промени в Закона за БНБ, които отварят вратичка, докато сме в т. нар. чакалня за Еврозоната, фиксираният курс на лева да бъде променен, ако някоя от държавите в Еврозоната поиска това. Заплаха ли е това за Валутния борд у нас? \n– По този повод ще си позволя да припомня мъдрите мисли на най-великото име в японския мениджмънт – Кеничи Омае. Той многократно твърди, че в бизнеса нещата са като на бойното поле: целта на стратегията е да се създадат условия, най-благоприятни за своята страна. Та въпросът е: дали България има или няма изгода от „отворената вратичка“, както вие подсказвате, за нахлуване на възможности за промяна на фиксирания курс на лева спрямо еврото (преди – спрямо германската марка)? Ако се извърши референдум до гражданите на нашата страна, със сигурност почти 99% от анкетираните ще са категорични че „циментираният“ курс на лева е за предпочитане пред „плаващия“ курс. И те са прави в много отношения. Стабилността на съотношението лев/евро зададе и задава дългосрочна сигурност на доходите (независимо от по-голямата инфлация през 2019 г.), дългосрочна сигурност на разходите, както и сигурност на инвестициите, каквато сигурност няма на съседните „извъневрови“ пазари. Другият въпрос е, кой се крие зад онзи почти 1%, който бленува за разпускане на курса на лева спрямо еврото? Да направим едно хипотетично допускане, че се премине към „плаващ“ курс. Най-вероятно (отново с вероятност над 51%) промяната ще е неблагоприятна, например 1 евро за 3 български лева. Кой печели?! Много просто, който е теглил кредити в лева, а има налични евро. На практика кредитът в лева ще се стопи със съответния значим процент и кредитополучателят ще се превърне в поредния „чист“ кредитен милионер. Има доста такива „едри мечтатели“ в момента, имат интерес от промяната. Но огромната част от хората държат своите заплати, печалби и инвестиции в лева, което ще ги обезцени значително. Те нямат горния интерес. – Шефката на бюджетната комисия Менда Стоянова заяви категорично пред „Труд“, че няма такава опасност. Но все пак текстовете са внесени в парламента! \n– Винаги, когато някой голям човек каже, че няма опасност, той е прав. Поне за себе си. Но единственото, което се движи по-бързо от скоростта на светлината, това е слухът че нещо неприятно може да се случи. Хората предпочитат да вярват повече на слуховете за опасност, отколкото на слухове за светлото бъдеще. Именно по тази причина съм категоричен, че нивото на шефката на бюджетната комисия е недостатъчно, за да пресече негативните слухове. Очаквам това да сторят финансовият министър, шефът на БНБ и накрая – онзи, който винаги блокира лошите факти и слухове – самият премиер Бойко Борисов. – Защо според вас това се прави в преходните и заключителни разпоредби, а не в основния текст на Закона. Не смятате ли, че е необходимо някакво обществено обсъждане преди това? \n– По същество, чрез Валутния борд България неформално е приела еврото. Допускането, че ще може да се приложи „гъвкавост“ на валутния курс по времето на престоя ни в „Чакалнята на еврото“, е доста опасен ход. Предложението за промяната на Закона за БНБ е, че от датата на влизане на България във валутно-курсовия механизъм ERM II (чакалня на еврозоната) официалният курс на лева към еврото трябва да е равен на курса, договорен по съответните резолюции между Европейската централна банка и останалите държави от еврозоната плюс Дания, която също е в чакалнята на еврозоната. Това означава, че други държави могат да поискат промяна на курса от 1.95583 лева за евро, въпреки че може да не се занимават с такива дреболии. – Ако все пак, например Дания, която също е в преговори за Еврозоната, или Нидерландия, или Германия поискат промяна на курса, ще можем ли да се противопоставим? \n– За съжаление, поне на пръв поглед, България е югоизточното ъгълче на славния Европейски съюз, което е без особена тежест. Оглеждайки се, който и от Европейския съюз да поиска нещо, ние ще го изпреварим с даването му. Разбира се, като амбиция, ние може да се опрем на исканията на Северна, но не и на щенията на Македония, шеговито, вметнато. България не е Полша или Унгария, още по-малко Германия, Франция или Нидерландия. Затова и макар формално да сме изпълнили нормативите за Шенген, ни сочат, че и приемането ни ще стане… някога. – Кой ще спечели и кой ще загуби от това? Има ли риск за депозитите на фирмите и домакинствата. Какво ще се случи с кредитите? \n– Какъв може да ефектът от подобна „гъвкавост“ (от фиксиран курс към плаващ, поддържан в коридор с флуктуации до 30% (от -15 до +15), ако се допусне обезценка на лева, което е най-вероятното. За кредитите – подсказах по-горе. От една страна, огромната част от хората държат своите заплати, печалби и инвестиции в лева, което ще ги обезцени значително. Те няма горния интерес. От друга страна, банки, застрахователни компании, пенсионни фондове, здравни фондове и т. н., в следващия момент ще разполагат с по-малко реални средства, което означава, че ще преминат на „диетичен режим“. А клиентите им ще трябва да се оправят с непланови средства – ако ги имат – или с нови кредити. Може да се стигне до банкова ваканция или даже до банкови фалити. От трета страна, вносните стоки ще поскъпнат. И понеже става дума и за суровини, и за енергоносители, това означава, че ще поскъпнат и българските стоки по линия на преките и косвените разходи. И понеже престоят ни в ERM II ще бъде минимум две години, а може и доста повече, при подобен „гъвкав курс на лева“, изгодата на България е още сега да заяви и настоява, че правителството трябва да договори и ясно да заяви, че съществуващият валутен курс няма да бъде променян и партньорите от ЕЦБ и еврозоната са съгласни за това. – Идеята беше Валутният борд да остане до деня на влизането в Еврозоната. Възможно ли е това да се случи още докато сме в механизма ERM II, т. нар. чакалня? \n– Теоретично – да, но на практика не трябва да го допуснем. Ще си позволя да перифразирам един банален афоризъм: ако се събори Валутният борд, левът ще изглежда политически жив, но ще го мислят за икономически мъртъв, а хората няма да вярват нито на едното, нито на другото! Да не дърпаме европейския Дявол за опашката! – Бихте ли дали примери с други страни, които не са били във валутен борд преди да влязат в Еврозоната. \n– Ровейки се из другите практики на аналозите в Европейския съюз, навсякъде виждам първоначални „ръбати“ ценови промени, колкото и да изглеждат незначителни. Но при нашия Валутен борд преходът може да бъде на „по-мека възглавница“ – Условията за приемане на еврото бяха затегнати, това пролича и за България. Появиха се чисто политически изисквания, каквито не съществуваха за други страни. Защо се случи това и защо го допуснахме? \n– Няма нещо, което да не се развива, всичко тече, всичко се променя. Тези „допълнителни“ изисквания към България може да изглеждат несправедливи на всички наши управляващи, но ЕС иска по-голяма хигиена при допуск след прага на къщата. Мислите ли че, например Северна Македония ще бъде приета без още по-твърди политически искания в Съюза, особено от страна на България, ако до тогава не се решат „културните“ противоречия?! – И все пак, ако всичко върви по вода, нищо, че в Перник тя е кът, кога да очакваме края на левчето? \n– Краят е дошъл отдавна, но са останали знаците. Формален край има след връзването ни за еврото, остава да приемем и символичния край. – Може би девизът ни трябва да бъде: „Бързай бавно“. Вие какво мислите? \n– Стратегията на костенурката теоретично винаги е била за предпочитане пред стратегията на бързоногия заек. Но очакванията на българите бяха след приемането на родината ни за членка на ЕС, ние да галопираме със скоростта на пумата, изпреварвайки зайците. През първите години хората живееха с големи очаквания, а сега повечето българи, останали без мечти за по-добро бъдеще, очакват оня с косата. Не се шегувам, разбира се. – Ако трябва да успокоим читателите, какво бихте ги посъветвали. Имам предвид – как да планират фирмените и семейните си бюджети, ако имат средства, в какво да ги инвестират и как да си оплетат инвестиционната кошница. Това важи, разбира се, и за чуждестранните инвеститори… \n– За да няма брожения, необходимо е „главният мозък“ на държавата да се задейства. за съжаление „главният мозък“ страда отдавна от биполярно разстройство. Едно мисли министърът, друго говори другият министър и накрая – Бойко Борисов оборва и двамата преждеговорищи, даже понякога и себе си. Впрочем, всеки има право на еволюция, няма някой безгрешен освен бащата на Бог. – Току-що завърши Световният икономически форум в Давос. Какви са основните му послания и как ще повлияят те върху бъдещето на България? \n– Най-впечатляващото за публиката беше, че на този форум се събраха над 3000 участници от 117 държави, като за участие бе необходимо членство, което струва някъде между 60 000 и 600 000 долара плюс допълнителна такса от над 27 000 долара на човек, за се влезе на самата конференция. Над 2/3 от участниците платиха тези суми. Друг дребен факт: хотелска стая с 12 квадратни метра струваше 10 000 долара на нощ, а един хот-дог – 25 долара. Големи цени за Големи клечки, разбира се. Така че това беше поредна (вече 50-та) не много конспиративна среща на свръхбогаташите, а сред тях – и няколко „Петковци барабар с мъжете“. Двата основни документа, лансирани на форума, имаха интересни заглавия: „Манифеста на Давос“ и „Доклад за глобалните рискове 2020 г.“. И двата документа изискват промени както в икономиките, така и в поведението на бизнеса, а също и преоценка на глобалните рискове. Полезно е поне държавниците ни да ги прочетат внимателно. Основната обсъждана тема бе „Какъв капитализъм искаме?“. Това може би е определящият въпрос на нашата ера. Ако искаме да поддържаме икономическата си система за бъдещите поколения, трябва да u отговорим правилно. Що се отнася до България, у нас царува моделът на „едноличния капиталист“ от XVIII-ти и XIX-ти век, който е преди „акционерния капитализъм“ на Запада и след „държавния капитализъм“, характерен до 1990 г. у нас. Така че българският бизнес, ако иска да бъде модерен, а не само модно облечен, трябва да щудира тези два документа. Бъдещето ще го изпитва по тях, а не по Адам Смит. Нашият гост \nБоян Дуранкев е роден на 2 май 1951 г. Икономист, специалист по маркетинг и стратегическо планиране. През 1980 г. завършва социално-икономическо планиране в Университета за национално и световно стопанство, където продължава неговата академична и научна кариера. Специализирал е в САЩ и Германия. През 1989 г. придобива степента доктор по икономика, през 1994 г. става доцент, а през 2010 г. – професор. Дуранкев е автор на повече от 80 статии, студии и книги. Преподавател по маркетинг и маркетингови комуникации в УНСС и във Висшето училище по застраховане и финанси. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tИкономистът проф. д-р Боян Дуранкев пред „Труд“: Променлив валутен курс в “Чакалнята на еврото” е доста опасен ход\t\t\t"}
{"url": "https://trud.bg/%d0%b7%d0%b0%d0%b4-%d0%ba%d1%83%d0%bb%d0%b8%d1%81%d0%b8%d1%82%d0%b5-%d0%bd%d0%b0-75-%d0%b3-%d0%be%d1%82-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be/", "text": "Държавите, превърнали русофобията в национална кауза, ги очакват разочарования На церемонията в мемориала на Холокоста „Яд Вашем” в Йерусалим миналата седмица Путин седеше между двамата израелски домакини – прпремиера Нетаняху и президента Ривкин. След церемонията откриха и паметник на загиналите при блокадата на Ленинград. Руският президент произнесе и ключовата реч на форума, ако не броим Нетаняху, който не пропусна случая да се закани на Иран. Вицепрезидентът на САЩ Майк Пенс се бе разположил скромно до г-жа Нетаняху. Френският президент Макрон бе видимо напрегнат, може би си спомняше какво казал за французите фелдмаршал Кайтел преди подписването на капитулацията на Германия във Втората световна война (ВСВ) – „и тези ли също са ни победили?” „Брекзитания” бе представена символично от Уелския принц. На честването бе поканен и взе участие и българският президент Румен Радев, за което научихме от нашите медии. Поканени бяха и полският президент Анджей Дуда, и украинският Владимир Зеленски, но не бяха включени от домакините в списъка на ораторите на форума. Въпреки че Зеленски специално си направи устата да говори, защото една четвърт от загиналите във ВСВ близо 6 милиона евреи са от днешните украински земи. Но все пак украинецът отиде в Йерусалим. Дуда обаче отказа, защото така нямало да има възможност да изрази полската позиция. А той имаше двойно повече основание да говори от Зеленски – все пак евреите от днешната територия на Полша са половината от изтребените във ВСВ, а ако броим и довоенната u територия на изток, делът им нараства до две трети. Да не говорим, че на полска територия са и почти всичките лагери на смъртта. Защо Израел дискриминира „правилните” Украйна и Полша за сметка на „неправилната” Русия? Защото Израел, световното еврейство, пък и официален Вашингтон – поне лагерът на Тръмп – не приемат прославянето от Киев като национални герои на нацистките престъпници Бандера и Шухевич – с ръце, изцапани с кръвта на хиляди евреи. Тук не става дума за съветска или руска пропаганда. Миналата седмица стана известно съдържанието на разсекретени неотдавна тринайсет милиона страници документи на ЦРУ, триста от които посветени на украинските нацисти във ВСВ. В доклад на управлението от 1951 г., озаглавен „Степан Бандера и „украинската държава” в 1941 г.”, днешният национален герой е наречен „украински фашист и професионален шпионин на Хитлер” и пише, че за пет седмици в държавата му били избити 15 хиляди евреи, пет хиляди (просъветски) украинци и няколко хиляди поляци. Целият доклад е публикуван на сайта на ЦРУ:  В същото време стана известно, че британската полиция в наскоро издадено ръководство по екстремизъм и тероризъм за учители и медици е включила и украинския тризъбец, герба на страната, който всъщност е староруски знак, срещан и по днешните руски земи, в списъка на екстремистките символи заедно с различните свастики, руни, слънчеви и други „арийски” знаци, използвани от днешните неонацисти. Това е, защото тризъбецът се използва и от украинските неонацистки паравоенни отряди, отговорни за избиването и на много мирни украинци. А Полша? В края на миналата година Путин няколко пъти влезе в новините с остри изказвания против полския антисемитизъм. Полският посланик в Берлин в 1938 г. казал, че ако Хитлер си изпълнел обещанието да прати евреите в Африка на измиране, поляците щели да му построят паметник. Путин всъщност беше доста мек. Думите на полския дипломат са крилата фраза в Полша и преди, и след ВСВ. Преди ВСВ – „ще построим паметник на Хитлер, ако ни избави от евреите.” След ВСВ – „Хитлер извърши много злини, но и едно добро дело – избави ни от евреите.” Известни са и изказванията на израелски политици, че в Полша антисемитизмът се всмуква с майчиното мляко, и оценките на евреите, преживели по чудо Холокоста в Полша – „поляците бяха по-лоши и от немците”. Полша обаче не е готова да погледне истината в очите. Докато в Германия и другите западни страни отричането на Холокоста е забранено със закон и се наказва, по-миналата година Варшава прие огледален закон, забраняващ споменаването за съучастието на поляците в нацистките престъпления в Холокоста срещу евреите под страх от затвор до три години. Законът предизвика протести и в Израел, и в САЩ, дето бе осъден от тогавашния държавен секретар Рекс Тилърсън. Полският историк Ян Томаш Грос, професор в Принстънския университет в САЩ, каза, че законът криминализира и всички оцелели от Холокоста полски евреи. Няколко десетки полски историци го подкрепиха. Критични материали излязоха в централни западни медии, сред които в. „Гардиан” и сп. „Атлантик”. Законът бе реакцията на полската консервативно-националистическа върхушка срещу зачестилите в последното десетилетие публикации на Запад за престъпленията на поляци срещу евреи в периферията на Холокоста – убийства, изнасилвания, грабежи, изнудвания, грабителска „търговия” с концлагеристите, оскверняване на масови еврейски гробове за търсене на злато и други ценности и т. н. В 2011 г. бе издадена потресаващата документална книга на Грос „Златната жътва: разказ за това, което се вършеше около изтребването на евреите”, която може да се прочете в интернет на руски безплатно и се продава в Amazon на английски. Някои на Запад заговориха по аналогия за „полски лагери на смъртта”, дори президентът Обама спомена „полски лагер на смъртта” в 2012 г. на церемония в чест на полски герой от съпротивата, макар че лагерите, разбира се, са немски, ако и повечето да са били разположени на полска етническа територия. Но и престъпленията на поляците, описани от Грос и в други публикации, смразяват кръвта. Особено стряскащо е, че изтребването на евреите, които до войната са не по-малко от десет процента от населението на страната и една трета от жителите на Варшава, дори след разгрома на нацистка Германия се приема от огромното мнозинство поляци като голямо благо. Почти никакво публично разкаяние, нито от обикновените поляци, нито от интелектуалците, нито от католическата църква. Поляците, наградени за заслуги към еврейството с израелското отличие „Праведници на народите”, каквито, за тяхна чест, има към седем хиляди, често били склонни да крият наградите – да не бъдат остракирани от полските си съседи. Една полякиня, по съобщение на журналист, цитиран от Грос, си изхвърлила медала в сметта. И до днес властите в Полша, като градската управа на Шчечин наскоро, отказват да разрешат паметници на жертвите на Холокоста под предлог, че посетителите им чужденци можело да помислят, че това са жертви на поляците. Освен, че отрича яростно престъпленията на поляци срещу евреите, официална Полша днес е и главен разпространител на историческата фалшификация за уж солидарната вина на СССР и Германия за разпалването на ВСВ. Варшава демонстративно не покани руския президент на организирано от нея честване във връзка с началото на ВСВ. На фона на увлечението си да демонизира Путин, датиращо още от втората половина на миналото десетилетие, но особено след украинския преврат от началото на 2014 г. и последвалите го събития в Крим и Донбас, Западът прие официални решения, с които подпечата тази фалшификация – всъщност централен мит на полската националистическа доктрина след 1989 г. Предстои обаче честването на 75-годишнината на победата над нацистка Германия в Москва, дето отново като някога в 2005 г. ще се събере световният политически елит. Събития като честването на освобождението на Освиенцим (Аушвиц) намекват, че там нещата вероятно ще си дойдат на мястото. Антируската истерия е изчерпана напълно и омръзнала на всички – и в Европа, и в САЩ, дето провалът на импийчмънта на Тръмп по руска линия отдавна е факт, а по украинска линия предстои в близките дни. Американската политическа сила, прегърнала русофобията като свое кредо, Демократическата партия, губи президентските избори наесен. Държавите, превърнали русофобията си в национална кауза като Украйна и Полша, ги очакват разочарования. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tЗад кулисите на 75 г. от освобождението на Освиенцим\t\t\t"}
{"url": "https://trud.bg/%d1%85%d0%b5%d0%b9%d0%b4%d0%b8-%d0%b5%d1%84%d1%80%d0%b0%d1%82-%d0%b2-%d0%ba%d1%8a%d1%89%d0%b0%d1%82%d0%b0-%d0%bd%d0%b0-%d1%81%d0%be%d1%84%d0%b8%d1%8f/", "text": "“Смесването на цветовете е като терапия за душата” Хейди Ефрат е финландско-израелска художничка, която преди години избира България за свой дом и творческо вдъхновение. Преди това тя учи и работи във Финландия, установява се в Германия, след това в Израел и Филипините. Излагала е свои работи и в четирите държави. Сега има изложба в “Къщата на София”. Произведенията Хейди ще останат там до 17 февруари. Тя работи предимно с акрил, рисува интуитивно, използвайки четката си като огледало на себе си и емоциите си. Хейди има дълбока връзка и разбиране за цветовете, обича да наслоява боите, придавайки огромна дълбочина и блясък на своите картини. Тя използва разнообразие от техники и стилове. “Използването на широк спектър от различни стилове е най-добрият начин въображението и вдъхновението да бягат свободно. Смесването на цветовете е като терапия за душата”, смята Хейди. “Процесът на творене започва от празно платно и глава, пълна с идеи. Вярвам, че изкуството ми отразява индивидуалните моменти и емоции на конкретен период от живота. Но моята гледна точка не е като тази на зрителя. Поради тази причина картините ми остават живи и тяхното възприемане варира във времето и зависи от нас самите”, казва художничката. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tХейди Ефрат в „Къщата на София”\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-9/", "text": "Двама души са загинали, а трима са тежко пострадали при   край Русе. Това съобщи БТА, позовавайки се на информация от Спешна помощ. Сигнал за инцидента бе подаден около 18,50 часа. По първоначална информация в участъка между градовете Русе и Мартен са се ударили две коли и тежкотоварен камион. На място бяха изпратени линейки, екипи на полицията и на противопожарната служба. От Спешна помощ обяснили, че двамата загинали са мъж и жена на възраст между 20 и 25 години, които са били в едната кола. Останалите трима, които са пътували в същия автомобил – две момичета на 15 и на 17 години и 27-годишна жена, са пострадали тежко. Те са откарани в Университетската болница „Канев“ с множество травми и наранявания. От полицията съобщиха, че предстои оглед и изясняване на причините за инцидента. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tДвама души са загинали при катастрофата на пътя Русе-Силистра\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d0%b0-%d0%be%d0%b1%d1%80%d0%b0%d0%bb-%d0%b1%d0%b5%d0%bd%d0%b7%d0%b8%d0%bd%d0%be%d1%81/", "text": "Обирджията от бе  пловдивското село Труд остава в ареста. Въпреки, че се разкая за престъплението си, Стефан Видолов няма да дочака делото на свобода – реши Районният съд, предаде БНТ. От прокуратурата настояваха за постоянен арест, защото Видолов е лежал в затвора за кражби. Обирът от миналата седмица е заснет от охранителните камери. На тях се вижда как 44-годишният мъж заплашва служител, стреля с газов пистолет и задига 1200 лева от касата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tОставиха в ареста мъжа, обрал бензиностанция край село Труд\t\t\t"}
{"url": "https://trud.bg/%d0%bc%d1%8a%d0%b6-%d0%be%d1%82%d0%ba%d1%80%d0%b0%d0%b4%d0%bd%d0%b0-%d0%b8-%d0%bd%d0%b0%d1%82%d1%8a%d0%bf%d0%ba%d0%b0-30-%d1%82%d0%b5%d0%bb%d0%b5%d1%84%d0%be%d0%bd%d0%b0-%d0%b2-%d1%88%d0%be%d1%80/", "text": "Полицията в Нидерландия разкри мащабна кражба на мобилни телефони на рок-концерт, след като залови мъж с 30 телефона, натъпкани в шортите му за колоездене, предаде Би Би Си. Той бил спрян за проверка, след като фенове сигнализирали полицията, която блокирала изходите на залата. За концерта на Sum 41 полицаите получили сигнал от белгийски колеги, след като 50 телефона били задигнати на друго изпълнение на канадската пънк рок банда в Антверпен. Не е ясно дали заподозреният – румънски гражданин, е имал съучастници, в Амстердам на 21 януари.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tМъж открадна и натъпка 30 телефона в шортите си за колоездене\t\t\t"}
{"url": "https://trud.bg/%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b0%d1%82%d0%b0-%d0%b1%d0%b0%d0%bd%d0%ba%d0%b0-%d0%b2-%d1%82%d1%8a%d1%80/", "text": "„Земеделската банка“ в Търговище да бъде отдадена на концесия на инвеститор, който да възстанови първоначалния й архитектурен облик, срещу правото да развива стопанска дейност в обекта. Това предлага в докладна записка до Общинския съвет кметът д-р Дарин Димитров, съобщиха от местната администрация. Предлага се срокът на концесията да бъде 25 години. Заради инвестицията за реставрация и консервация на обекта, оценена на близо 1,1 млн. лв., бъдещият концесионер ще бъде освободен от плащането на концесионна такса през първите 5 години. В следващите 20 години той се задължава да плаща не по-малко от 12 000 лв. без ДДС годишно на Община Търговище. Предвижда се инвестициите да бъдат извършвани поетапно, в срок до третата година от началото на концесията, гласи предложението. Бъдещият инвеститор ще бъде определен след провеждането на открита процедура и ще трябва да извърши основен ремонт на общо 1 386 кв. м. на двата етажа на сградата, покрива, както и прилежащата градина. Срещу задължението да реставрира „Земеделската банка“ той ще има право да развива стопанска дейност в обекта. Там ще могат да се провеждат културни, развлекателни и официални мероприятия, както и свързани с тях дейности, съгласувани с Община Търговище. Не се допуска организирането на хазартни игри. Спазени са всички законови изисквания за съгласуване на условията на концесията с ресорните министерства и организации, уверяват от кметството. От местната администрация припомнят, че обектът беше заложен в инвестиционната програма на Общината по Оперативна програма „Региони в растеж”, но реално не може и да бъде реализиран, както е било планирано. Причината е, че реставрацията на недвижима културна ценност, каквато е „Земеделската банка“, има редица специфични изисквания, които не са били заложени при изготвянето на проекта преди години. С промени по програмата от 2018 г. пък се въведе ново изискване финансирането на обектите от културната инфраструктура да става с финансов инструмент, дългосрочен заем, комбиниран с безвъзмездна помощ. Условието е обектите да развиват такава дейност, че тя да може да изплаща заема. Сградата е била предвидена за изложбени зали и тази дейност няма как да генерира такива приходи, които осигурят погасяване на кредит. Докладната записка с предложението за отдаване на концесия ще бъде разгледана от Общинския съвет на предстоящото заседание на 30 януари. Ако тя бъде приета, кметът следва да назначи комисия, която да организира и проведе процедурата по предоставяне на концесията, съобщават още от администрацията. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tСпасяват „Земеделската банка“ в Търговище с концесия\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-62/", "text": "Редовното правителствено заседание ще се проведе както обикновено – в сряда, 29 януари, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА ОСВОБОЖДАВАНЕ ОТ ДЛЪЖНОСТ И ОТ ВОЕННА СЛУЖБА НА ОФИЦЕР ОТ ВИСШИЯ КОМАНДЕН СЪСТАВ. \nВнася: заместник министър-председателят по обществения ред и сигурността и министър на отбраната 2. ПРОЕКТ НА РЕШЕНИЕ ЗА УТВЪРЖДАВАНЕ НА ГОДИШНИТЕ РАЗЧЕТИ НА СМЕТКАТА ЗА СРЕДСТВАТА ОТ ЕВРОПЕЙСКИЯ СЪЮЗ НА ДЪРЖАВЕН ФОНД „ЗЕМЕДЕЛИЕ“ ЗА 2020 Г. \nВнася: министърът на земеделието, храните и горите 3. ПРОЕКТ НА РЕШЕНИЕ ЗА УЧРЕДЯВАНЕ НА ВЪЗМЕЗДНО БЕЗСРОЧНО ОГРАНИЧЕНО ВЕЩНО ПРАВО – СЕРВИТУТ, ВЪРХУ ЧАСТ ОТ ПОЗЕМЛЕН ИМОТ – ПУБЛИЧНА ДЪРЖАВНА СОБСТВЕНОСТ, В ПОЛЗА НА „ФИШ ИНВЕСТ” ООД – МОНТАНА. \nВнася: министърът на земеделието, храните и горите 4. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ. \nВнасят: заместник министър-председателят по обществения ред и сигурността и министър на отбраната \nминистърът на регионалното развитие и благоустройството 5. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ЧАСТНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА ВИСШИЯ СЪДЕБЕН СЪВЕТ, ЗА ИМОТ – ПУБЛИЧНА ДЪРЖАВНА СОБСТВЕНОСТ. \nВнася: министърът на регионалното развитие и благоустройството  6. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕ­НИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА БЪЛ­ГАРСКАТА ТЕЛЕГРАФНА АГЕНЦИЯ. \nВнася: министърът на регионалното развитие и благоустройството 7. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ДОГОВОРА МЕЖДУ РЕПУБЛИКА БЪЛГАРИЯ И РЕПУБ­ЛИКА КАЗАХСТАН ЗА ТРАНСФЕР НА ОСЪДЕНИ ЛИЦА, ПОДПИСАН НА 13 МАЙ 2019 Г. В СОФИЯ. \nВнася: министърът на правосъдието 8. ДОКЛАД ЗА ПРИЕМАНЕ НА ГОДИШЕН ДОКЛАД ЗА ДЕЙНОСТТА НА СЪВЕТА ПО ЕВРОПЕЙСКИТЕ ВЪПРОСИ ПРЕЗ 2019 Г. \nВнася: заместник министър-председателят по правосъдната реформа и министър на външните работи 9. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА РЕПУБЛИКА БЪЛ­ГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА СЪВЕТА ПО КОНКУРЕНТОСПОСОБНОСТ НА ЕВРОПЕЙСКИЯ СЪЮЗ, ФОРМАТ „НАУЧНИ ИЗ­СЛЕДВАНИЯ”, КОЕТО ЩЕ СЕ ПРОВЕДЕ НА 3 И 4 ФЕВРУАРИ 2020 Г. В ЗАГРЕБ. \nВнася: министърът на образованието и науката 10. ДОКЛАД ЗА ОДОБРЯВАНЕ НА ГОДИШЕН ОТЧЕТ ПО ЧЛ. 39, АЛ. 1, Т. 3 ОТ ЗАКОНА ЗА КОНЦЕСИИТЕ ЗА 2018 Г. ОТНОСНО ИЗПЪЛНЕНИЕТО НА КОН­ЦЕСИОНЕН ДОГОВОР ЗА ДОБИВ НА ПРИРОДНО БОГАТСТВО, ПРЕДСТАВЛЯ­ВАЩО БИОЛОГИЧЕН РЕСУРС – УЯЗВИМ РАСТИТЕЛЕН ВИД – БЛАТНО КОКИ­ЧЕ (LEUCOJUM AESTIVUM L.), ПРИ УСЛОВИЯТА НА ОПАЗВАНЕ И РЕГУЛИРА­НО ПОЛЗВАНЕ ОТ ЗАЩИТЕНА МЕСТНОСТ „БЛАТОТО”, РАЗПОЛОЖЕНА В ЗЕМЛИЩЕТО НА С. ПАЛАУЗОВО, ОБЩИНА СТРАЛДЖА, ОБЛАСТ ЯМБОЛ, ПО КОЙТО МИНИСТЪРЪТ НА ЗЕМЕДЕЛИЕТО, ХРАНИТЕ И ГОРИТЕ Е СТРАНА. \nВнася: министърът на земеделието, храните и горите 11. ПРОЕКТ НА РЕШЕНИЕ ЗА ПРОДЪЛЖАВАНЕ С ПРАВОПРИЕМНИКА НА КОН­ЦЕСИОНЕРА НА ДОГОВОРА ЗА ПРЕДОСТАВЯНЕ НА КОНЦЕСИЯ ВЪРХУ ЧАСТ ОТ КРАЙБРЕЖНАТА ПЛАЖНА ИВИЦА – МОРСКИ ПЛАЖ „СЛЪНЧЕВ ДЕН”, ОБ­ЩИНА ВАРНА, ОБЛАСТ ВАРНА, СКЛЮЧЕН НА 15 ЮНИ 2018 Г. \nВнася: министърът на туризма  12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА УПРАВЛЕНИЕ НА АГРОХРАНИТЕЛНАТА ВЕРИГА. \nВнася: министърът на земеделието, храните и горите 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ПАТЕНТИТЕ И РЕГИСТРАЦИЯТА НА ПОЛЕЗНИТЕ МОДЕЛИ. \nВнася: министърът на икономиката  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tВижте какво ще решава Министерският съвет утре, 29 януари 2020 г.\t\t\t"}
{"url": "https://trud.bg/%d0%b3%d1%80%d0%b8%d0%bf%d0%bd%d0%b0-%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%b2-%d0%be%d1%89%d0%b5-%d1%82%d1%80%d0%b8-%d0%be%d0%b1%d0%bb%d0%b0%d1%81%d1%82%d0%b8-%d0%be%d1%82-%d1%83%d1%82/", "text": "Грипната епидемия се разраства. От утре, 29 януари, грипна епидемия е обявена на територията на областите Сливен, Видин и Силистра, съобщиха от Министерството на здравеопазването. Регионална здравна инспекция – Сливен обявява грипна епидемия на територията на област Сливен от утре, 29 януари. Регионална здравна инспекция – Видин обявява грипна епидемия на територията на област Видин от утре, 29 януари. Регионална здравна инспекция – Силистра обявява грипна епидемия на територията на област Силистра от утре, 29 януари. До второ нареждане се ограничават плановите операции и свижданията в лечебните заведения. Преустановяват се женските и детските консултации. Заради високата заболеваемост са затворени училищата в областите Благоевград, Бургас, Варна, Велико Търново, Габрово, Кърджали, Кюстендил, Монтана, Пазарджик, Перник, Силистра, Смолян, София-град, София-област, Хасково и Ямбол. До 4 февруари ще бъдат затворени училищата в София-област, както и в общините Добрич, Балчик и Генерал Тошево. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tГрипна епидемия в още три области от утре\t\t\t"}
{"url": "https://trud.bg/%d0%b2-%d1%81%d1%8a%d1%80%d0%b1%d0%b8%d1%8f-%d0%be%d0%b1%d1%8f%d0%b2%d0%b8%d1%85%d0%b0-%d0%bd%d0%be%d0%b2%d0%b8-%d0%bf%d1%8a%d1%82%d0%bd%d0%b8-%d1%82%d0%b0%d0%ba%d1%81%d0%b8-%d0%b7%d0%b0-%d0%b4%d0%b2/", "text": "Обществено предприятие „Пътища на Сърбия“ публикува на своята електронна страница актуализираните цени на пътните такси по републиканската пътна мрежа /в т.ч. и новооткрития Коридор 10/.  Това съобщиха от пресцентъра на МВнР. По-важните данни, касаещи българските граждани, пътуващи от/към Сърбия, са, както следва: 1. По маршрута Белград-Цариброд, вместо досегашните четири, ще функционират само два пункта за заплащане на пътни такси. 2. В участъка от международната магистрала в района на гр. Ниш е пусната в действие затворена система от четири пункта за заплащане на пътни такси, която ще разпределя таксуването и движението на МПС по основните направления Белград-Цариброд и Белград-Прешево. 3. Актуалните цени на пътните такси по основните направления за пътуване са, както следва: \n– за МПС до 3500 кг. по маршрута Цариброд-Белград – 1290 сръбски динара или 11 евро; \n– за МПС над 3500 кг. по маршрута Цариброд-Белград – 7720 сръбски динара или 65.50 евро; \n– за МПС до 3500 кг. по маршрута Белград-Шид (за Хърватия) – 410 сръбски динара или 3,5 евро /отчитането започва от пункт за заплащане Шимановци/; \n– за МПС над 3500 кг. по маршрута Белград-Шид (за Хърватия) – 2530 сръбски динара или 21,5 евро /отчитането започва от пункт за заплащане Шимановци/; \n– за МПС до 3500 кг. по маршрута Белград-Суботица (за Унгария) – 630 сръбски динара или 5,5 евро /отчитането започва от пункт за заплащане Стара Пазова/; \n– за МПС над 3500 кг. по маршрута Белград-Суботица (за Унгария) – 3740 сръбски динара или 32 евро /отчитането започва от пункт за заплащане Стара Пазова/. 4. Въведени са санкции за пътуващите в случай на: \n– загубване или повреждане на получаваната магнитна карта за таксуване; \n– забавяне на плащането на таксата повече от 24 часа; \n– представяне на използвана магнитна карта за таксуване. \nПри някоя от горните хипотези се заплаща наказателна такса за най-дългия маршрут от автомагистралата. 5. За пътуващите само в района на гр. Ниш, ползващи един и същ пункт за заплащане на тол такси /това се отнася основно за тези, които посещават хотелски комплекс “Найс”/, с цел избягване на заплащането на максимална такса от 1860 сръбски динара, ще бъдат таксувани с единна тарифа в размер на 40 сръбски динара. 6. Поради проблеми със софтуерната система за заплащане и работата на новите пунктове, Обществено предприятие „Пътища на Сърбия“ е забавило публикуването на информацията за актуалните цени на пътните такси. 7. За повече информация относно цените на всички отсечки и нововъдения, препоръчваме на българските граждани да посетят  При необходимост, българските граждани могат да се свържат с посолството на Република България в Белград на тел.: + 381 11 36 13 980; и в извън работно време на тел.: + 381 11 36 13 990. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция „Ситуационен център“: +359 2 948 24 04; +359 2 971 38 56 или имейл: crisis@mfa. МВнР препоръчва на българските граждани, при пътувания в чужбина, да се възползват от възможността да се регистрират в рубриката „Пътувам за…”   \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tВ Сърбия обявиха нови пътни такси за движение по магистралите\t\t\t"}
{"url": "https://trud.bg/%d0%ba%d1%80%d0%b5%d0%bc%d0%b0%d1%82%d0%be%d1%80%d0%b8%d1%83%d0%bc%d1%8a%d1%82-%d0%b2-%d0%ba%d0%b0%d0%bc%d0%b5%d0%bd%d0%be-%d0%bd%d0%b5-%d1%81%d0%b0%d0%bc%d0%be-%d0%bd%d1%8f%d0%bc%d0%b0-%d0%b4%d0%b0/", "text": "Днес в град Камено фирма „Ворик груп“ проведе обществено обсъждане с граждани, фирми и заинтересовани лица, на което бяха разяснени и аргументирани ползите от реализирането на частния бизнес проект „Парк за кремации и урнополагане“. \nОбсъждането е вторият стадий от законово регламентираните 3 стъпки до встъпването в изпълнение на 8-милионната инвестиция в Община Камено. След като получава положителна преценка от МОСВ, инвеститорът „Ворик груп“, със собственик известният бизнесмен и шампион по джет ски Кристиян Киров, в изпълнение на заповед на ековедомството обяви дата за обществено обсъждане, като след това се очаква експертна оценка от МОСВ по ОВОС и гласуване на ПУП от общинските съветници. \nНа общественото обсъждане присъстваха кметът на Камено Жельо Вардунски, председателят на общинския съвет Радослав Балтаджиев, управителят на „Камено – газ“ Петьо Джумерски, общински съветници, представители на медиите, граждани и експерти в областта на екологията. \nНа събранието в административната сграда на Община Камено собственикът на „Ворик груп“ Кристиян Киров изложи с видео презентация 5 аспекта от инвестиционното си намерение: икономически, екологичен, социален, религиозен, политически. \nОт икономическа гледна точка Киров изтъкна, че акцентът в това инвестиционно намерение е „парк“. \n„В него ще има пет сгради: ритуална зала, ресторант, техническо помещение, складова база и административна сграда. На първо време, още преди започване на строително-монтажните работи, в касата на Община Камено ще постъпят не малки суми под формата на такси за разрешителни и други, като по наши изчисленията сумата ще набъбне до 80 000 – 100 000 лева. Този приход за 2020 г. не е заложен в бюджета на Община Камено и ще дойде като излишък, с който ръководството на Общината ще може да покрие обществени нужди от най-различно естество“, заяви Кристиян Киров. \nТой допълни, че след това на година за данъци и такси в общинската хазна ще влизат годишно над 50 000 лева, като отделно от това ще купува газ за дейността си от общинското предприятие „Камено – газ“, което отново е дивидент за общината и нейните граждани. \n Относно работните места, които ще бъдат разкрити , Киров обясни: \n„Ние започваме да строим обекта и от първия ден ще имаме нужда от хора – пазачи, общи работници, различни специалисти и др., като ще наемаме техника от фирми в община Камено.“ \n„Ворик груп“ обещават високи стартови заплати, като минималните ще са като средните за страната – 1300 до 1800 лв, а за квалифицирания персонал – над 1800 лв. За почасова работа са предвидени месечни възнаграждения от порядъка на 700-800 лева. Обобщено на годишна база дружеството ще отделя близо 500 000 лв. за заплати. Ще бъдат разкрити 32 длъжности и поетапно бройката ще се увеличава. Кристиян Киров обърна специално внимание, че за ритуалите по кремация ще пристигат опечалени близки и роднини, които при всички положения ще ползват хотелите, магазините и ресторантите в града, което от своя страна ще стимулира развитието на местните бизнеси. \n От екологична гледна точка  собственикът на фирмата бе категоричен: \n„Това, което вълнува хората най-много, е дали крематориумът ще замърсява техния град. Това е целта на днешното обсъждане и се надявам всички да са се запознали с Доклада за въздействие на околната среда /ДОВОС/, изготвен от експерти от БАН. Преди това искам да се обърна към вас не като експерт, а като гражданин: Не вярвайте на спекулации и манипулации, вярвайте на публично достъпната, проверена и достоверна информация! Един съвременен крематориум прави кремацията до 4 пъти по-екологично съобразна от погребването в пръстта. Учените алармират, че кремацията е един наистина щадящ природата начин за справянето с този екологичен проблем. Разлагането на тленните останки е продължителен период, който на практика може да доведе до отравяне на почвата, водата и въздуха. \nКрематориуми има в градовете София, Пловдив и Варна, но в Бургаска област няма. Знаете, че гробищните паркове са с изпълнен капацитет, а кремацията ще реши този наболял проблем за всички общини, градове и села в Бургаска област.“ \nКристиян Киров подчерта, че това е проект на бъдещето, който ще има допълнителна филтрираща система на стойност 650 000 евро, така че вредни емисии във въздуха, който дишат хората, няма да има. Няма да има и замърсяване на водата или почвата, защото процесът на кремация не ползва вода, но при горенето се отделя зелена енергия, която ще бъде оползотворена. \n„Освен това кремацията е по-евтина от традиционното погребение и ако то е между 1200-1500 лева, то кремирането е около 500 лева“, казва Киров. \nПолучили сме становище на РИОСВ, РЗИ, Басейнова дирекция, АПИ и мога да кажа, че базовото ниво на качество на въздуха няма да бъде влошено след реализиране на проекта. По технологията няма отделяне на отпадни води, което значи, че няма да има опасност от замърсяване на водните басейни в района. Разгледана е добре технологията, ще има двукамерно изгаряне по показатели в закона. По отношение на фините прахови частици, които ще бъдат изпускани от крематориума, те са 0,1 милиграм на кубичен метър, при положение, че нормата е 5 милиграма на куб./м. Разработена е тристепенна система за очистване на димните газове, височината на комина ще е 12 метра. Височина, която е достатъчна, за да доведе до тези ниски концентрации. Притесненията, които хората имат по отношение на замърсяване на въздуха, нямат основание, обясни инж. Радостина Христова от БАН пред присъстващите. Тя е ръководител на екипа, който е направил и извършил оценка на въздействие на околната среда за реализирането на проекта. \nИнвеститорът Кристиян Киров изтъкна, че неговото дружество ще има и социална ангажираност в Камено, като ще подпомага социално слаби групи, хора в неравностойно положение, културни и спортни прояви и мероприятия, издателска дейност др. с нестопанска цел. Във връзка с позицията на църквата, каноните като цяло религиозния аспект припомни, че Руската православна църква признава кремацията, а свещениците отслужват литургия при този вид погребение. \nОт политическа гледна точка собственикът на „Ворик груп“ обърна специално внимание на протестиращите преди общественото обсъждане граждани пред сградата на Община Камено. Те бяха поканени от него в залата –  да се запознаят с проекта от екоекспертите, за да не разпространяват неистини за замърсявания след реализацията му, но те не пожелаха да чуят различна от тяхната гледна точка. \nДруги местни лица, които искат крематориум в Камено споделиха, че протестът „на заблудените недоволни“ е яхнат от политически лица, различни от партия ГЕРБ, които вероятно имат користни цели и амбиции. За инициатори на протестиращите се заявиха пред медиите Теньо Тенев – бивш Първи секретар на Общинския комитет на БКП в Камено, както и Яни Шишманов, бивш комунистически кмет на общината, който не е родом от Камено и отдавна не живее със семейството си в града. \nПротестиращите публично заявиха, че не искат „втори Освиенцим“ в Камено, което силно провокира Кристиян Киров от „Ворик груп“ и той заяви следното по този повод: \n„Вчера отбелязахме Международния ден в памет на жертвите на Холокоста. Поклон! Това е най-мрачният период в световната история, отнел живота на милиони жени, мъже и деца. По време на ВСВ блгарският народ не позволи нито един български евреин да бъде изпратен в лагерите на смъртта тогава, а днес, в 21 век, протестиращи срещу моя инвестиционен проект в Камено публично ме заклеймяват, че едва ли не съм убиец и ще строя концентрационен лагер тук, втори Освиенцим. Тоест, те намекват, че ще горя живи евреи ли? Това няма да им го простя! Тези техни думи, изречени в медии и в официално писмо до кмета на Камено, са гавра с паметта на загиналите евреи и техните близки.“ \n Как е по света? \nДнес кремацията е широко разпространена в света. В САЩ и Канада има около 1000 крематориума. Според последните данни във Великобритания функционират 356, в Чехия – 80, във Франция – 70 (практически във всеки град). \nКремацията е най-широко предпочитана в Япония (98% от всички починали се кремират), в Чехия (95%), във Великобритания (69%), в Дания (68%), в Швеция (64%). \nВ Русия, според изследванията на Православния погребален център, процентът на кремациите, от общия брой на погребенията, варира от 61,3% в Москва, до 45% в други градове на страната. В онези градове на Руската федерация, където има крематориуми, процентът на кремациите в общия брой на погребенията варира от 45 до 90,6%. \nВ момента крематориуми функционират в 24 големи града на Русия, в които оперират 40 кремационни линии. Тази тенденция с всяка изминала година се увеличава. \nВъв Великобритания и Швеция енергията, получена от изгарянето на телата, се използва за производство на електроенергия. \nПрез 2015 кремирането изпревари загробването на телата за първи път в историята на САЩ. Тенденцията показва, че темпото в полза на кремирането ще продължи и че то ще достигне до 80% през 2035. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tКрематориумът в Камено не само няма да замърсява околната среда, а ще донесе ползи за Бургас и областта\t\t\t"}
{"url": "https://trud.bg/%d1%81%d0%b8-%d1%86%d0%b7%d0%b8%d0%bd%d0%bf%d0%b8%d0%bd-%d0%bf%d1%80%d0%b5%d0%b4-%d1%88%d0%b5%d1%84%d0%b0-%d0%bd%d0%b0-%d1%81%d0%b7%d0%be-%d1%89%d0%b5-%d1%81%d0%bf%d0%b5%d1%87%d0%b5%d0%bb%d0%b8%d0%bc/", "text": "Китайският президент Си Цзинпин изрази днес увереност пред гостуващия генерален директор на Световната здравна организация (СЗО), че ще спечели битката срещу „дяволския“ коронавирус, който до момента е взел 106 жертви и с който се заразиха хора в редица страни, предаде Ройтерс. Все повече държави планират да евакуират гражданите си от централния китайски град Ухан с население 11 милиона души, който е епицентърът на епидемията. Генералният директор на СЗО Тедрос Аданом Гебрейесус и Си Цзинпин обсъдиха начини да се защитят китайците и чужденците в засегнатите от коронавируса райони и възможни алтернативи на евакуациите, съобщи говорител на базираната в Женева организация. „Вирусът е дявол и не можем да позволим на дявола да се крие. Китай ще засили международното си сътрудничество и приветства участието на СЗО в превенцията на вируса. Смятаме, че СЗО и международната общност ще направят спокойна, обективна и рационална оценка на вируса, и Китай е уверен, че ще спечели борбата срещу вируса“, заяви Си Цзинпин, цитиран от китайската държавна телевизия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tСи Цзинпин пред шефа на СЗО: Ще спечелим битката срещу „дяволския“ коронавирус\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b8-%d1%87%d0%b5%d1%82%d0%b8%d1%80%d0%b8%d0%bc%d0%b0%d1%82%d0%b0-%d0%b1%d1%8a%d0%bb/", "text": "Общо осем души с българско гражданство се намират в Китай, като четирима са в Ухан (населеното място, откъдето тръгна коронавирусът), а останалите са в други градове. Това заяви външният министър Екатерина Захариева по  . Тя допълни, че от първия ден, в който е започнала епидемията, българското посолството в Пекин държи контакт със съгражданите ни. Няколко са държавите, които са казали, че ще изпратят самолети, за да изведат гражданите от града. Сред тях са Франция и Германия. Следим ситуацията, готови сме при необходимост да изпратим самолет. В момента работим и по други опции. Това е град, който е под карантина, всякакви полети от него са забранени. Американците също казаха, че ще изпратят, но не получиха разрешение, уточни министърът. Тя посочи, че не става въпрос за средства, а за координирани действия и овладяване на ситуацията. Захариева посочи, че нито една държава все още не е извела гражданите си от китайския град. „Моля родителите им да бъдат спокойни, няма държавата да остави български граждани в беда. Работим по всички възможни канали. И четиримата в Ухан искат да се върнат“, допълни външният министър и помоли българските граждани да спазват указанията на китайските власти. По отношение на шпионския скандал Захариева заяви, че веднага е получила съобщение от прокуратурата за заподозрените руски граждани. МВнР веднага са извикали руския посланик и са дали 48 часа на разследваните да напуснат страната. „Не ми се иска руските дипломати да извършват подобни действия на територията на България, още повече, че отношенията България – Русия се развиват възходящо през последните години. Премиерът им беше тук, аз бях в Москва“, коментира Захариева и допълни, че няма да коментира подробности по случая, докато тече разследване на прокуратурата. По непотвърдена информация единият руснак е шпионирал в сферата на енергетиката, а другият е фалшифицирал лични документи. Захариева не отрече тези твърдения \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tЕкатерина Захариева: И четиримата българи в Ухан искат да се върнат, няма да ги изоставим\t\t\t"}
{"url": "https://trud.bg/%d0%ba%d0%be%d0%bd%d1%81%d1%82%d0%b8%d1%82%d1%83%d1%86%d0%b8%d0%be%d0%bd%d0%bd%d0%b8%d1%8f%d1%82-%d1%81%d1%8a%d0%b4-%d0%b4%d0%be%d0%bf%d1%83%d1%81%d0%bd%d0%b0-%d0%b7%d0%b0-%d1%80%d0%b0%d0%b7%d0%b3/", "text": "Конституционният съд допусна единодушно за разглеждане по същество искането на Министерския съвет за даване на задължително тълкуване на чл. 126, ал. 2 от Конституцията, според който, който главният прокурор осъществява надзор за законност и методическо ръководство върху дейността на всички прокурори. Това съобщиха от КС. Искането за тълкуване беше отправено, след като правителството в края на 2019 г. одобри промени в ЗСВ, които създават института на независим прокурор с правомощия да разследва главния прокурор.  на КС беше отправен следния въпрос: „В надзора за законност и методическо ръководство върху дейността на всички прокурори, осъществявани от главния прокурор по чл. 126, ал. 2 от Конституцията, включват ли се случаите, когато прокурор извършва проверки, разследвания и други процесуални действия по сигнали срещу главния прокурор предвид общоприетия правен принцип „никой не може да съди себе си“ като елемент на правовата държава?“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tКонституционният съд допусна за разглеждане питането на правителството дали главният прокурор може да контролира прокурор, който го разследва\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b7%d0%b0%d1%82%d0%b2%d0%be%d1%80%d0%b8-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d1%81-%d0%ba%d0%b8%d1%82%d0%b0%d0%b9-%d0%b7%d0%b0%d1%80%d0%b0%d0%b4/", "text": "Русия затвори границата си с Китай в три региона в Далечния изток до 7 февруари заради опасения от разпространение на новия коронавирус, съобщи днес губернаторът на Хабаровския край, цитиран от Ройтерс и ТАСС. Затворена е границата с Еврейската автономна област, Хабаровския край и Амурска област. Властите в Москва въведоха специални предпазни мерки в хотелите и туристическите обекти в руската столица заради опасения от пренос на китайския коронавирус, заяви кметът Сергей Собянин. „Въведохме специален контрол в хотелите и на други места, където се събират туристи. Ако се появят тревожни сигнали, спешни медицински екипи ще бъдат изпратени за извършване на пълно изследване“, написа кметът на Москва на сайта си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tРусия затвори границата с Китай заради коронавируса\t\t\t"}
{"url": "https://trud.bg/%d1%85%d1%8a%d1%80%d0%b2%d0%b0%d1%82%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d1%83%d0%b2%d0%be%d0%bb%d0%bd%d0%b8-%d0%b7%d0%b4%d1%80%d0%b0%d0%b2%d0%bd%d0%b8%d1%8f/", "text": "Хърватският премиер Андрей Пленкович уволни министъра на здравеопазването на страната Милан Куюнджич, заяви говорителя на правителството, съобщи Reuters. По-рано Куюнджич призна, че има „технически нередности“ в декларациите за собствеността му. Според местните медии, Куюнджич не е успял да регистрира два апартамента на остров Паг, както се изисква според хърватското законодателство, когато е бил назначен за министър през 2016 г. Бившият министър отрече да е извършил нещо нелегално, а Пленкович не коментира обвиненията на медиите, като вместо това заяви, че Куюнджич сам трябва да разясни ситуацията. Все още не е ясно кой ще е наследникът му. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.28", "title": "\n\t\t\tХърватският премиер уволни здравния министър заради недекларирани апартаменти\t\t\t"}
