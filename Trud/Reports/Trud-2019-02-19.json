{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-346/", "text": "Парламентът пред политически колапс От БСП искат рестарт с ново Народно събрание. Червените правят кампания „иди ми, дойди ми”.         ГЕРБ ще направят пробив в правната теория Рано или късно ще се премине към активна регистрация, казва Пламен Киров, професор по конституционно право, в интервю за „Труд“.           Никой руски хакер не би се справил с българската глупост Стотици хиляди мъртви души решават какво да се случва у нас и това го решават наши политици – коментар на Емил Спахийски.         Има ли бъдеще икономическото образование В нито една страна в света не се предвиждат държавно спонсорирани мерки за ограничаване на преподаването – анализ на проф. Ганчо Тодоров Ганчев.       Британският Обама Силует на смятания за изгряваща звезда в редиците на британската лейбъристка партия Чука Умуна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Вижте акцентите в броя на вестник „Труд“ в сряда, 20 февруари 2019"}
{"url": "https://trud.bg/%d0%b2%d1%8a%d0%b2-%d1%84%d0%b8%d1%81-%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d0%bf%d0%b8%d1%81%d1%82%d0%b0%d1%82%d0%b0-%d0%b8-%d0%b2%d1%80%d0%b5%d0%bc%d0%b5%d1%82%d0%be-%d0%b2-%d0%b1/", "text": "Шефовете от Международната ски федерация (ФИС) останаха доволни от видяното в Банско три дни преди първия старт от Световната купа в алпийските дисциплини. Късно снощи завърши паралелното състезание в Стокхолм, но състезателният директор за скоростните дисциплини Ханес Тринкъл вече е у нас и огледа условията под връх Тодорка.  „Пистата е най-важното нещо за състезанията в ските, а тук в Банско тя е подготвена много добре и вече напълно готова за стартовете – заяви австриецът. – Времето е идеално и се надявам така да се задържи и за състезанията.“  Подготовката продължава под ръководството на шефа на състезанието Виктор Гичев, а по трасетата работят общо 100 души от БФСки, „Юлен“ и 101-и алпийски полк. Двукратният олимпийски и петкратен световен шампион Тед Лигети пък бе първата от звездите, които започнаха тренировки в пиринския курорт.  „Отдавна не съм идвал тук, но се чувствам страхотно – призна американският ветеран. – Надявам се да спечеля, но ще видим какво ще стане.“  Сред първите по пистите бяха и скиорите на Канада, Словения, Русия и Чехия.  Първият старт в Банско – алпийска комбинация, е в петък, а през уикенда са супер-г и гигантският слалом.", "date": "2019.02.19", "title": " Във ФИС доволни от пистата и времето в Банско"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%88%d0%b2%d0%b0%d0%bd%d0%b0-%d1%81-%d1%83%d0%b1%d0%b8%d0%b9%d1%81%d1%82%d0%b2%d0%be-%d1%89%d0%b5-%d0%ba%d0%b0%d1%80%d0%b0-%d0%b2-%d1%81%d0%be%d1%84%d0%b8%d1%8f/", "text": "Канадката Ким Бутен ще е една от звездите на световното първенство по шорттрек в София. 24-годишната състезателка от Квебек нашумя с трите си медала от зимните олимпийски игри в Пьонгчанг миналата година, но и със заплахите с убийство, отправени й от корейски фенове.  „След като ги заловиха, не пожелах да ги съдя, но им пратих писмо, с което им разказах колко зле ме накараха да се чувствам“, разказа впоследствие Бутен.  Шампионатът на планената е от 8 до 10 март в „Арена Армеец“, а входът за зрители е свободен.", "date": "2019.02.19", "title": " Заплашвана с убийство ще кара в София"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%b0%d1%87%d0%ba%d0%b8%d1%82%d0%b5-%d0%be%d1%82-%d1%84%d0%b0%d0%bb%d1%88%d0%b8%d0%b2%d0%b8-%d1%82%d0%b5%d0%bb%d0%ba%d0%be%d0%b2%d0%b8-%d1%80%d0%b5%d1%88%d0%b5/", "text": "Шест-членна организирана престъпна група е задържана в рамките на проведената на 17 и 18 февруари т.г. специализирана операция. Петима от участниците са лекари, сред които и председателят на една от комисиите, шестият е брат на единия от лекарите – сирийски граждани, които имат български семейства и гражданство. Наблюдението над групата е започнало през месец май миналата година. За четири месеца са били установени над 200 лица, които са придобили неправомерно телкови решения, съобщава МВР.     Според събраните данни двамата братя са изпълнявали ролята на посредници. Те мотивирали напълно здрави хора да получават пенсии и други облаги срещу заплащане от 1500 до 2000 лв. След предварителна уговорка и дадена конкретна парола ги пращали към лекарите от престъпната група. В случай, че клиентът нямал трудов стаж и не можел да получава пенсия, се налагало процентът на инвалидност да е много висок. При извършените процесуално-следствени действия в двама от лекарите са намерени 20 000 лв.,  В хода на разследването са разпитани 31 свидетели. Извършени са 45 претърсвания и обиски. Към наказателна отговорност са привлечени шестимата участници в престъпната схема. По време на брифинга заместник-главният прокурор Иван Гешев представи данни за извършения до момента наказателно-правен анализ, свързан с аналогичен вид престъпления. Той е изведен на базата на предприета системна съвместна работа от МВР и прокуратурата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.19", "title": " Вижте пачките от фалшиви телкови решения във Варна (СНИМКИ и ВИДЕО)"}
{"url": "https://trud.bg/%d0%b4%d0%be%d0%b2%d0%b5%d1%80%d0%b8%d0%b5-%d0%ba%d1%83%d0%bf%d0%b8-%d0%b1%d0%b0%d0%bd%d0%ba%d0%b0-%d0%b2-%d0%bc%d0%be%d0%bb%d0%b4%d0%be%d0%b2%d0%b0/", "text": "Има 19% пазарен дял Дъщерното дружество на българската “Доверие Обединен Холдинг” – “Доверие – инвест” официално е сключило предварителен договор за придобиването на 63,8% от капитала на молдовската банка Moldindconbank. Това става ясно от подадено уведомление до Комисията за финансов надзор (КФН) и Българската фондова борса. Споразумението е било сключено на 13 февруари, а продавач е Агенция за държавна собственост на Молдова. Националната банка на Молдова е дала разрешение за сделката. “Доверие – инвест” ще придобие 3,173 милиона акции на финансовата институция, а сделката е на обща стойност от 76,614 милиона лева. “Към тази цена ще бъдат прибавени и разходите по придобиването на акциите”, се посочва в документа. Moldindconbank е считана за банка със системно значение и е втората по големина в Молдова. Има 19% пазарен дял, клонова мрежа от 194 офиса и клиентска база от 720 хил. потребители. Тя е №1 в картовия бизнес, а причината да се продава е кризата в банковия сектор на Молдова отпреди пет години, когато от системата мистериозно бяха източени 1 млрд. долара. Като стабилизираща мярка за повишаване на доверието държавата извърши национализации на банки, а сега тече процесът по прехвърляне на активите към частни стратегически инвеститори. Това не е първият интерес на “Доверие обединен холдинг” на молдовския пазар. През 2017 г. дружеството направи стъпки към придобиването на над 50% от капитала на B.C. Victoriabank. По-късно от дружеството се отказаха от сделката.", "date": "2019.02.19", "title": " „Доверие“ купи банка в Молдова"}
{"url": "https://trud.bg/%d1%81%d0%bb%d0%b5%d0%b4-%d0%b0%d1%80%d0%b5%d1%81%d1%82%d0%b0-%d0%bd%d0%b0-%d0%b1%d0%b0%d0%bd%d0%ba%d0%b5%d1%80%d0%ba%d0%b0%d1%82%d0%b0-%d0%b2-%d0%bd%d0%be%d0%b2%d0%b0-%d0%b7%d0%b0%d0%b3%d0%be%d1%80/", "text": "„200 000 лева са изтеглени от моята банкова сметка и от сметката на съпругата ми“, съобщи Кольо Добрев, председател на Земеделската кооперация „Наша земя“ в новозагорското с. Съдиево. Човекът проговори след ареста на банковата директорка в Нова Загора, задържана на 18 февруари. Той и жена му не са правили проверка на спестяванията си през последните месеци и нямали никаква представа, че крадат парите им. Преди 7-8 дни му се обадили от самата банка с молба да я посетят, за да направят справка във връзка със започнала вътрешна проверка. „Тогава видяхме, че парите ги няма. В едната сметка бяха останали едва 200, а в другата – 300 лева“, каза земеделският стопанин. Парите са били откраднати от двете сметки чрез „фалшиви“ преводи по картови сметки, по които могат да се теглят пари от банкомат. „Тези лица са напълно непознати за нас. Но се оказа, че са познати на арестуваната банкерка“, допълни Добрев. Не е известно дали лицата, на чиито имена са били издадени картовите сметки, са знаели за схемата, или е била извършена злоупотреба са личните им данни. Кольо Добрев още съобщи, че според слуховете в Новозагорско, потърпевши били близо 40 души. Присвоявани са пари само от сметки на физически, не и на юридически лица. Междувременно от ОД на МВР-Сливен съобщиха, че със случая, освен Районното управление на МВР в Нова Загора, се е занимавала и Главна дирекция „Национална полиция“. Извършени са обиски в имоти, обитавани от задържаната банкерка, където са открити парични суми и вещи, имащи отношение към извършеното престъпление. С прокурорско разпореждане банкерката е задържана за 72 часа. Очаква се да бъде внесено искане в Окръжния съд за най-тежката мярка за неотклонение „задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " След ареста на банкерката в Нова Загора: Земеделец се оплака, че са му били откраднати 200 000 лева"}
{"url": "https://trud.bg/%d0%b1%d0%bb%d0%b8%d0%b7%d0%be-350-000-%d0%b7%d1%80%d0%b8%d1%82%d0%b5%d0%bb%d0%b8-%d0%b3%d0%bb%d0%b5%d0%b4%d0%b0%d1%85%d0%b0-%d0%bf%d1%8a%d1%80%d0%b2%d0%b8%d1%8f-%d0%b5%d0%bf%d0%b8%d0%b7%d0%be%d0%b4/", "text": "Високият зрителски интерес към сериала е поредно доказателство за актуалността на социалната проблематика, която филмът разглежда. В контекста на разгорещения публичен дебат „за“ и „против“ физическото наказание, като обществена медия БНТ добавя с продукцията и нов аспект – моралните травми, които нанасяме на децата си. Семейната драма „Денят на бащата“ е базиран на истински истории и разкрива последствията, които раздялата причинява на децата. Сериалът обхваща редица проблеми, свързани с кризата в общуването и отчуждението. Негласната практика бащите да бъдат лишавани от право на попечителство е друг въпрос, който шестсерийният филм поставя. Социалните теми в сюжета са изключително актуални с оглед на прогресиращия брой разводи, както в България, така и в Европа. Серийният филм „Денят на бащата“ ще се излъчва в програмите на БНТ в продължение на три седмици, в понеделник и вторник от 22:00 ч. едновременно по БНТ 1 и БНТ 4 за зрителите в чужбина. Повторенията на филма са по БНТ 2 в сряда и четвъртък от 20.15 ч. В главните роли на серийния филм са: ахари Бахаров, Весела Бабинова, Патрик Шон Хесън, Александър Сано, Глория Петкова.", "date": "2019.02.19", "title": " Близо 350 000 зрители гледаха първия епизод на „Денят на бащата“"}
{"url": "https://trud.bg/%d1%81%d1%82%d0%b0%d0%bd%d0%b8%d0%bc%d0%b8%d1%80%d0%b0-%d0%b7%d0%b0-%d1%82%d1%80%d0%b5%d1%82%d0%b8-%d0%bf%d1%8a%d1%82-%d1%81-%d0%ba%d1%83%d0%bf%d0%b0-%d1%81%d1%82%d1%80%d0%b0%d0%bd%d0%b4/", "text": "Станимира Петрова за трети път в кариерата си спечели купа „Странджа“ за най-добре представила се сред жените на престижния международен турнир. Във финала на категория до 57 кг българката разби с 5:0 съдийски гласа  Лакрамиоара Перижок (Румъния) и триумфира в юбилейното 70-о издание на надпреварата.  Даниел Асенов пък спечели титлата при 52-килограмовите мъже след успех 4:1 гласа над узбека  Худойназар Файзов. На церемонията по награждаването пък спортният министър Красен Кралев и президентът на БФБокс Красимир Инински връчиха специални плакети на куп родни легенди, печелили купа „Странджа“ през годините.", "date": "2019.02.19", "title": " Станимира за трети път с купа „Странджа“"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%86%d0%b5%d0%bb%d1%82%d0%b0-%d0%bd%d0%b0-%d1%81%d0%b0%d1%89-%d0%b5-%d0%b4%d0%b0-%d1%80%d0%b0%d0%b7%d1%86%d0%b5%d0%bf%d1%8f%d1%82-%d1%81%d0%b8%d1%80%d0%b8%d1%8f/", "text": "Съединените щати искат по източния бряг на река Ефрат в Сирия да бъде създадена псевдодържава и да бъде разцепена арабската страна. Това заяви днес на пресконференция в Москва руският външен министър Сергей Лавров, предаде ТАСС. По думите му ситуацията в североизточната част на Сирия е създадена заради „незаконното пребиваване там на САЩ“, които под предлог борба с тероризма са взели за съюзници „основните кюрдски структури“, но всъщност покрай „някакви бойни действия“ срещу „Ислямска държава“ водят до „образуването на квазидържава на източния бряг на Ефрат“. Руският външен министър обвини Вашингтон, че сега открито заявяват, че „даже и да се изтеглят от Сирия, ще поддържат кюрдите, но само докато кюрдите не започнат да сътрудничат със сирийското правителство и Русия“. „Тяхната цел (на САЩ) е да разцепят Сирия“, каза още руският външен министър. Той добави, че Вашингтон активно влага средства в „квазидържавата“ и принуждава съюзниците си да плащат за възстановяването на тази част на Сирия, но им забранява да финансират възстановяването на останалата част на Сирия под контрола на правителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.02.19", "title": " Лавров: Целта на САЩ е да разцепят Сирия и да създадат псевдодържава"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b2%d1%8a%d0%b7%d0%bf%d0%be%d0%bc%d0%b5%d0%bd%d0%b0%d1%82%d0%b5%d0%bb%d0%bd%d0%b0%d1%82%d0%b0-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f/", "text": "Започна възпоменателната церемония по повод 146 години от обесването на Апостола на свободата пред паметника му в столицата. Преди това се проведе литийно шествие от църквата „Св. София“, чиято крайна точка бе паметникът на Васил Левски. На събитието присъстват президентът Румен Радев, министър-председателят Бойко Борисов, председателят на парламента Цвета Караянчева, патриарх Неофит, председателят на ПГ на ГЕРБ Цветан Цветанов, лидерът на БСП Корнелия Нинова и други политици.", "date": "2019.02.19", "title": " Започна възпоменателната церемония по повод 146 години от обесването на Васил Левски пред паметника му в София"}
{"url": "https://trud.bg/%d1%82%d1%80%d1%83%d0%b1%d0%b0%d0%b4%d1%83%d1%80-%d0%be%d1%80%d0%b8%d0%b3%d0%b8%d0%bd%d0%b0%d0%bb%d1%8a%d1%82/", "text": "Режисьорът Филипо Тонон поставя една от най-популярните творби на композитора Премиерата на “Трубадур” от Джузепе Верди в Софийската опера е очаквана с нетърпение от меломаните не само, защото тази опера не е поставяна на сцената на Първия ни оперен театър от има-няма 30 години. Предмет на интерес е и фактът, че произведението ще бъде изпълнено така, както го е написал композиторът. Това доста рядко се прави, по-популярни са “традиционните” редакции на Верди, обясни диригентът от Франция Лоран Кампелон. “Има обичай да се отрязват части от партитурата, да се добавят ноти, при което се получава един Франкенщайн на оригинала,” заяви той. Всъщност редакциите улесняват изпълнителите, докато в оригиналната си версия “Трубадур” става много по-сложна, но и по-театрална, или както оперната прима Радостина Николаева я описа, действието става много динамично, то се превръща в “една непрестанна въртележка, от която едва успяваш да си поемеш дъх”. Третото обстоятелство, което буди интерес, е международният състав на постановъчния екип. Режисьор е италианецът Филипо Тонон, който прави вече трети спектакъл в България – първите два като асистент на именития Уго де Ана. Сънародничката му Кристина Ачети е автор на костюмите, които са направени почти автентични и са истински стоманени доспехи и рокли с банели. Те са доста сложни за обличане, обяснява Ачети. Особено трудна ще бъде работата на мъжкия хор, които имат множество преобличания все в сложни костюми от много части. В оригиналния вариант е имало и 7 балетни части с обща продължителност около 25 минути. Режисьорът Тонон е вкарал едно балетно изпълнение, но това също в днешно време е изключение, обясни той. Обикновено “Трубадур” се поставя без танците. Участват едни от най-големите български оперни гласове, сред които Радостина Николаева, Габриела Георгиева, Гергана Русекова, Баясгалан Дашням, Камен Чанев, Кирил Манолов, Костадин Андреев, Ангел Христов, Веселин Михайлов, Костадин Мечков, Светозар Рангелов, Иванка Нинова, Ирина Стоянова и Силвана Пръвчева. Палитрата разнообразяват младите, но блестящи артисти от Корея, Аржентина, Италия и Сърбия (Никола Мияйлович). Част от солистите са ученици на Райна Кабаиванска: това са двамата корейци Карло Сео (баритон) и Давиде Риу (тенор), сопраното от Италия Марили Санторо, Ана Витория Питс (мецосопрано от Аржентина), и българският бас Костадин Мечков. Самата маестра Кабаиванска ще дойде в България, за да подкрепи своите ученици. Макар че финалът на операта “Трубадур” е трагичен – Леонора поглъща отрова, а граф Ди Луна погубва Манрико преди да е разбрал, че той е негов брат, тази опера е била огромен хит през 1853 г. Толкова популярна била, че родителите водели децата си на представление, като награда за особено добро поведение, разказа още маестро Кампелон. Премиерата е на 23 февруари на сцената на Софийската опера. Следващите спектакли са в последователни вечери – на 24, 25, 26, 27 и 28 февруари. Операта “Трубадур” е изпълнена премиерно на 19 януари 1853 г. в театър “Аполо” в Рим. За първи път в България изцяло е поставена през 1914 г. от Оперната дружба с диригент Тодор Хаджиев и режисьор К. Михайлов – Стоян.", "date": "2019.02.19", "title": " „Трубадур“ – оригиналът\t\t\t"}
{"url": "https://trud.bg/%d0%b1%d0%be%d1%82%d0%b5%d0%b2-%d0%ba%d0%b0%d0%bd%d0%be%d0%bd%d0%b8%d0%b7%d0%b8%d1%80%d0%b0-%d0%bb%d0%b5%d0%b2%d1%81%d0%ba%d0%b8-%d0%bf%d1%80%d0%b5%d0%b7-1875-%d0%b3/", "text": "Ония, които ръсят светена вода от лъскави лимузини, се подиграват с Апостола на свободата Синодалните старци отново доказаха днешното разминаване между народ и Църква. За всеки нормален човек Васил Левски е светец, защото е осветил с подвига си българската земя. Расоносците обаче, чието мислене е в обръча на килимявката, го намират грешен. Умуват на небето или в пъкъла е неговото място. През август 1872 г. Левски се промъква в дома на ловешкия чорбаджия Денчо Халача, за да го накаже. На онзи му искали помощ за диарбекирските заточеници, а той напсувал комитетските хора. Със свой другар Апостола се спотайва и чака да дойде Халача. За беда към 3 часа подир пладне пристига слугата му. Момъкът почва да вика за помощ. Тогава Левски скача и го мушка с камата. „Не умря извeднъж, захвана да вика повече, което не можеше да се укрие вече, ръгнах го още веднъж, за да се не мъчи, и да не може да каже какви са били“, разказва той. Жертвата е 24-годишният Стойчо Гиргинов. „Жално за невинното момче, но ако не беше така, инак беше оцапано на много страни“, споделя Левски с Любен Каравелов и добавя: „Докато постигнем целта си, ще отидат и невинни хорица доста.“ Това убийство е причината Синодът да отказва канонизация. Има обаче цяла кохорта от светци воини, които размахват меч или копие. На свети Димитър Солунски дори се приписва тежкият грях, че е убил цар Калоян. Попове и миряни се кръстят пред иконата му без да знаят, че в копитата на коня умира български владетел. Според догматиците Васил Левски не може да бъде светец, защото е отнел човешки живот. Княз Борис-Михаил обаче може, защото е заповядал масово клане в името на вярата. През IX век покръстителят на българското племе нарежда да бъдат обезглавени 52 боляри, дръзнали да се опълчат срещу християнизацията. Заедно с тях на ешафода отиват жените и децата им. За добавка Борис ослепява сина си Владимир. Христо Ботев зачерква „двойния стандарт“ в догматиката. Без да носи архиерейски одежди поетът канонизира Апостола на българската свобода. На негов стенен календар за 1875 г. срещу 9 март е записано: „40 мъченици и Васил Левски мъченик“. Калугерите не обичат Ботев, защото уж е атеист, а се меси в духовните им дела. „Моята молитва“ боде очите на Църквата, макар че в това конфликтно стихотворение авторът не отрича съществуването на Бога. Той само го приближава към себе си: „Не ти, що си в небесата, а ти, що си в мене, Боже – мен в сърцето и в душата…“ Поетът приема по своему Христовата вяра. Познава историята и грамотно определя 9 март за канонична дата на Васил Левски. Това е денят на Свети 40 мъченици, загинали по времето на римския император Ликиний. „Тия мъченици бяха от различни места набрани войници и за вярата си в Христа бидоха хвърлени у едно езеро при Севастия и Кападокия в 320 г., та така се сподобиха с мъченически венци“, обяснява друг възрожденски календар. Девети март най-много приляга за Левски, защото е еманация на християнското мъченичество. Канонизацията е невалидна, защото е неофициална, възразяват чернокапците. Подобен обаче е случаят с Иван Рилски и Патриарх Евтимий. И за двамата не се знае кога и при какви обстоятелства са влезли в лоното на светците. Рилският чудотворец умира на 18 август 946 г., но каноничният му празник е на 19 октомври. Предполага се, че Църквата се е отнасяла подозрително към пустиножителя Иван. Неговият култ узрява в недрата на народа, което не е по вкуса на висшия клир. Последователите на Иван Рилски го обявяват за светец без да се съобразяват с архиереите. Официалната канонизация е станала по-късно при цар Борис II (969–972), сочи проф. Иван Дуйчев. Тогава пренасят мощите на светеца в Средец. Патриарх Евтимий вероятно склапя очи в Бачковския манастир. Тайна е кога е канонизиран и дали изобщо е извършен подобен акт в тъмните векове на робството. По тази причина светецът е „пришит“ към неговия съименник Евтимий Велики. В Ботевия календар срещу 20 януари е отбелязано: „Евтимий Велики и Евтимий последни патриарх Търновски“. Заедно с Васил Левски във възрожденския лист са вградени Хаджи Димитър, Стефан Караджа, Ангел Кънчев, Константин и Димитър Миладинови. Датата 17 февруари е посветена на умрелите в Диарбекир, а 8 август на Цвятко Павлов и Никола Войводов. През 1867 г. двамата правят опит да организират чета, убити са на парахода „Германия“. В календара има имена, които отдавна са загадка дори за специалистите. Такива са мъчениците Стоян от Етрополе, Нешо от Троян, Павле от Видин. В центъра е изографисан Хаджи Димитър, а отдолу е поместено едноименното Ботево стихотворение. Българската православна църква е най-консервативната на планетата. Служителите в расо са далеч от хората, които се нуждаят от земна утеха и небесна сила. Животрептящите проблеми на деня отсъстват в проповедите на свещениците. Богослуженията се четат на църковнославянски език, миряните тук-таме разбират нещо. За половин столетие Синодът е извършил само две канонизации. През 1964 г. на Софроний Врачански и през 2011 г. на мъчениците от Батак и Ново село, загинали в Априлското въстание. На този фон, скован от средновековна схоластика, католиците са революционери като Ботев. Те ревниво се грижат за паметта на своите духовни предци. През 2012 г. папа Бенедикт XVI обяви седем нови светци. Между тях е индианката Катер Текаквита, по-известна с езическото име Лилията на Мохау. Папа Франциск пък постави рекорд. Той канонизира италианеца Антонио Прималдо и над 800 негови сподвижници, които отказали да приемат исляма и били обезглавени. Една колумбийка и една мексиканка също получиха божествен ореол. У нас ония, които ръсят светена вода от лъскави лимузини, се подиграват с Апостола на свободата. През 1852 г. Васил става послушник на вуйчо си. Момъкът изкарва свещенически курс в Стара Загора, замонашва се в сопотския манастир „Св. Спас“, ръкоположен е в йеродяконски чин под името Игнатий. През 1861 г. у него настъпва прелом. Съблича расото, но до края на дните си живее с мисълта, че е духовно лице. Когато пред бесилката приема последно причастие, Васил Левски казва на изповедника поп Тодор: „Споменавай ме в молитвите си, отче попе, с името йеродякон Игнатий“. Захари Стоянов, който черпи сведения от отчето, пише: „Бил хладен, но малко заплакал (очите му се напълнили със сълзи). Признал, че е убил в Ловеч момчето“.      ", "date": "2019.02.19", "title": " Ботев канонизира Левски през 1875 г.\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-15/", "text": "Редовното правителствено заседание ще се проведе както обикновено – в сряда, 20 февруари, от 10 ч. при следния предварителен дневен ред: ПРОЕКТ НА РЕШЕНИЕ ЗА ОДОБРЯВАНЕ НА НАЦИОНАЛНА ПРОГРАМА ЗА ПРОФИЛАКТИКА, НАДЗОР, КОНТРОЛ И ЛИКВИДИРАНЕ НА БОЛЕСТИТЕ ПО ЖИВОТНИТЕ, ВКЛЮЧИТЕЛНО ЗООНОЗИТЕ ЗА ПЕРИОДА 2019-2021 Г.  Внася: министърът на земеделието, храните и горите ДОКЛАД ЗА ДЕЙНОСТТА НА СЪВЕТА ЗА АДМИНИСТРАТИВНАТА РЕФОРМА ПРЕЗ 2018 Г.  Внася: заместник-министър председателят ПРОЕКТ НА РЕШЕНИЕ ЗА ОДОБРЯВАНЕ НА ГОДИШЕН ПЛАН ЗА ИЗВЪР­ШВАНЕ НА НЕЗАВИСИМ ВЪНШЕН КОНТРОЛ НА ИЗПЪЛНЕНИЕТО НА КОН­ЦЕСИОННИ ДОГОВОРИ ОТ АГЕНЦИЯТА ЗА ПРИВАТИЗАЦИЯ И СЛЕДПРИВАТИЗАЦИОНЕН КОНТРОЛ ЗА 2019 Г.  Внася: министърът на икономиката ПРОЕКТ НА РЕШЕНИЕ ЗА ОПРЕДЕЛЯНЕ НА ПРЕДСТАВИТЕЛ НА РЕПУБЛИ­КА БЪЛГАРИЯ В КОМИСИЯТА ЗА ОПАЗВАНЕ НА ЧЕРНО МОРЕ ОТ ЗАМЪРСЯ­ВАНЕ КЪМ КОНВЕНЦИЯТА ЗА ОПАЗВАНЕ НА ЧЕРНО МОРЕ ОТ ЗАМЪРСЯ­ВАНЕ И НА РЪКОВОДИТЕЛ НА ДЕЛЕГАЦИЯТА НА РЕПУБЛИКА БЪЛГАРИЯ В МЕЖДУНАРОДНАТА КОМИСИЯ ЗА ОПАЗВАНЕ НА РЕКА ДУНАВ КЪМ КОН­ВЕНЦИЯТА ЗА СЪТРУДНИЧЕСТВО ПРИ ОПАЗВАНЕ И УСТОЙЧИВО ИЗПОЛ­ЗВАНЕ НА РЕКА ДУНАВ.  Внася: министърът на околната среда и водите ПРОЕКТ НА РЕШЕНИЕ ЗА ИЗПЪЛНЕНИЕ НА ПЛАЩАНИЯТА ПО РЕШЕ­НИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ДИМИТЪР ЙОРДАНОВ СРЕЩУ БЪЛГАРИЯ“ (ЖАЛБА № 3401/09), „КОПАНКОВИ СРЕЩУ БЪЛГАРИЯ“ (ЖАЛБА № 4829/12), „ДЕЛИН СРЕЩУ БЪЛГАРИЯ“ (ЖАЛБА № 62377/16), „ВЪЛКОВА СРЕЩУ БЪЛГАРИЯ“ (ЖАЛБА № 48149/09) И „ТОГРУЛ СРЕЩУ БЪЛГАРИЯ“ (ЖАЛБА № 20611/10).  Внася: министърът на правосъдието ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕ­НИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“ ЗА ИЗГРАЖДАНЕТО НО „ПЪТЕН НАДЛЕЗ ПРИ СПИРКА КОВАЧЕВО“ НА КМ 107+423.59 ПО ТРАСЕТО НА ЖЕЛЕЗОПЪТЕН УЧАСТЪК СЕПТЕМВРИ – ПЛОВДИВ, В ОБХВАТА НА ПРОЕКТ „МОДЕРНИЗАЦИЯ НА ЖЕЛЕЗОПЪТЕН УЧАСТЪК СЕПТЕМВРИ – ПЛОВДИВ – ЧАСТ ОТ ТРАНСЕВРОПЕЙСКАТА ЖЕЛЕЗОПЪТНА МРЕЖА“, ПО­ЗИЦИЯ 1: „МОДЕРНИЗАЦИЯ НА ЖЕЛЕЗОПЪТНАТА ОТСЕЧКА СЕПТЕМВРИ – ПАЗАРДЖИК“.  Внасят: министърът на транспорта, информационните технологии и съобщенията министърът на регионалното развитие и благоустройството ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗ­БИРАТЕЛСТВО В ОБЛАСТТА НА МАЛКИТЕ И СРЕДНИТЕ ПРЕДПРИЯТИЯ МЕЖДУ МИНИСТЕРСТВОТО НА ИКОНОМИКАТА НА РЕПУБЛИКА БЪЛГАРИЯ И МИНИСТЕРСТВОТО ЗА БИЗНЕС СРЕДА, ТЪРГОВИЯТА И ПРЕДПРИЕМАЧЕСТВОТО НА РУМЪНИЯ.  Внася: министърът на икономиката ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 8 ЯНУАРИ 2019 Г. В БРЮКСЕЛ.  Внася: заместник министър-председателят по правосъдната реформа и министър на външните работи ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕ­ДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАР­СТВО, ПРОВЕДЕНО НА 28 ЯНУАРИ 2019 Г. В БРЮКСЕЛ.  Внася: министърът на земеделието, храните и горите ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА УСТРОЙСТВОТО НА ЧЕРНОМОРСКОТО КРАЙБРЕЖИЕ.  Внася: министърът на туризма ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ДЕЙНОС­ТИТЕ И ЗАДАЧИТЕ ПО ОТБРАНИТЕЛНО-МОБИЛИЗАЦИОННА ПОДГОТОВКА И УСЛОВИЯТА И РЕДА ЗА ТЯХНОТО ОСЪЩЕСТВЯВАНЕ.  Внася: заместник министър-председателят по обществения ред и сигурността и министър на отбраната Редовното правителствено заседание ще се проведе както обикновено – в сряда, 20 февруари, от 10 ч. при следния предварителен дневен ред:  ПРОЕКТ НА РЕШЕНИЕ ЗА ОДОБРЯВАНЕ НА НАЦИОНАЛНА ПРОГРАМА ЗА ПРОФИЛАКТИКА, НАДЗОР, КОНТРОЛ И ЛИКВИДИРАНЕ НА БОЛЕСТИТЕ ПО ЖИВОТНИТЕ, ВКЛЮЧИТЕЛНО ЗООНОЗИТЕ ЗА ПЕРИОДА 2019-2021 Г.  Внася: министърът на земеделието, храните и горите ДОКЛАД ЗА ДЕЙНОСТТА НА СЪВЕТА ЗА АДМИНИСТРАТИВНАТА РЕФОРМА ПРЕЗ 2018 Г.  Внася: заместник-министър председателят ПРОЕКТ НА РЕШЕНИЕ ЗА ОДОБРЯВАНЕ НА ГОДИШЕН ПЛАН ЗА ИЗВЪР­ШВАНЕ НА НЕЗАВИСИМ ВЪНШЕН КОНТРОЛ НА ИЗПЪЛНЕНИЕТО НА КОН­ЦЕСИОННИ ДОГОВОРИ ОТ АГЕНЦИЯТА ЗА ПРИВАТИЗАЦИЯ И СЛЕДПРИВАТИЗАЦИОНЕН КОНТРОЛ ЗА 2019 Г.Внася: министърът на икономиката ПРОЕКТ НА РЕШЕНИЕ ЗА ОПРЕДЕЛЯНЕ НА ПРЕДСТАВИТЕЛ НА РЕПУБЛИ­КА БЪЛГАРИЯ В КОМИСИЯТА ЗА ОПАЗВАНЕ НА ЧЕРНО МОРЕ ОТ ЗАМЪРСЯ­ВАНЕ КЪМ КОНВЕНЦИЯТА ЗА ОПАЗВАНЕ НА ЧЕРНО МОРЕ ОТ ЗАМЪРСЯ­ВАНЕ И НА РЪКОВОДИТЕЛ НА ДЕЛЕГАЦИЯТА НА РЕПУБЛИКА БЪЛГАРИЯ В МЕЖДУНАРОДНАТА КОМИСИЯ ЗА ОПАЗВАНЕ НА РЕКА ДУНАВ КЪМ КОН­ВЕНЦИЯТА ЗА СЪТРУДНИЧЕСТВО ПРИ ОПАЗВАНЕ И УСТОЙЧИВО ИЗПОЛ­ЗВАНЕ НА РЕКА ДУНАВ.  Внася: министърът на околната среда и водите ПРОЕКТ НА РЕШЕНИЕ ЗА ИЗПЪЛНЕНИЕ НА ПЛАЩАНИЯТА ПО РЕШЕ­НИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ДИМИТЪР ЙОРДАНОВ СРЕЩУ БЪЛГАРИЯ“ (ЖАЛБА № 3401/09), „КОПАНКОВИ СРЕЩУ БЪЛГАРИЯ“ (ЖАЛБА № 4829/12), „ДЕЛИН СРЕЩУ БЪЛГАРИЯ“ (ЖАЛБА № 62377/16), „ВЪЛКОВА СРЕЩУ БЪЛГАРИЯ“ (ЖАЛБА № 48149/09) И „ТОГРУЛ СРЕЩУ БЪЛГАРИЯ“ (ЖАЛБА № 20611/10).  Внася: министърът на правосъдието ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕ­НИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“ ЗА ИЗГРАЖДАНЕТО НО „ПЪТЕН НАДЛЕЗ ПРИ СПИРКА КОВАЧЕВО“ НА КМ 107+423.59 ПО ТРАСЕТО НА ЖЕЛЕЗОПЪТЕН УЧАСТЪК СЕПТЕМВРИ – ПЛОВДИВ, В ОБХВАТА НА ПРОЕКТ „МОДЕРНИЗАЦИЯ НА ЖЕЛЕЗОПЪТЕН УЧАСТЪК СЕПТЕМВРИ – ПЛОВДИВ – ЧАСТ ОТ ТРАНСЕВРОПЕЙСКАТА ЖЕЛЕЗОПЪТНА МРЕЖА“, ПО­ЗИЦИЯ 1: „МОДЕРНИЗАЦИЯ НА ЖЕЛЕЗОПЪТНАТА ОТСЕЧКА СЕПТЕМВРИ – ПАЗАРДЖИК“  Внасят: министърът на транспорта, информационните технологии и съобщенията  министърът на регионалното развитие и благоустройството ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗ­БИРАТЕЛСТВО В ОБЛАСТТА НА МАЛКИТЕ И СРЕДНИТЕ ПРЕДПРИЯТИЯ МЕЖДУ МИНИСТЕРСТВОТО НА ИКОНОМИКАТА НА РЕПУБЛИКА БЪЛГАРИЯ И МИНИСТЕРСТВОТО ЗА БИЗНЕС СРЕДА, ТЪРГОВИЯТА И ПРЕДПРИЕМАЧЕСТВОТО НА РУМЪНИЯ.  Внася: министърът на икономиката ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 8 ЯНУАРИ 2019 Г. В БРЮКСЕЛ.  Внася: заместник министър-председателят по правосъдната реформа и министър на външните работи ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕ­ДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАР­СТВО, ПРОВЕДЕНО НА 28 ЯНУАРИ 2019 Г. В БРЮКСЕЛ.  Внася: министърът на земеделието, храните и горите ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА УСТРОЙСТВОТО НА ЧЕРНОМОРСКОТО КРАЙБРЕЖИЕ.  Внася: министърът на туризма ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ДЕЙНОС­ТИТЕ И ЗАДАЧИТЕ ПО ОТБРАНИТЕЛНО-МОБИЛИЗАЦИОННА ПОДГОТОВКА И УСЛОВИЯТА И РЕДА ЗА ТЯХНОТО ОСЪЩЕСТВЯВАНЕ.  Внася: заместник министър-председателят по обществения ред и сигурността и министър на отбраната", "date": "2019.02.19", "title": " Вижте какво ще решава Министерски съвет утре, 20 февруари 2019"}
{"url": "https://trud.bg/383-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%b0%d0%b3%d1%80%d0%b5%d1%81%d0%b8%d1%8f-%d1%81%d1%80%d0%b5%d1%89%d1%83-%d0%bc%d0%b5%d0%b4%d0%b8%d1%86%d0%b8-%d0%bf%d1%80%d0%b5%d0%b7-2019/", "text": "Оборудват с камери спешните центрове Регистрирани са 383 случая на вербална и/или физическа агресия срещу медици от началото на 2019 г. по данни на Министерството на здравеопазването. “Според статистиката почти не минава ден без проява на агресия спрямо медицинско лице. Нечовешко е да посегнеш на някой, който е дошъл да те спаси, да ти помогне и да облекчи страданието ти”. Това заяви зам.-министърът на здравеопазването д-р Бойко Пенков по повод рестарт на националната кампанията на Българския лекарски съюз (БЛС) срещу насилието над медици – “Да спасяваш е призвание, не заслужава наказание”. Председателят на БЛС д-р Иван Маджаров представи данни, според които за тежки посегателства срещу медицински лица за периода 2011 г.-2018 г. са повдигнати общо 84 обвинения, 5 от които са завършили и с ефективни присъди. Освен снабдяването на линейки с паник бутони, ще бъдат монтирани и охранителни камери в центровете и филиалите за спешна медицинска помощ, за да следят за евентуална проява на агресия.", "date": "2019.02.19", "title": " 383 случая на агресия срещу медици през 2019 г.\t\t\t"}
{"url": "https://trud.bg/%d0%b6%d1%83%d1%80%d0%b8%d1%82%d0%be-%d0%bd%d0%b0-%d0%bc%d0%b0%d1%81%d1%82%d1%8a%d1%80%d1%88%d0%b5%d1%84-%d1%82%d0%b5%d1%81%d1%82%d0%b2%d0%b0-%d1%85%d0%be%d0%b1%d0%b8-%d0%b3%d0%be/", "text": "Журито на кулинарното риалити „Мастършеф“ – шеф Андре Токев, шеф Петър Михалчев и новото попълнение във формата шеф Силвена Роу ще тестват уменията на претендентите за голямата награда от 100 000 лева в изцяло нова кухня. Промененият бъдещ „дом“ на любителите готвачи, които ще вземат участие в петия сезон на шоуто, е решен в ярките нюанси на оранжево, зелено и синьо, а декорът съчетава дизайнерско осветление, ковано желязо и мекотата на дървото. Останалите нови елементи в кухнята на предаването са ресторантът и складът, който е няколко пъти по-голям, отколкото в предишни сезони. Според топ кулинарите интериорът сериозно ще повлияе на креативността и емоционалната настройка на готвачите. Японският творец Михалчев заяви, че новата кухня на „Мастършеф“  притежава всичко, с което да вдъхнови и провокира най-добрите български хоби-готвачи. Самият той има принос в дизайна на студиото като по негова идея е изградена стена с бонзаи, придаваща хармония на пространството. Първата дама в кулинарния формат на България бе категорична: „Невероятно преживяване е да съм част от извисяването на българската кулинарна култура. Вижте студиото! То е като сателитна станция! Това е направо световно кино, класа!“. А създателят на Българската асоциация на професионалните готвачи Андре Токев смята, че интериорът и напътствията на журито предразполага кулинарите да се чувстват комфортно и да прилагат на практика, това което са натрупали като знания. По време на представянето на новата кухня журито на риалитито, което започва на 25 февруари от 21.00 часа, показаха и своите кулинарни умения. Шефовете почерпиха гостите на представянето с приготвени на място специалитети от световна класа и разказаха подробно за процеса на приготвянето им. На събитието стана ясно още, че петият сезон на шоуто се реализира от продукционния екип на Би Ти Ви.", "date": "2019.02.19", "title": " Журито на „Мастършеф“ тества хоби-готвачите в нова кухня\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d0%be%d1%80%d1%82%d1%80%d0%b5%d1%82%d0%b8%d1%82%d0%b5-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b2%d0%b8%d1%81%d1%8f/", "text": "„Левски надживя всички превратности на новата ни история. Неговите портрети висят в много кабинети като икони в запусната черква“, заяви президентът Румен Радев в речта си на церемонията по случай отбелязването на 146 години от гибелта на Апостола на свободата Васил Левски. „Още ли народната работа стои над всичко или вече просто й казваме политика“, попита президентът. „В бляновете си великият карловец вижда как хората ще избират свободно своите управници и в тази нова България „всичко ще зависи от вишегласието“. Днес и това право е обект на посегателства“, заяви държавният глава, без да уточни дали има предвид промените в Изборния кодекс. Цялата реч на Румен Радев: Уважаема г-жо Председател на Народното събрание, Уважаема г-жо Вицепрезидент, Ваше Светейшество, Уважаема г-жо кмет на Столична община, Уважаеми министри и народни представители, Уважаеми представители на политическите партии и на религиозните общности, Ваши превъзходителства, Скъпи съотечественици, Преди 146 години тук, на това място, бе обесен Васил Левски. Оттогава близо век и половина на тази дата се явяваме на символичен рапорт пред паметника на Апостола. За да му кажем какво става с неговата и нашата България. Какво става с чистата и святата република? С братството без оглед на вяра и народност? Още ли народната работа стои над всичко или вече просто й казваме политика? От Дякона не ни останаха много записани думи. Но и те са достатъчни, за да разберем какво мисли той за нашето време. В републиката, пише Апостолът, „всекиму ще се държи сметка за делата“. Така ли е днес? „Работим изцяло български и не искаме да се водим по никого извън Българско“, заявява Левски. Но така ли е днес? В бляновете си великият карловец вижда как хората ще избират свободно своите управници и в тази нова България „всичко ще зависи от вишегласието“. Днес и това право е обект на посегателства. Неслучайно пред османските власти Левски изрича едни горчиви думи: „Нашите българи желаят свободата, но я приемат, ако им се поднесе в къщите на тепсия.“ Левски надживя всички превратности на новата ни история. Неговите портрети висят в много кабинети като икони в запусната черква. Но вярата в родината и волята за истина и право са по-силни от всяко униние. С тях един дякон събуди цял народ и го поведе към свободата. Научи ни, че не само времето нас обръща, но и ние него обръщаме. Показа ни, че дори робът може да е свободен, както може и свободният да погуби свободата си, защото това е въпрос на избор. Въпрос на борба. В тази борба Левски загуби себе си, но спечели за цял народ. Днес най-добрата почит към Апостола не са венците, а съзнанието, че не думи трябват, а дела. Че съдбата ни не е в ръцете на неколцина, а в нашите дружни усилия. Поклон пред делото на Васил Левски. Да живее България!      ", "date": "2019.02.19", "title": " Румен Радев: Портретите на Левски висят в много кабинети като икони в запусната черква\t\t\t"}
{"url": "https://trud.bg/%d0%b3%d0%b5%d0%bd-%d1%82%d0%be%d0%b4%d0%be%d1%80-%d0%b1%d0%be%d1%8f%d0%b4%d0%b6%d0%b8%d0%b5%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b2-%d1%81%d1%8a%d1%88%d0%b8/", "text": "Защо така се получава, че трябва някой чужденец да се обади, за да чуем какво правят службите, които храним? Ако не беше казал един венецуелски депутат, че пари от неговата страна се изнасят през български банкови сметки, щяхме ли да разберем, че ДАНС води такова разследване? Ако британски журналисти не бяха съобщили за връзка между отравянето на шпионина Скрипал у тях и бизнесмена Гебрев у нас, щяхме ли да научим, че нашата полиция проверявала тая версия от 3 години? Тези и други въпроси обсъждаме с генерал Тодор Бояджиев, бивш български разузнавач с голям опит и висш ранг. – Ген. Бояджиев, какво мислите за разкритието, че България е част от криминална схема за износ на държавни активи от Венецуела?   – Мисля, че е обиден за нас фактът, че българските власти реагират на събития, за които отвън ни се съобщава, въпреки че са станали в България. Преди време беше достатъчно трима американски сенатори да дойдат тук, да ни кажат – не можете да строите Южен поток! – и националният ни интерес отиде на кино. Сега пък венецуелският опозиционен депутат Папарони обявява, че през България се източва национално богатство от неговата държава, посланикът на САЩ го повтаря и ние веднага се хващаме! И загърбваме факта, че въпросният превод преди да дойде в българска банка е минал през две уважавани чужди банки – европейска и американска, които стриктно спазват законите и следят за пране на пари. Представителите на нашата банка казват, че и те са си свършили работата. Нямаме причини да не им вярваме. И разследването ще докаже, че и у нас правонарушение няма. Защо не слагаме акцент на това? А слушаме и тичаме по вятъра, а понякога тичаме и пред вятъра, само и само да угодим на чужденците, за които си мислим, че държат в ръцете си националните ни съдбини. Това правим и в шумотевицата около английския сайт, който навърза случаите „Гебрев“ и „Скрипал“ с един руснак, който бил в България. – Вие по Btv нарекохте „смешна” версията, че оръжейният бос Гебрев е отровен с „Новичок” или нещо подобно на това, което едва не уби бившия руски разузнавач Скрипал и дъщеря му. Какво смешно виждате в това?   – Първо да погледнем сериозно тая история. Още Цицерон е казал: Когато търсите кой го е направил, вижте първо кой има интерес да бъде направено. Има цял списък със заинтересовани да го има случая „Скрипал”, в който презумпцията за невинност е обърната тотално в презумпция за виновност. На базата на едно „обосновано предположение” е посочена с пръст като виновна една държава и нейния президент. Не може така! Става дума за мръсен криминален случай – опит за убийство, като се твърди, че е направено със забранено от международните закони отровно вещество. Разследването се води от „Скотланд ярд“ и британското контраразузнаване. Но не оттам и не от прокуратурата или от съда се съобщават резултатите, а от министър– председателката на Великобритания, която директно обвинява Русия и Путин. Непрофесионално! Силно политизирано! И до ден днешен няма убедителни доказателства за това обвинение. Защо ми е смешно? Все пак аз съм работил над 30 г. в разузнаването. Наясно съм, че „мръсните поръчки” са в инструментариума на службите и че се употребяват от техни структури. Друг въпрос е, че аз в такава поръчка не съм участвал никога и не знам в българското разузнаване да е имало отдел за убийства. За мен е водевилно това – че руски разузнавачи отиват в Англия да убиват бившия си колега Скрипал, носят „Новичок”, камуфлиран в пулверизатор на парфюм „Шанел“ или „Нина Ричи”, напръскват вратата на къщата му и – забележете: какво правят по-нататък? Не хвърлят смъртоносното веществено доказателство – пулверизатора на дъното на Темза, където никой няма да го намери, а го оставят на някакъв си перваз, до някаква кофа за боклук, откъдето един англичанин го взема и го подарява на любимата си. И именно тя, тая английска гражданка е единствената жертва на отровния „Новичок”, като сама се напръсква с него. Това е комедия. Пълно отсъствие на професионализъм и житейска логика. Не от Русия, от Танганайка да е някой разузнавач, няма да постъпи по тоя начин. А започва антируска кампания. Кой има интерес от това? – Кой, според вас?   – Ще спомена някои, без да обвинявам. Първо Украйна. Тя е в тежък спор с руснаците и има интерес от всичко, което им наврежда. Случаят „Скрипал” доведе до нови санкции за руската федерация, завъртя се като пропагандата в президентските избори там и роди лозунга: Да бойкотираме Световното по футбол в Русия!. Същевременно в Киев играе „Реал Мадрид” за европейската купа и на трибуната до украинския президент седи кралят на Испания и българският премиер. Преди години пак бойкотираха олимпиадата в Москва. Парадоксално от това спечели България – при намалената конкуренция в Москва влезе в тройката по медали… А ето и втори печеливш от случая „Скрипал”: международният терористичен интернационал. Скандалът замрази сътрудничеството между потенциалните съюзници в битката с тероризма. Списъкът със заинтересовани може да се продължи, но и така е сигурно, че на последно място в него е Русия. И най-загубеното разузнаване не отива на остри мероприятия (а убийството е най-непримливото от тях), когато в държавата предстоят важни събития. Кукувица трябва да е изпила акъла на тоя държавен ръководител, който дава санкция да се състои дълго отлаганото предполагаемо отмъщение на Скрипал точно преди изборите и домакинството на световно спортно събитие. – Що за разузнавач е Скрипал? Какво е предателството му?  – Скрипал е бил оперативен руски военен разузнавач с достъп до секретна информация. Когато попада под подозрението на руското контраразузнаване, той е преместен в отдел „Кадри” с идеята, че оттам не може да причини сериозна вреда. Арестуван е, когато са събрани доказателства, осъден е като английски шпионин и вкаран в затвора. Пускат го при размяна с руски агенти, заловени във Великобритания, защото решават, че той няма какво повече да издаде. Да, ама не. Той знае самоличността на стотици руски разузнавачи, които работят по цял свят. Месеци наред британското разузнаване работи с него – показва му списъци, снимки на дипломатическите състави на руските посолства в различни държави. И той пада най-ниско – в предателството има кръгове, като в ада на Данте. Посочва над 300 свои бивши колеги от ГРУ! Издънва ги, създава смъртна опасност за тях. Съсипва кариерите им, те влизат в черните списъци на НАТО. Над 300 предадени! Не може априорно да се каже, че между тях няма нито една луда глава. Възможно е един или двама да са решили да отмъстят. Но това да е операция на разузнаването? И 4 години преди нея в България да е направен неуспешен опит за отровителство с „Новичок”, при който трима са останали живи и здрави? Кое разузнаване, след като се убеди, че отровата не действа, ще тръгне да провежда операция пак с нея? Ако службите са искали да ликвидират Скрипал, той и инсулт е можел да получи, и язва да му се пукне, и да катастрофира… – Вие априорно твърдите, че службите са непогрешими. А те не са, показват го и по филмите.  – Добре, да приемем абсурдното – че руското разузнаване е тръгнало да трови Скрипал в най-неподходящия момент с най-несигурната отрова. За такива операции се прави винаги план – Б, ако план – А се провали. Ако тръгне шумотевица, например… Изтече по Уикилийкс, че в ЦРУ има ново звено „Трезор 7” за разузнаване в сферата на кибертехнологиите. Такива сто на сто има и в Китай, и в Русия. Освен друго, те копират почерка на противника, за да проведат мероприятия, които да припишат на него, като повод за атака. Възможно е точно такъв да е случаят със Скрипал. – Руският„Новичок”! Как тая тайна отрова е станала явна и одумвана в цял свят?   – Като част от водевила. Създателят на бойното отровно вещество „Новичок” е руски химик, който от години си живее спокойно в Ню Джърси. Добре дошъл е при американците, работил е за тях и е написал за „Новичок”-а книга. Той каза в едно интервю: „Всяка химическа лаборатория може да създаде „Новичок” по моята книга”. В Русия след падането на Берлинската стена унищожаването на бойни отровни вещества стана под пряк контрол на американски наблюдатели. Но преди това „Новичок“ е произвеждан в бившите съветски републики Украйна и Узбекистан, и в „братска” Чехословакия – там може да са останали запаси. Освен това се разбра, че има база за разработка на бойни отрови в съседство с дома на Скрипал. Може някой да се е възползвал от това. Никой не обича предателите. – „Предателите”… Старомодно звучи, генерале. Днес говорим за партньорство между държавите, за свят без граници.   – Но разузнаването си е разузнаване. И предателите са си предатели. Помните ли Латвиненко? Ликвидираха го с радиоактивно облъчване, с полоний. Защо такива екзотични средства се използват? Защото мистериозните обстоятелства позволяват веднага да посочиш обвинително противникова държава. Ако кола сгази някого например, ще се търси конкретен извършител. Ако те удари керемида, може и да мине за нещастен случай. – Ето че у нас мистериозното отравяне на оръжеен бос може да мине за преяждане с рукола…   – В цялата тая съшита история с Гебрев и Скрипал се виждат ясно белите конци. Още повече, че България не е особено интересна за руските служби. – Точно обратното, казват наши политици. Г-н Цветанов заяви, че Русия ще се намеси в изборите у нас хибридно, а Плевнелиев – че се е месила вече в предишните.   – А аз ви казвам, че на Путин не му пука за България. Той има Сърбия, която винаги е била предпочитана в руската имперска политика. В руските медии се прокарва тезата „Никакви братушки не са българите, те са предатели открай време!” Да, нашите политици говорят против Русия – ще я пляскаме, ще я наказваме и какво ли не. И е вярно, че ние си ги избираме. Но политиците днес са едни, а утре са други и у нас, и в Русия. А между двата народа има дълбоки исторически, духовни и културни връзки. И е грешка на руското ръководство, че не отчита това, че забравя казаното от академик Лихачов: „България е държава на духа“. – Едно е духът, а друго е фактът, че руският разузнавач под името Федотов 3 пъти е бил в България, като едно от посещенията му съвпада по време с това, в което Гебрев е паднал в несвяст. Какво изобщо прави у нас агент на руското разузнаване?   – Била ли сте в курорта Черноморец? Населението му е от 3-4000 души, но през лятото стават стотици хиляди, като над 80% от летовниците са руснаци – министърката на туризма се хвали с това. Какво, като някакъв Федотов е бил сред тях? Не е доказано, че е действащ разузнавач. Може да е работил в ГРУ, а сега да работи във фирма, чийто интереси са настъпени от Гебрев. Има и версия, че Путин е изпуснал от контрол разузнаването и разузнавачите му бачкат частно. Това явление го има и на изток, и на запад. – А версията, че Гебрев е въоръжавал Украйна и така си е навлякъл руска омраза?   – Има и друга – че е настъпил интереси в Индия, измествайки в търговията руския военно-промишлен комплекс. Едно е сигурно: мокрите поръчки – този отвратителен инструмент, контролиран от службите, е излязъл от контрол и се ползва от бизнеса. След падането на Берлинската стена и погрома над българското разузнаване духът беше изпуснат от бутилката. И българският премиер развя в парламента една хвърчаща бележка, че е „поръчан“ от Ахмед Доган. – Да видим какво ще кажат за отравянето на Гебрев от Великобритания. Скотланд Ярд е легендарен. И Шерлок Холмс е англичанин. А България още не е родила своя Шерлок, ако се съди по стотиците неразкрити поръчкови убийства.  – А трябва ли сляпо да вярваме на английските служби, както вярвахме за българския чадър и за българската следа срещу папата? Разбира се, че не, особено ако тази вяра вреди на националния ни интерес. Вследствие на глобализацията професионализмът в службите падна. Както и в политиката. Кой е новият Чърчил? Кой е новият Рузвелт? Скотланд ярд днес, не е Скотланд Ярд отпреди век. Шерлок не се е преродил в гений на разследващите органи. Службите много пъти не са в час. Не само нашите. И те, като футболните отбори имат своите върхове и низини, постижения и провали. Кенеди, откривайки новата сграда на ЦРУ в Ленгли казва на американските разузнавачи: „Вашите провали ги тръбят с тромпети, а за успехите ви никой не знае.“ – Ами ако България се превръща в терен на международната организирана престъпност? Експерти по сигурността твърдят, че тук се чувстват уютно терористи и трафиканти от световен мащаб. Защото властите са подкупни и службите са сънливи. МВР призна, че Карлос Чакала, Али Агджа и сподвижници на „Мюсюлмански братя”, „Хамас” и „Ал Кайда” често са ни посещавали.   – Това го има в цял свят. Пресилена е приказката, че във всяка държава има мафия, а у нас мафията има държава. Карлос Чакала не е извършил убийство в България, а във Франция. Това, че е минал оттук, не ни прави съучастници. Плюс това за някои един човек е терорист, а за други – борец за свобода и справедливост. Има двоен стандарт. Терористи биват подкрепяни и използвани от едни велики сили срещу други. Осама Бин Ладен беше борец срещу руската инвазия в Афганистан, подкрепян от САЩ, а след това удари кулите-близнаци и беше убит от американците. Ето докъде води двойният стандарт. Нашият гост  Тодор Бояджиев е роден през 1939 г. Завършва радиоинженерство (1963). Работи над 30 г. в българското разузнаване (по-рано Първо Главно на ДС), където започва като лейтенат-разузнавач и стига до зам.-началник. Същевременно е зам.-търговски представител на България в САЩ и пълномощен министър в мисията ни към ООН в Ню Йорк. През 1990 г. става първият главен секретар на МВР и получава генералско звание. Депутат във Великото и 39-ото Народно събрание.                                                                    ", "date": "2019.02.19", "title": " Ген. Тодор Бояджиев пред „Труд“: В съшитата история за Гебрев и Скрипал се виждат белите конци\t\t\t"}
{"url": "https://trud.bg/%d1%83%d0%b4%d1%8a%d0%bb%d0%b6%d0%b0%d0%b2%d0%b0%d1%82-%d1%81%d1%80%d0%be%d0%ba%d0%b0-%d0%b7%d0%b0-%d0%ba%d0%b0%d1%81%d0%be%d0%b2%d0%b8%d1%82%d0%b5-%d0%b0%d0%bf%d0%b0%d1%80%d0%b0%d1%82%d0%b8-%d0%be/", "text": "Парите от Венецуела не са стигали до България Срокът за смяна на касовите апарати се удължава до 30 септември 2019 г. за фирмите, които използват компютърни системи за управление на продажбите, и за които се изисква подмяна на софтуера, за да изпълнят новите изисквания на наредбата за отчитане на оборота. Това обяви министърът на финансите Владислав Горанов. Той напомни, че темата за промяната за касовите апарати е от август миналата година, т.е. това, което се оказа изненада за бизнеса, е тема на дебат от много време. След анализ на реалните проблеми срокът до 31 март остава за тези, които са регистрирани по ДДС и използват обикновен касов апарат, който не е свързан със софтуер за управление на продажбите, заяви министърът. На въпрос, свързан с парите от Венецуела, министър Горанов посочи: “Паричните потоци не са стигали до България с пощенски запис. Те са стигали в българска банка през европейски и други кореспондентски банки в държави, които претендират да са доста по-развити от България. БНБ е разполагала с тази информация и неслучайно многократно е отказвала откриването на кореспондентска сметка в тази търговска банка”. По думите му трансакциите изглеждат със съмнителна икономическа логика, но не са незаконни.", "date": "2019.02.19", "title": " Удължават срока за касовите апарати (обзор)\t\t\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0-%d0%ba%d0%b0%d1%87%d0%b5%d1%81%d1%82%d0%b2%d0%be%d1%82%d0%be-%d0%bd%d0%b0-%d0%b2%d1%8a%d0%b7%d0%b4%d1%83%d1%85%d0%b0-%d0%bd%d0%b0/", "text": "Приключи   на над 28 тона  , които бяха изхвърлени в района на село Гара Яна. Веднага след получаване на сигнала в петък, 15.02, районът беше обезопасен и бе поставена станция за измерване на качеството на въздуха. Данните показват, че няма отклонения от нормите и няма опасност за гражданите. Това съобщи във фейсбук столичният кмет Йорданка Фандъкова. За да се предотврати въздействие върху почвата дирекция „Аварийна помощ и превенция“ на Столична община извърши третиране с хидратна вар по указания на РИОСВ – София. Благодаря за отличната координация и организация на всички институции, с които работихме – Главна дирекция „Пожарна безопасност и защита на населението“, Столичната дирекция на вътрешните работи (СДВР), МОСВ, РИОСВ и екипите на Столична община от дирекция „Аварийна помощ и превенция“ и Столичен инспекторат, пише още Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Фандъкова за качеството на въздуха на Гара Яна: Няма отклонения от нормите и няма опасност за гражданите"}
{"url": "https://trud.bg/200-%d0%b5%d0%bb%d0%b8%d1%82%d0%bd%d0%b8-%d0%bc%d0%be%d0%b4%d0%b5%d0%bb%d0%b0-%d0%bd%d0%b0-%d0%ba%d0%be%d1%80%d0%b0%d0%b1%d0%b8-%d0%b0%d0%ba%d0%be%d1%81%d1%82%d0%b8%d1%80%d0%b0%d1%82-%d0%b2-%d0%b1/", "text": "Над 200 елитни модела на кораби ще бъдат изложени в Бургас през август. Тогава в морския град ще се проведе Европейски шампионат по корабомоделен спорт, клас „С“, съобщиха от Общината, която ще е домакин събитието. Макетите ще бъдат разделени в 8 категории. Така бургазлии и гостите на града ще видят, макар и в умален вид, изключително атрактивни ветроходни, исторически и съвременни кораби, диорами, миниатюрни модели и модели на кораби, построени в бутилка. Някои от експонатите са оценени на хиляди евро. Армадата от модели ще бъде „закотвена“ в Морското казино. Главен съдия ще е Мартин ван Гелдерен от Холандия, а останалите арбитри са от Франция, Италия, Хърватска, Чехия, Полша, Румъния, Беларус, Русия и Украйна. Освен от изброените страни, в Бургас ще пристигнат състезатели от Словакия, Казахстан, Швеция, Германия. Нашата страна ще бъде представена от Национален отбор с 18 състезатели (мъже и жени) и 6 юноши.", "date": "2019.02.19", "title": " 200 елитни модела на кораби „акостират“ в Бургас"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%b1%d0%b0%d0%b9%d0%b5%d1%80%d0%bd-%d0%bd%d0%b0-%d0%b6%d0%b8%d0%b2%d0%be-%d1%82%d0%b0%d0%b7%d0%b8-%d0%b2%d0%b5%d1%87%d0%b5%d1%80-%d0%bf/", "text": "MAX Sport 2 ще излъчва пряко сблъсъка между Лион и Барселона Спортните канали на А1 ще излъчат един от най-интересните сблъсъци от осминафиналите на УЕФА Шампионска лига между „Ливърпул“ и „Байерн“. Двубоят може да се гледа на живо по MAX Sport 3 и на live.a1.bg тази вечер от 22:00 часа, като студиото преди него стартира половин час по-рано. Домакините, които излязоха като втори от „групата на смъртта” с ПСЖ, „Наполи“ и „Цървена звезда“, ще търсят задължителен успех преди тежкия реванш в Мюнхен. Баварците ще опитат да си тръгнат от Анфийлд с минимум една точка. И двата тима са амбицирани да спечелят турнира, като успоредно с това се борят и за титлата в своите първенства. Другият осминафинал тази вечер противопоставя „Лион“ срещу „Барселона“. Срещата, която също е с начало 22:00 часа, ще се излъчва на живо по MAX Sport 2. Домакините завършиха втори в група F след „Манчестър Сити“, а каталунците спечелиха убедително група B в компанията на „Тотнъм“, „Интер“ и ПСВ Айндховен. За да разчитат на класиране на четвъртфиналите, „Лион“ ще трябва да промени досегашния баланс от 4 загуби и 2 равенства в мачовете срещу „Барселона“.", "date": "2019.02.19", "title": " „Ливърпул“ – „Байерн“ на живо тази вечер по MAX Sport 3"}
{"url": "https://trud.bg/%d0%b4%d0%b5%d1%84%d0%b8%d1%86%d0%b8%d1%82-%d0%bd%d0%b0-%d0%bf%d1%80%d0%b5%d0%b2%d0%be%d0%b4%d0%b0%d1%87%d0%b8-%d0%be%d1%82%d0%bb%d0%be%d0%b6%d0%b8-%d1%80%d0%b0%d0%b7%d0%bf%d0%b8%d1%82-%d0%bd%d0%b0/", "text": "Две седмици Окръжният съд в Шумен е търсил преводачи от и на румънски език у нас, за да може да разпита в заседанието си във вторник по делото „Хитрино“ свидетелят инж. Лука Паиш, но един единствен бил свободен за датата. Румънският експерт е участвал в частната експертиза на фирмата-превозвач „Булмаркет“, а съдът го призовава като свидетел по искане на адвокатите на двамата обвиняеми машинисти. Единственият свободен преводач се оказала Анна Вълчева, но прокуратурата и адвокатът на пострадалите от жп. катастрофата възразиха остро. Мотивът им бе, че тя вече е била ангажирана от защитниците, присъствала е в предходно съдебно заседание, в което е говорил инж. Паиш и това би поставило под съмнение превода й. Нито едно от тези обстоятелства не е било скрито от Вълчева, тя носи отговорност по НК, прокуратурата може да провери истинността на превода й, обяви съдия Румяна Райкова, но въпреки това „за обезпечаване в пълна степен на истината“ се съгласи да отложи разпита за 19 март. До тогава всяка от страните може да предложи свой списък с преводачи от и на румънски език. Освен това и съдът може да осигури втори преводач за тази дата. Във вторник делото продължи с четене на съдебно-медицински експертизи, които изясняват причините за смъртта на 7-те жертви от жп. трагедията. Стана ясно, че и пробите на двамата обвиняеми машинисти Димитър Михнев и Радослав Петков за алкохол и наркотици са отрицателни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Дефицит на преводачи отложи разпит на румънец по делото „Хитрино“"}
{"url": "https://trud.bg/%d0%b1%d1%8a%d1%80%d0%bd%d0%b8-%d1%81%d0%b0%d0%bd%d0%b4%d1%8a%d1%80%d1%81-%d0%be%d1%82%d0%bd%d0%be%d0%b2%d0%be-%d1%81%d0%b5-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%80%d0%b0-%d0%b7/", "text": "Американският сенатор от Върмонт Бърни Сандърс обяви, че ще участва на президентските избори през 2020 г. Това ще бъде втората кампания, в която 77-годишният Сандърс ще участва, след като през 2016 г. беше напът да изненада Хилари Клинтън и да стане кандидатът на демократическата партия за държавен глава, съобщава  . Социологическо проучване от август 2018 г. показва, че сенаторът може да победи президента Доналд Тръмп на изборите през 2020 г. Анкетата на Politico/Morning Consult разкрива още, че Тръмп изостава с  12% от бившия вицепрезидент на демократите Джо Байдън и с 4% от сенатора от Масачузетс Елизабет Уорън. „Започнахме политическата революция с кампанията през 2016 г. и сега е време да придвижим революцията напред“, каза Сандърс в интервю за Vermont Public Radio. В момента Бърни Сандърс, който е отявлен социалист, е сред най-популярните членове на демократическата партия. Популярността му сред американския народ започна да расте още през 2016 г. Мнозина вярват, че победата на Търмп на президентските избори до известна степен беше наказателен вот срещу демократите, които предпочетоха Хилари Клинтън да бъде техния кандидат за държавен глава.", "date": "2019.02.19", "title": " Бърни Сандърс отново се кандидатира за президент на САЩ"}
{"url": "https://trud.bg/%d0%bd%d0%b0%d0%b4%d0%bf%d1%80%d0%b5%d0%b2%d0%b0%d1%80%d0%b0%d1%82%d0%b0-%d0%b2%d1%8a%d0%b2-%d0%b2%d1%8a%d0%be%d1%80%d1%8a%d0%b6%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%be%d0%b2%d0%be/", "text": "Преди дни Генералният секретар на НАТО Йенс Столтенберг направи няколко изявления във връзка с излизането на САЩ и Русия от Договора за ракетите със среден и малък обсег (ДРСМО). В него се казва, че на Русия е даден шестмесечен срок да се върне към договора. Второто заявление е, че не се предвижда разполагане на нови ядрени оръжейни системи с наземно базиране в Европа и, че отговорът на НАТО ще бъде премерен и отбранителен, защото «не искаме нова оръжейна надпревара». В тези заявления няма нищо друго освен изразяване на глас на най-големите страхове от европейските държави и безсилието да се управлява процеса. По първата точка нито една европейска страна членка на НАТО не може да повлияе на Русия  защото не е участничка в този договор, а нито ще може да окаже влияние на САЩ да си изтеглят 3-ти и 4-ти позиционни раойни на Противоракетната отбрана (ПРО) от Европа – нещо, което би спряло програмата на Русия за преодоляването й, част от която се явява и спорната ракета 9Н729 или наземния вариант на «Калибър». По втората част от изказването вече имаше противоположно изявление на германския министър на отбраната Урсула фон дер Лайен, която заяви, че не изключва възможността за разполагане на нови ядрени оръжия в Европа в отговор на заплахата от руски ракети. Освен това в районите на военните си бази в Европа, САЩ и в момента разполагат с атомни авиационни бомби В-61. Такива са дислоцирани в Германия в базата в Райнланд-Пфалце, в Клайне-Брогел в Белгия, Холандия, Италия и Турция. Охраната на складовете за ядрено оръжие, независимо че се намират в база на територията на друга държава се осъществява само и единствено от армията на САЩ и там не се допуска абсолютно никой  никакви местни инспекции или проверки. Каквото те решат, това става там. В третата част на изявлението се състои и най-големият страх на европейските държави. Опасенията са, че стремителното развиване на руските и американските програми за нови оръжия, т.нар. надпревара във въоръжаването, където европейците ще бъдат използвани, както и при предишната й фаза през 20-ти век, за заложник в американо-руския ракетно-ядрен «пинг-понг». Именно поради това за европейските страни денонсирането на ДРСМО се оказа крайно неприятен сюрприз. Президентът на Франция Еманюел Макрон подчерта значението, което Париж придава на този важен за сигурността на Европа договор. Скоростно беше подписан всеобхватен договор с Германия включващ общ военен съюз. Министър-председателят на Италия Джузепе Конте също изрази огромно безпокойство. Австрия директно заяви, че излизането от ДРСМО ще доведе до нова надпревара във въоръжаването. Външното министерство на Испания разпространи изявление, в което заяви, че се прекратява «един от основните стълбове на евроатлантическата система за контрол над въоръженията и една от гаранциите за мира и сигурността в Европа». Германия нарече денонсирането на договора «катастрофическо» и с пълно право там още помнят времената на американските «Пършинг-2» и съветските «Пионер», разположени на територията им. Към момента имаме период от шест месеца  В него американската страна очаква да бъдат приети нейните условия или да бъдат инициирани преговори за нов договор. Доколкото обаче руският президент пред медиите забрани на министрите на външните работи и отбраната да водят нови преговори е видно, че Русия приема това предизвикателство и е готова да се впусне в ново оръжейно съревнование. Изглежда вече нищо няма да забранява на тези държави да развиват крилати и балистични ракетни системи със земно базиране и боен радиус от 500 до 5000 км. Какво е различното при тези системи и кое ги прави толкова опасни. Това са тяхната компактност, скритост, бързина в привеждането им бойна готовност. Реално пусковите установки (ПУ) са поставени на машина, голяма колкото обикновен камион или ТИР. Същите са изключително мобилни, лесно се укриват дори в промишлен гараж и времето за пуск е само няколко минути. Това дава възможност за нанасянето на масиран изненадващ удар без признаците, характерни за въздушните или морски носители. Все пак подводниците трябва да заемат своите позиционни райони, а авиацията да излети и то в голям мащаб, което се вижда на системите за мониторинг и контрол и дава възможност за реакция. Какви са вероятните такива средства, които първи могат да се появят от двете страни. Доколкото към настоящия момент САЩ изостанаха в хиперзвуковото оръжие и то към момента е на етап разработка и не е застъпило на бойно дежурство, вероятно следващите няколко години ще бъдем свидетели на увеличаване на възможностите на наличните стари оръжейни системи и тяхното доусъвършенстване. Едни от основните обвинения към САЩ от страна на РФ бяха, че под програмата за ракети мишени , които да се използват като цели за тяхната ПРО, САЩ на практика развиват широк спектър ракети със среден и малък обсег. Такива бяха ракетите Hera, MRT, Aries, LV-2, Storm, Storm-2, MRBM. Тези средство по своите характеристики по същество се явяват универсални ускорители, които в последствие от компановката и монтираната на тях бойна част могат да бъдат използвани като балистични ракети. Те скоростно ще бъдат доразвити и бойните им възможности увеличени. Другото обвинение е свързано със системата на ПРО  – Aegis Ashore на САЩ и нейните два изнесени позиционни района в Румъния и Полша. В нея се използват универсалните пускови контейнери Мк-41, в които освен противоракетните RIM-161 Standard Missile 3 (SM-3) могат да се използват за ПУ на множество ракети, включително крилатите BGM-109 “Томахоук» с радиус от 2500 км. Този месец САЩ изнесоха брифинг, на който обясниха, че на наземната платформа на ПРО в Европа нямат оборудване за насочване на “Томахоук”, но като се има предвид, че ракетата лети самостоятелно по предварително зададени 3D модели на местността и напълно автономно това едва ли ще бъде непреодолимо условие. Още повече, че са факт проведените успешни наземни изпитания от този контейнер Мк-41 през 2013-2014 на полигона в Ню Мексико на пуск на авиационната крилата ракета AGM-158В (JASSM-ER). САЩ скоростно могат да възстановят наземните ПУ на „Томахоук“  вариант BGM-109G – “Gryphon”… Освен тези крилати ракети с предно базиране, САЩ могат да преминат към дислоциране на балистични ракети със среден обсег, такива като “Пършинг” и техните сродни системи като “Trident” D5, с радиус 5500 км. Недостатък на тези системи са тяхната балистична и от там предсказуема траектория. За това новите разработки са насочени към маневриращ боен модул. Той ще има възможност да маневрира по низходящата траектория и така да преодолява противоракетната отбрана. Това точно е и принципа на хиперзвуковите системи на Русия. Техният отговор беше ясно зададен от президента Путин, а именно скоростно развръщане на хиперзвуковото им оръжие в трите му компонента въздушен, наземен и хиперзвукови самонасочващи се ядрени бойни модули за междуконтиненталните ракети. Към момента единствено Русия притежава въведени на бойно дежурство от 2017 г. хиперзвукови (над 5 пъти скоростта на звука – 5Мах) ракетни системи “Кинжал”. Ракетата се изстрелва от самолет МиГ-31 и поразява цели до 2 хил. км. със скорост 10 Мах, като активно маневрира в цялата траектория на полета. С такива ракети, но вече по две бройки ще бъдат снабдени до края на годината и тактическите бомбардировачи Ту- 22. Специалистите отдавна посочват огромната прилика на “Кинжал” с бойният модул но ракетите “Искандер”. Много е вероятно съвсем скоро да се окаже възможно те да бъдат разположени и на тези високоманеврени наземни тактически ракети – по два броя на платформа. Другото ново оръжие на Русия, което ще застъпи до края на 2019 г. е ракетата “Сармат”. Отличителното при нея е, че има с пъти по-бърз полет за набиране на височина  а следователно и много малко време за поразяване от ПРО до момента на разгръщане на ядрените бойни модули. Към момента те са ограничени до три бройки, но могат да станат и девет. САЩ имаха разработки за 18 броя, а СССР за 36 броя. Навият боен модул “Авангард” представлява маневриращ хиперзвуков глайдер, който разви на последните си, седми по ред, изпитания от пусков район Домбаровски, до полигона на Камчатка уникалните 27 Мах и беше приет на въоръжение, като до края на 2019 г., Русия развръща ракетен полк. За момента носител е ракетата УР-100Н. “Авангард” на практика достига скорост на метеорит от 6 км/сек. маневрира по цялата траектория и при движението в атмосферата е обхванат от плазмен шлейф дълъг 7 км. Трябва да се отбележи, че както носителите УР-100Н, така и мобилната руска ракета “Топол М” имат една особеност, която ги прави много опасни за Европа, а именно освен максимален те имат и минимален боен радиус от 1000 км., поразяващи всеки европейски град.              ", "date": "2019.02.19", "title": " Надпреварата във въоръжаването – ново начало. Версия XXI век\t\t\t"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d0%b8%d1%81%d0%ba%d0%b0-%d1%8f%d1%81%d0%bd%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%be%d1%82%d0%b4%d0%b0%d0%b2%d0%b0%d0%bd/", "text": "Концесиите на плажовете да се случват по реда на Закона за устройство на черноморското крайбрежие, за да се улесни бизнесът. За това настояват от Националния Борд по туризъм (НБТ). Причината е, че от началото на годината отдаването на ивиците за стопанисване трябва да се случва по реда на Закона за концесиите. Върховният административен съд обаче спря незаконосъобразната Наредба за мониторинга, управлението и контрола на концесиите. Така се създава правен вакуум и липсва липсва поднормативен акт, който да урежда детайлите, алармират от НБТ. Отсъствието на наредбата блокира законосъобразното провеждане на процедура за избор и осъществяването на контрол на концесионните договори, категорични са те. Заседанието на административното дело във ВАС за разглеждане по същество на законосъобразността на наредбата е насрочено за юни 2019 г., а финалът на самото дело ще е много след тази дата, което е изключително късно за идващия летен сезон 2019 г., обясняват от бизнеса. Според тях съществува реална опасност от отлив на туристи, тъй като големите туроператори планират дейността си през лятото месеци по-рано, изисквайки сключен договор със стопанина на плажа, за да резервират пакети за многобройните си клиенти. Затова и от Борда призовават депутатите в спешен порядък да създадат възможност процедурите по концесиониране на морските плажове да се провежда по Закона за устройство на Черноморското крайбрежие, по който се успешно се отдават концесии от 2006 г. Според тях неоснователно се усложнява процедурата за отдаване на плажове при наличие на много нестопанисвани ивици, вместо да се улесни бизнеса. „Като отговорни инвеститори и данъкоплатци в сектора бихме искали да отбележим, че подобни сътресения може да се отразят изключително негативно на българския туризъм, който в последните три години се развива с устойчив ръст и положителна динамика над средните показатели за страните от ЕС”, се казва в писмото на НБТ. То е изпратено до премиера Бойко Борисов с копие до ресорния министър Николина Ангелкова, председателя на парламента Цвета Караянчева с копие до председателя на Комисията по правни въпроси в Народното събрание Данаил Кирилов и до председателя на Комисията по икономическа политика и туризъм Петър Кънев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Бизнесът иска ясни правила за отдаване на плажовете\t\t\t"}
{"url": "https://trud.bg/%d0%b3%d0%bb%d0%be%d0%b1%d0%b8%d0%bb%d0%b8-%d0%b2%d0%b5%d1%80%d0%b5%d1%8f-%d1%87%d0%b5-%d0%bf%d0%b0%d0%b4%d0%bd%d0%b0%d0%bb%d0%b8-%d1%81%d0%b0%d0%bc%d0%be-%d1%81-01/", "text": "Последният в Първа лига „Верея“ е глобен за съмнителни мачове, а шефът на дисциплинарната комисия Юри Кучев разкри кои са те – срещу „Берое“, „Славия“ и ЦСКА. Санкцията била наложена след сигнал от УЕФА, която разполага със софтуер, следящ съмнителни отклонения при залозите в различни букмейкърски къщи по света. Николай Демирев, административен директор на „Верея“, изригна в отговор: „Глобяват ни, защото сме паднали само с 0:1 от ЦСКА. Предупреждават ни за 0:4 от „Берое“, за 0:5 от „Славия“. Някой от ръководството от нашето ръководство е влязъл в съблекалнята на ЦСКА , за да им каже да не ни вкарват голове ли? Когато си в криза е нормално да паднеш с 3-4 попадения разлика. Когато играеш добре, можеш да загубиш с 0:1 или да направиш дори 0:0, както беше срещу „Лудогорец“. Борим се само за оцеляване и не влизаме в схеми.“ „Славия“, един от отборите, чието име бе замесено, се завърна триумфално на своя стадион в „Овча Купел“. В мач с куп обрати и гол в последната минута на Радослав Кирилов „белите“ обърнаха „Черно море“ до 3:2.", "date": "2019.02.19", "title": " Глобили „Верея“, че паднали само с 0:1"}
{"url": "https://trud.bg/%d1%81%d1%8a%d1%80-%d0%b0%d0%bb%d0%b5%d0%ba%d1%81-%d0%b2%d0%b4%d1%8a%d1%85%d0%bd%d0%be%d0%b2%d0%b8%d1%82%d0%b5%d0%bb-%d0%bd%d0%b0-%d0%bd%d0%be%d0%b2%d0%b8%d1%8f-%d1%8e%d0%bd%d0%b0/", "text": "Сър Алекс Фъргюсън е истинският вдъхновител на „Манчестър Юнайтед“. Откакто Жозе Моуриньо бе уволнен, легендарният треньор почти не пропуска мач. Ходи на тренировки и съветва своето откритие Оле Гунар Солскяр. Резултатът? 12 победи, 1 равенство и 1 загуба. Със Солскяр начело „червените дяволи“ сразиха „Челси“ с 2:0 като гост за купата на Англия, преди това също в Лондон отвяха „Арсенал“ с 3:1. Преди уволнението си на 13 декември Моуриньо искаше Андер Ерера и Пол Погба спешно да бъдат махнати. Сега двамата вкараха головете за триумфа. От трибуните сър Алекс се смееше от сърце. Дори за него стадион „Стамфорд Бридж“ бе едно от най-трудните места, където тимът не бе печелил от 2012-а. Фъргюсън не се притеснява, че получи мозъчен дисбаланс миналия май и не спира да подкрепя Солскяр, комуто бе треньор в периода 1996-2007 година. 6000 гостуващи фенове на „Юнайтед“ пееха почти непрекъснато новата си любима песен: „Оле кара колелото!“ За тях вече норвежецът не е само героят от финала в Шампионската лига през 1999 година срещу „Байерн“, а и човекът, който върна „дяволите“ към победите. „Какви невероятни фенове! Не спряха от загрявката до края“, възкликна в туитър капитанът Ашли Йънг. Фил Невил, легенда на „Юнайтед“ и бивш съотборник на Солскяр, определи Пол Погба като най-добрия футболист във Висшата лига. „Виждам, че това вече е истинският „Юнайтед“, каза универсалният халф с над 300 мача за тима. Погба има 12 мача, девет гола и шест асистенции под ръководството на Солскяр. При Моуриньо статистиката му бе 5 попадения и 4 паса. Голямото решение остава за ръководството – дали Солскяр вече заслужи договор като постоянен треньор?", "date": "2019.02.19", "title": " Сър Алекс – вдъхновител на новия „Юнайтед“"}
{"url": "https://trud.bg/%d0%be%d1%89%d0%b5-%d0%b1%d0%b5%d0%b7-%d0%b4%d0%b5%d1%80%d0%b1%d0%b8-%d0%bd%d0%b0-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80/", "text": "Дерби на Манчестър засега няма. Двата гранда „Юнайтед“ и „Сити“ се разминаха в четвъртфиналите за купата на Англия. „Червените дяволи“ отново ще гостуват на елитен съперник – „Уулвърхемптън“. А шампионите отиват на втородивизионния „Суонси“. Мачът за първенството между „Юнайтед“ и „Сити“ трябваше да е на 16 март – тогава именно ще се дуелите за купата и това отложи за неопределено време шампионатния сблъсък. А по всичко личи, че най-вероятно носител на ФА Къп ще един от двата тима на Манчестър.", "date": "2019.02.19", "title": " Още без дерби на Манчестър"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0%d1%82%d0%b0-%d0%bb%d0%b8%d0%b3%d0%b0-%d1%86%d0%b5%d0%bb-%e2%84%961-%d0%b7%d0%b0-%d1%81%d0%b8%d1%82%d0%b8/", "text": "Шампионската лига е голямата цел на „Манчестър Сити“ през сезона. „Гражданите“ имат шанс да направят нещо нечувано – четири титли на куп. Още в неделя е финалът за купата на лигата срещу „Челси“, но преди това е гостуването срещу „Шалке“ в осминафинал на Шампионската лига. „ Искаме да станем част от нова ера на „Манчестър Сити“, а тя е да бъде европейски първенец – каза германският национал Илкай Гюндоган, който се завръща в родината си. – Време е да сме на едно ниво с отбори като „Реал“, „Барселона“, „Байерн“ и „Ювентус“. Може би те все още са с една крачка пред нас.“ В последните пет сезона „Сити“ спря три пъти на осминафинал, стигна веднъж до полуфинал – срещу „Реал“ през 2016-а. „Най-голямото ни разочарование беше отпадането от „Ливърпул“ на четвъртфинал преди година – продължи Гюндоган. – Затова обаче мотивацията ни е още по-голяма.“ И докато „Сити“ е сигурен в отстраняването на „Шалке“, „кралско-сините“ се борят с вътрешни войни. Очаква се всеки момент бившият национал Клаус Алофс да смени Кристиян Хайдел като шеф на борда на директорите. Той е работил 13 години във „Вердер“, а после и във „Волсбург“. В Бундеслигата „Шалке“ е по-близо до изпадащите, отколкото до зоната на Шампионската лига.", "date": "2019.02.19", "title": " Шампионската лига – цел №1 за „Сити“"}
{"url": "https://trud.bg/26-%d0%b3%d0%be%d0%b4%d0%b8%d1%88%d0%b5%d0%bd-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8%d0%bd-%d1%81%d0%b5-%d0%b8%d0%b7%d0%b3%d1%83%d0%b1%d0%b8-%d0%b2/", "text": "26- годишен асеновградчанин изгубен в снега около НАО „Рожен“, бе открит невредим от спасителна група, информира  Сигнал за изчезването му подал брат му около 19:30 часа на тел.112, който съобщава, че неговия брат-близнак е в неизвестност. Младият мъж е напуснал дома си и се е отправил пеша от НАО „Рожен“ към хижа в местността Хайдушки поляни. Снежната покривка в района е над 1 метър. За последно е бил забелязан в района на зимен център „Картола“. Предприети са издирвателни мероприятия, в които са се включили служител на РУ-Смолян и екип на Планинска спасителна служба. През нощта младият мъж е намерен в навес, невредим и в добро здраве. Предаден е на близките му, съобщиха от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " 26-годишен асеновградчанин се изгуби в преспите около обсерваторията „Рожен“, откриха го невредим"}
{"url": "https://trud.bg/%d0%b4%d0%be-1500-%d0%bb%d0%b2-%d0%bf%d0%be%d0%bc%d0%be%d1%89-%d0%be%d1%82-%d1%84%d0%be%d0%bd%d0%b4-%d0%b8%d0%bd-%d0%b2%d0%b8%d1%82%d1%80%d0%be-%d0%b2-%d1%88%d1%83%d0%bc%d0%b5%d0%bd/", "text": "Двойки с репродуктивни проблеми вече могат да кандидатстват за финансова подкрепа от общинския фонд „Ин витро“ в Шумен. Той ще осигурява финансова помощ веднъж годишно в размер до 1500 лв., като кандидатите ще имат право на подпомагане до три пъти, поясняват от общината. Правилникът за организацията и реда за подпомагане на семейства и лица, които живеят на семейни начала, както и необходимите документи за кандидатстване са на сайта на Община Шумен. Комисията, която ще разглежда документите на кандидатите, ще заседава в края на месец април. Процедурите, които общината ще финансира, могат да бъдат извършени в здравни заведения на територията на цялата страна. Фондът ще финансира изследвания, манипулации и процедури, които не се покриват от Центъра за асистирана репродукция или НЗОК след становище на специалист по репродуктивна медицина.  Кандидатите трябва да са български граждани, задължително е единият да има постоянен и настоящ адрес в община Шумен не по-малко от 3 години, да не страдат от тежки психични заболявания, да не са поставени под запрещение и да са с непрекъснати здравни осигуровки. Попълненият комплект документи се подава в запечатан плик до Дирекция „Социална политика и здравеопазване“ за асистирани репродуктивни техники на гише №3 в Центъра за информация и услуги в сградата на общината. Към документите е необходимо да бъде приложено и копие на фактура с касов бон, която съдържа описание и стойност на извършените медицински дейности. С решение на Общинския съвет за тази година са заделени 20 000 лв. от местния бюджет за подпомагане на двойки с репродуктивни проблеми.", "date": "2019.02.19", "title": " До 1500 лв. помощ от фонд „Ин витро“ в Шумен"}
{"url": "https://trud.bg/%d0%be%d0%bb%d0%b0%d1%84-%d0%b7%d0%b0%d0%bb%d0%be%d0%b2%d0%b8-%d1%81%d1%82%d0%be%d1%82%d0%b8%d1%86%d0%b8-%d1%82%d0%be%d0%bd%d0%be%d0%b2%d0%b5-%d1%88%d0%b0%d0%bc%d0%bf%d0%be%d0%b0%d0%bd%d0%b8-%d0%bc/", "text": "Европейската служба за борба с измамите ОЛАФ оглави необичайна международна акция и успя да спре доставката в Европа на близо 400 тона шампоани менте в опаковки на известни марки. Произведените в Китай течности на стойност около 5 милиона евро са заловени в Колумбия и Мексико. През цялото време от ОЛАФ са следили отблизо доставката, която на хартия е била предназначена за Латинска Америка, поради сигнали, че реалната й крайна дестинация е Европа. Миналия месец службата е получила информация за разбиването на нелегалната фабрика за шампоани в Китай. Според данните, малко преди това, по море е отпътувала голяма пратка, произведена в завода. За да бъдат заблудени властите, доставката е извършена по сложен маршрут, включващ спирки в няколко пристанища – в Китай, Корея, Мексико и Колумбия – и претоварване на различни кораби. Проследяването е осъществено с помощта на специализиран софтуер, който събира данни в реално време от морските съдове и пристанищата по цял свят. Когато преценили, че има риск фалшивият шампоан да бъде отклонен, преди да достигне крайната си дестинация във Венецуела, от ОЛАФ предупредили националните власти в Колумбия и Мексико и препоръчали претърсване и изземване на пратката. В сътрудничество с експерти на ОЛАФ и испанските митнически служби, властите в Колумбия и Мексико откриват впечатляващите 400 тона фалшиви шампоани, количество достатъчно за напълването на няколко плувни басейна.", "date": "2019.02.19", "title": " ОЛАФ залови стотици тонове шампоани менте, достатъчни да се напълнят няколко басейна\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d1%89%d0%b5-%d1%81%d0%b5-%d1%82%d1%80%d1%83%d0%b4%d0%b8-%d0%b2-%d0%bf%d0%be%d0%bb%d0%b7%d0%b0-%d0%bd%d0%b0-%d0%be%d0%b1%d1%89%d0%b5%d1%81%d1%82%d0%b2%d0%be%d1%82/", "text": "400 часа безвъзмезден труд в полза на обществото трябва да положи 27-годишен мъж, който е осъден за притежание на антични монети и други предмети в нарушение на закона. Даденият на съд е сключил споразумение с прокуратурата в Търговище и така е бил наказан с пробация. Мерките са регистрация и срещи с пробационен служител, както и по 200 часа безвъзмезден труд за всяка от двете години, в които ще търпи наказанието. Младежът е бил спипан, че притежава антиките, след като пуснал обявява в интернет, че продава стари монети, пръстен, фибула и други, общо 25 различни предмета. 18 от тях били монети. Така попаднал в полезрението на полицията и се наложило да предаде всичко. Няма данни как те са оказали у него, дали са били изровени от него при иманярство или ги е получил от друг. Били направени експертизи, които оценили предметите, датирали ги и преценили, че те не притежават висока историческа стойност. Общата стойност на всички била 274 лв., съобщиха от прокуратурата АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Младеж ще се труди в полза на обществото 400 часа заради притежание на антични монети"}
{"url": "https://trud.bg/%d1%81-%d1%86%d0%b2%d0%b5%d1%82%d1%8f-%d0%b8-%d0%bf%d0%b5%d1%81%d0%bd%d0%b8-%d0%bc%d0%be%d0%bd%d1%82%d0%b0%d0%bd%d0%b0-%d1%81%d0%b5-%d0%bf%d0%be%d0%ba%d0%bb%d0%be%d0%bd%d0%b8-%d0%bf%d1%80%d0%b5%d0%b4/", "text": "Десетки граждани, сред които ученици, учители, общинари и общественици почетоха 146 годишнината от гибелта на Васил Левски. Деца и възрастни поднесоха венци и цветя пред паметника на Апостола в градската градина, гръмнаха възрожденски песни. В храма „Св. Св. Кирил и Методий” свещеници отслужиха панихидата за Дякон Игнатий. Възпитаници на Финансово-стопанската гимназия, която носи името на Апостола на Свободата, изнесоха рецитал от стихове за Левски в Регионалния исторически музей.", "date": "2019.02.19", "title": " С цветя и песни Монтана се поклони пред Апостола на Свободата"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d0%b8-%d0%be%d1%82-%d0%bf%d0%b0%d0%b2%d0%bb%d0%b8%d0%ba%d0%b5%d0%bd%d0%b8/", "text": "Двама рецидивисти от Павликени са задържани от полицията по време на операция за разкриване на телефонни измамници. Операцията е проведена от служителите на две областни дирекции на МВР – в Плевен и Добрич. Жертва на измамата станала 84-годишна добричанка, която получила обаждане по домашния си телефон и убедена да „помогне на полицаи в задържането на измамници“, тя се канела да хвърли през терасата плик със събраната сума. В резултат на предприетите бързи действия, в момент на вземането на 7 500 евро, бил задържан 37-годишен варненец, изпратен на домашния адрес като „куриер“. По същото време на територията на град Левски служители от Областната дирекция на МВР-Плевен задържали в лек автомобил двама рецидивисти от Павликени – на 31 г. и 23г., за които е установена съпричастност към извършеното в Добрич престъпление. При обиск в джоба на панталона на водача било намерено пликче с бяло прахообразно вещество, а тестът за шофиране след употреба на наркотици дал положителен резултат. В рамките на извършените процесуално-следствени действия са открити веществени доказателства, съотносими към подготовката и реализирането на измамата. Тримата мъже са задържани в полицейския арест до 24 часа. По случая е образувано досъдебно производство, като работата по него продължава под наблюдението на прокуратурата и в посока установяване и на други участници към извършеното престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Арестуваха рецидивисти от Павликени, автори на телефонна измама\t\t\t"}
{"url": "https://trud.bg/3-%d1%82%d0%b5-%d0%bd%d0%b0%d0%b9-%d0%b3%d0%be%d1%80%d0%b5%d1%89%d0%b8-%d1%82%d0%b5%d0%bd%d0%b4%d0%b5%d0%bd%d1%86%d0%b8%d0%b8-%d0%be%d1%82-%d1%81%d0%b5%d0%b4%d0%bc%d0%b8%d1%86%d0%b0%d1%82%d0%b0-%d0%bd/", "text": "Седмицата на модата в Лондон приключи и вече е ясно кои са най-актуалните тенденции, които ще следваме до края на зимата, а и в началото на пролетта. Трендът с миниатюрните чанти все още държи челни позиции, а животинският принт изглежда ще се задържи през цялата година. Въпреки това има няколко нови и много свежи тенденции, които си заслужава да се пробват. В галерията ще откриете кои са 3-те най-горещи тенденции, идващи директно от британската столица на модата.", "date": "2019.02.19", "title": " 3-те най-горещи тенденции от Седмицата на модата в Лондон"}
{"url": "https://trud.bg/%d1%88%d0%b5%d1%84%d0%be%d0%b2%d0%b5%d1%82%d0%b5-%d0%bd%d1%8f%d0%bc%d0%b0%d1%82-%d0%bf%d1%80%d0%b0%d0%b2%d0%be-%d0%b4%d0%b0-%d0%b3%d0%bb%d0%be%d0%b1%d1%8f%d0%b2%d0%b0%d1%82-%d1%80%d0%b0%d0%b1%d0%be/", "text": "Въпрос:  Работодателят ми постоянно ме глобява със суми от 20 и 50 лв., защото според него „нарушавам трудовата дисциплина”. Има ли законово основание да ми налага такива глоби? В. Тодоров, гр. Враца Отговор:  Съгласно чл. 272, ал. 1 от Кодекса на труда (КТ) без съгласието на работника или служителя не могат да се правят удръжки от трудовото му възнаграждение освен за: получени аванси; надвзети суми вследствие на технически грешки; данъци, които по специални закони могат да се удържат от трудовото възнаграждение; осигурителни вноски, които са за сметка на работника или служителя, осигурен за всички осигурителни случаи; запори, наложени по съответния ред; удръжки в случая по чл. 210, ал. 4 от КТ. Работодателят има възможност да потърси и имуществена отговорност от работника или служителя за вредата, която е причинил на работодателя по небрежност при или по повод изпълнението на трудовите си задължения. За вреда, която е причинена умишлено или в резултат на престъпление или е причинена не при или по повод изпълнението на трудовите задължения, отговорността се определя от гражданския закон. Съгласно чл. 206, ал. 1 от КТ за вреда, причинена на работодателя по небрежност при или по повод изпълнението на трудовите задължения, работникът или служителят отговаря в размер на вредата, но не повече от уговореното месечно трудово възнаграждение. Наказанията, които работодателят може да налага при нарушаване на трудовата дисциплина, са забележка, предупреждение за уволнение и уволнение. В закона не съществува дисциплинарно наказание „удръжка от заплатата при закъснение за работа“. В чл. 187 от Кодекса на труда (КТ) е предвидено, че нарушения на трудовата дисциплина са: 1. закъснение, преждевременно напускане на работа, неявяване на работа или неуплътняване на работното време; 2. явяване на работника или служителя на работа в състояние, което не му позволява да изпълнява възложените му задачи; 3. неизпълнение на възложената работа, неспазване на техническите и технологичните правила; 4. произвеждане на некачествена продукция; 5. неспазване на правилата за здравословни и безопасни условия на труда; 6. неизпълнение на законните нареждания на работодателя; 8. злоупотреба с доверието и уронване на доброто име на предприятието, както и разпространяване на поверителни за него сведения; 9. увреждане на имуществото на работодателя и разпиляване на материали, суровини, енергия и други средства; 10. неизпълнение на други трудови задължения, предвидени в закони и други нормативни актове, в правилника за вътрешния трудов ред, в колективния трудов договор или определени при възникването на трудовото правоотношение. Съгласно горното, може да се твърди, че работодателят категорично няма законовото право и не следва да прави удръжки от трудовото възнаграждение при нарушаване на трудовата дисциплина. Налагането на подобни „глоби“ е грубо нарушение на трудовото законодателство. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор      ", "date": "2019.02.19", "title": " Шефовете нямат право да глобяват работници при нарушаване на трудовата дисциплина"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bd%d0%b0-%d0%b8%d0%b0%d1%80%d0%b0-%d1%81%d0%bf%d0%b8%d0%bf%d0%b0%d1%85%d0%b0-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80/", "text": "Служители на Отдел „Рибарство и контрол – Централен Дунав” при Изпълнителната агенция по рибарство и аквакултури заловиха днес бракониери, извадили от водата 200-килограмова моруна в района на Силистра. Това съобщиха от пресслужбата на ИАРА. „Рибата е жива и е пусната обратно във водите на р. Дунав, а по случая се води дознание“, съобщи изпълнителният директор на ИАРА доц. д-р Галин Николов. „Предвид наближаващата пролет, проверките по морските и речните акватории на страната и вътрешните водоеми са засилени“, добави още той и съобщи, че от началото на годината инспекторите на ИАРА са извършили над 2 000 проверки и са иззели над 6 км мрежи, а конфискуваният бракониерски улов надхвърля 5 тона. Припомняме, че все още е в сила забраната за извършване на риболов в българската акватория на р. Дунав и Черно море на есетровите риби (руска есетра, чига, пъструга и моруна), въведена със Заповед на министрите на околната среда и водите, и на земеделието и храните през 2016 г.  При вчерашните проверки по река Дунав беше заловено лице в момента на извършване на риболов с мрежи в река Студена, в землището на село Новград. Съставен му е акт за нарушението, иззета е 1 мрежа и са върнати във водата 3 щуки, 2 кефала, 3 морунаи и 1 скобар.  Проверките на инспекторите на ИАРА продължават и всички нарушители ще бъдат санкционирани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Инспектори на ИАРА спипаха бракониери, извадили от водите на Дунав 200-килограмова моруна (СНИМКИ и ВИДЕО)"}
{"url": "https://trud.bg/%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d1%82%d1%80%d0%be%d0%b2%d1%8f%d1%82-%d0%bf%d0%b8%d1%80%d0%b8%d0%bd/", "text": "„С над 1000 тона вредни емисии от автомобили е замърсен Пирин за последните шест месеца, като само за януари цифрата е 250 тона“, съобщи кметът на Банско Георги Икономов пред депутатите от парламентарната комисия по околна среда, които бяха на изнесено заседание в града. Икономов уточни, че информацията е взета от камерата, която брои колите на входа на Националния парк. Кметът каза, че „не му се мисли“ колко е замърсена планината от автомобилите, които се качват до ски зоната заради липса на втори кабинков лифт. „Дори не искам да мисля колко е увредена природата в Пирин вследствие на автомобилните газове през последните 10 години. Нека еколозите да сметнат“, добави Икономов. Именно „природозащитни“ организации години наред протестират срещу изграждането на модерното въжено съоръжение. Градоначалникът запозна присъстващите с две екологични инфраструктурни съоръжения, изградени в Банско – изпълнената с евро средства Пречиствателна станция за отпадни води, както и изградената като частна инициатива централа за топлинна енергия на био маса, която към момента е общинска собственост. „Всички обществени обекти в Банско и Добринище се отопляват екологично. Това е реалност, с която малко общини могат да се похвалят и реална мярка за подобряване на екологичните показатели” сподели Икономов. Той използва работната среща, за да запознае народните представители с потенциала за развитие на ски зоната и нейното уплътняване. Не само за изграждане на още една кабинкова линия, а също реализирането на подобрения, които да я направят по-функционална и удобна за туристите. В рамките на своята програма, народните представители посетиха на място обектите, за да се запознаят отблизо с изградените екологични технологии.  ", "date": "2019.02.19", "title": " Автомобили тровят Пирин"}
{"url": "https://trud.bg/%d1%85%d0%be%d0%bd%d0%b4%d0%b0-%d0%b7%d0%b0%d1%82%d0%b2%d0%b0%d1%80%d1%8f-%d0%b7%d0%b0%d0%b2%d0%be%d0%b4%d0%b0-%d1%81%d0%b8-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80/", "text": "Японският автомобилен гигант „Хонда” обяви, че ще затвори единствения си завод във Великобритания до 2021 г., предаде „Ройтерс”. 3500 души остават без работа на фона на неяснотата около бъдещето на Обединеното кралство, което само след месец трябва да напусне Европейския съюз. От най-големия работнически профсъюз обявиха, че ще преговарят с ръководството за спасяване на фабриката, която е жизненоважна за региона. Затварянето на завода в Суиндън няма общо с Брекзит и целта е след трудностите в Европа да се пренасочат усилията към регионите, където се очакват по-високи продажби, обяви изпълнителният директор на компанията Такаширо Хачиго. Така производството на „Сивик” спира и в Турция (но заводът се запазва, посочва в своя информация АП) и „Хонда” ще се концентрира върху електрическите и автономните коли. Експерти коментираха, че изказването е по-скоро в духа на характерната за азиатските компании дипломатичност и трудно може да се приеме за пълната истина при положение, че „Хонда“ не са обмисляли подобен ход и в най-тежките моменти на глобалната криза преди десетилетие. Хачиго обаче не коментира политическия контекст на решението. Факт е също така и че няколко от най-големите японски компании през последните седмици „охладняха” в отношението си към Великобритания – възприемана преди като входна точка за инвестиции в ЕС. „Нисан” преди две седмици се отказаха да правят нов модел джип на Острова, „Сони” и „Панасоник” преместиха централите си другаде в ЕС, а „Хитачи” замрази проект за АЕЦ на стойност 28 млрд. долара, предава БТВ. Във Великобритания работят около 1000 японски компании, за които работят около 140 000 души инвестициите им са около 78 млрд. долара. „Хонда”, „Нисан” и „Тойота” са отговорни за около половината от автомобилното производство в страната. Не помага и фактът, че ЕС вече има споразумение за безмитна търговия с Япония, докато Лондон все още няма никаква яснота за отношенията си с Токио след Брекзит. Автосекторът на Острова страда преди напускането на ЕС не само по японска линия – „Ленд Роувър” миналата година съкрати 4500 души, повечето – във Великобритания. „Форд” освободи 400 работници от завода си в Уелс, като от компанията директно заплашиха, че ще се изтеглят от Великобритания, ако се стигне до Брекзит без сделка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.19", "title": " „Хонда“ затваря завода си във Великобритания до 2021 г.\t\t\t"}
{"url": "https://trud.bg/%d0%b3%d0%b0%d0%bb%d1%8a%d0%bf-60-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%be%d0%b4%d0%be%d0%b1%d1%80%d1%8f%d0%b2%d0%b0%d1%82-%d0%bc%d0%b5%d0%b6%d0%b4%d1%83%d0%bd/", "text": "60% от българите смятат международната политика на Европейския съюз за стабилизираща, а 16% са на обратната позиция, сочат данни от  на световната асоциация „Галъп интернешънъл“, проведено в 57 страни. Останалите нямат мнение. Нетната стойност (+44) е осезаемо по-висока от глобалната (+14). Противоположно, с ниска нетна стойност (-36), е отношението на българите към външната политика на САЩ. По отношение на руската външна политика, 43% от българските граждани са отговорили положително срещу 27% отрицателно, т.е. нетната стойност е +16. Останалите нямат мнение. Почти еднакъв дял – съответно 56% и 52% – от 52 494 интервюирани граждани по целия свят смятат, че САЩ и Русия дестабилизират света. Около 2/3 трети от руснаците са убедени, че външната политика на тяхната държава има стабилизиращ ефект. Процентът сред американските граждани по отношение на външната политика на САЩ обаче е значително по-нисък – това отразява дълбоките вътрешни разделения в общество им. Глобално, Европейският съюз се възприема като най-стабилизиращата сила в света и има положителни нетни стойности (разлика между дяловете на положителни и дяловете на отрицателни отговори) във всички изследвани региони, с изключение на Русия и Западна Азия. Външната политика на Китай се възприема отрицателно, но не в такава степен, в каквато тази на САЩ и Русия АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.19", "title": " „Галъп“: 60% от българите одобряват международната политика на Европейския съюз"}
{"url": "https://trud.bg/%d0%bb%d1%8e%d0%b1%d0%be-%d0%ba%d0%b8%d1%80%d0%be%d0%b2-%d0%b8-jeremy-%d0%b2%d0%bb%d0%b8%d0%b7%d0%b0%d1%82-%d0%b2-%d1%87%d0%b0%d1%81-%d0%bf%d0%be-%d0%b8%d0%bd%d1%82%d0%b5%d0%bb%d0%b5%d0%ba%d1%82/", "text": "Музикални продуценти и Министерство на културата си партнират в кампания за нова култура на потребление на творческите продукти. Момчетата от най-обичаната банда в съвременния бг рок – JEREMY?, и поп идолът Любо Киров ще бъдат посланици на образoвателния проект „В час по интелектуална собственост“. В началния си етап кампанията на Българска асоциация на музикалните продуценти (БАМП) ще обхване училищата по изкуствата към Министерство на културата в София. Първата си среща с бъдещите творци на България Jeremy? ще направят Музикалното училище на 5 март, а на 26 март Любо Киров ще сподели защо е важно да сме в час с правата си пред възпитаниците на Училището по изящни изкуства. В същността си Часът по интелектуална собственост ще бъде комбинация от забавно информационно видео и образователна дискусия с любими артисти . Модератор на срещите ще бъде Станислава Армутлиева, която освен успешен музикален продуцент е и председател на Управителния съвет на БАМП. В разговора с учениците Любо Киров, фронтменът на JEREMY? Ерсин Мустафов и китаристът на бандата Ташо Колев ще споделят както лични истории около създаването на най-големите си хитове, така и позицията си за защитата на авторското и сродните му права.", "date": "2019.02.19", "title": " Любо Киров и JEREMY? влизат „В час по интелектуална собственост“"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bc%d0%be%d0%bd%d1%82%d0%b0%d0%b6%d1%8a%d1%82-%d0%bd%d0%b0-%d0%bf%d0%b0%d1%80%d0%ba%d0%be%d0%b2%d0%b0%d1%82%d0%b0-%d0%bc%d0%b5%d0%b1%d0%b5%d0%bb-%d0%b2/", "text": "Зам.-кметът на Столичната община Дончо Барбалов провери ремонтните дейности на градина „Кристал“, която е част от обновяването на зона 4 от центъра на града. В градината започна монтажът на парковата мебел. На алеите ще бъдат монтирани нови 43 пейки и кошчета. Ремонтът в градината е приключен на 90%, положена е новата настилка и е монтирано ново осветление. Скулптурата със сърничките е почистена и поставена на мястото й, продължава реставрацията на чешмата. Монтира се самопочистваща се обществена тоалетна. В градината е изпълнена нова поливна система, извършена бе подмяна на горния почвен слой с 5 см нов хумус, като оформилият се във времето релеф с денивелация на терена е запазен. Засадени са 11 иглолистни и 41 широколистни фиданки, над 700 храсти и 900 цветя, както и жив плет. Предстои да се поставят разпръсквателите на поливната система. Градината пред Военния клуб е декларирана като групов паметник на градинското и парковото изкуство през 1988 г. Същевеменно от 20 февруари 2019 г. във връзка с обновяването на Зона 2 от центъра на града започва работа и по ул.„6-ти септември“ в участъка между ул. „Аксаков“ и ул. „Славянска“, където ще бъдат обновени настилките. Първо ще се работи по пътното платно, което ще се бъде с гранитни павета, а тротоарите ще останат свободни за придвижване на пешеходци. След това ще бъде подменена настилката и на тротоарите, която ще от бетонови павета. Предвижда се ремонтът да продължи до 15 април 2019 г., ако времето позволи. За този период се въвежда временна организация на движението на моторни превозни средства и се закриват 16 места в „синя зона“ в този участък. Кръстовището на ул. „Славянска“ и „6-ти септември“ ще е отворено за автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Започна монтажът на парковата мебел в градината „Кристал“"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-19-%d0%b3%d0%be%d0%b4%d0%b8%d1%88%d0%bd%d0%b8%d1%8f-%d0%b0%d0%bb%d0%b5/", "text": "Обвинение е повдигнато срещу 19-годишния Алекс Иванов за  , както и за  опит за убийство на повече от едно лице ,съобщи днес за БНР говорителят на окръжна прокуратура в Кюстендил Мариана Сиракова. Той е задържан с прокурорско постановление за 72 часа, като най-вероятно за утре се подготвя искане до окръжен съд- Кюстендил за постановяването на постоянна мярка „задържане под стража“. Алекс Иванов е със забрана да напуска пределите на страната. Дванадесет души са задържани за   в неделя сутринта, когато беше убит Дъбов, а петима души бяха ранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.02.19", "title": " Повдигнаха обвинение на 19-годишния Алекс Иванов за убийството в Кюстендил"}
{"url": "https://trud.bg/500-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%b7%d0%b0%d0%bf%d0%b0%d0%bb%d0%b5%d0%bd-%d0%ba%d0%be%d0%bd%d1%82%d0%b5%d0%b9%d0%bd%d0%b5%d1%80-%d0%b7%d0%b0-%d1%81%d0%bc%d0%b5%d1%82/", "text": "Десет от новите контейнери за битови отпадъци в Шумет, които бяха поставени в северната част на града, вече са повредени чрез запалване. Работници от Общинското предприятие „Чистота“ се натъкнали във вторник на пореден сучай на горящи отпадъци и запалени кофи на ул. „Ген. Драгомиров“. На лицевата страна на съдовете за смет са поставени стикери, които показват, че изсипването на горящи отпадъци от печки е забранено. От аминистрацията призовават гражданите да не изхвърлят гореща пепел, сгурия или запалени предмети в контейнерите за смет. Санкцията за неспазване на указанията е 500 лева. От общината напомнят, че през миналата година бяха закупени 725 контейнера и последните съдове бяха поставени през януари. 555 лева без ДДС струва на общинския бюджет всеки казан за смет. Много по-голяма ще бъде щетата, ако по някакъв начин горящите отпадъци попаднат в машината за сметосъбиране, обясни гл.инж. Сашко Велев от ОП „Чистота“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " 500 лв. глоба за запален контейнер за смет"}
{"url": "https://trud.bg/%d0%b2%d1%80%d1%8a%d0%b7%d0%b2%d0%b0%d1%82-%d1%85%d0%be%d1%82%d0%b5%d0%bb%d0%b8%d1%82%d0%b5-%d1%81-%d0%bd%d0%b0%d0%bf-%d0%b8-%d0%bf%d0%be%d0%bb%d0%b8%d1%86%d0%b8%d1%8f-%d1%81%d0%bb%d0%b5%d0%b4-%d0%bb/", "text": "До октомври имат срок хотелите и другите туристически обекти за настаняване да се свържат с Единната система за туристическа информация (ЕСТИ). Новата система, чието въвеждане се забави с години заради обжалвания, ще свърза в реално време местата за настаняване с НАП, МВР, НСИ, общините и Министерство на туризма. По този начин ще се изсветли износът, ще облекчи системата за обмен на данни и ще може да се борави с по-точна статистическа информация за броя на туристите и тяхната националност. Туристическите обекти и общините ще трябва да се свържат със системата до октомври, като попълнят първоначалната база данни. Това ще е възможно както чрез интерфейса на системата, така и чрез съществуващите хотелски системи, за да не се оскъпява услугата. Всяко място за настаняване ще получава индификационен код и с него ще може да въвежда данни, както и да следи старите такива. Данните за системата ще са видими само за контролните органи, а всяко място за настаняване ще вижда единствено своята информация. 18 800 са вписаните в регистъра места за настаняване, които трябва да се включат в системата. Тези, които не го направят ще бъдат глобявани до 6000 лв. При три нарушения може да се стигне и до затваряне на обекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Връзват хотелите с НАП и полиция след лятото\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d0%be%d0%bb%d0%b0%d1%82%d0%b0-%d0%bd%d0%b0-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d0%b8/", "text": "Откриха в пропаст колата на изчезналия българин Йордан Станев Динев. Същият е още в неизвестност.  от семейството си в полицията на остров Санторини. Според близките му, в петък вечер около 8:00 часа излиза от дома на родителите си, с които живее с автомобила на брат си и до днес е в неизвесност. Бил е облечен с тъмно яке, висок е 175 см с кафяви очи, слаб. Автомобилът е „WV Пасат“ с българска регистрация. Няма достъп до телефонния му номер. През сезона е бил сервитьор. Излязъл е без много пари в себе си, просто на разходка. Не е взел багаж и никога не е давал признаци, че има някакъв проблем. От полицията съобщиха, че работят и по версии за катастрофа или самобуйство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Откриха колата на изчезналия българин на Санторини"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d0%b8%d0%ba-%d1%81%d0%b0-%d0%b2-%d0%bf%d1%80%d0%be%d1%82%d0%b8%d0%b2/", "text": "Върху българския Изборен кодекс за извършени стотици промени и всички те са в противоречие с изискванията на Съвета на Европа и Венецианската комисия. Това коментира председателят на ПП АБВ Румен Петков, съобщават от партията. За сравнение, в германската изборна нормативна уредба промените са не повече от 40, посочи той пред медиите. Петков обясни, че според стандартите и разпоредбите, промени в изборното законодателство могат да се правят най-късно година преди вота. „Много сериозно безпокойство буди промяната в подсъдността – от Върховния административен съд, към съответния административен съд. При приемането на новите процедурни правила нашият анализ показва, че не е извършена адекватна оценка на готовността на административните съдилища да правораздават по този вид дела, без актуална оценка на кадровата обезпеченост в административните съдилища, се поставя под въпрос достъпът до правосъдие на гражданите, политическите партии и коалиции в рамките на изборния процес. Така се нарушават процесуалните гаранции за честни и свободни избори, както и се ерозира доверието в самия изборен процес“. Като пореден сериозен проблем Петков посочи предложението на БСП за унищожаване на сгрешен изборен протокол. „Ако при попълването на протокола бъде допусната грешка, секционната избирателна комисия унищожава сгрешения протокол, като се поставя надпис „сгрешен“ и се подписват всички членове на секционната избирателна комисия. Секционната избирателна комисия връща на общинската избирателна комисия сгрешения протокол, като фабричният номер се сверява с номера на протокола, вписан в протокола за предаването и приемането на изборните книжа“. Румен Петков е на мнение, че подобен изборен похват ще забави сериозно преброителния процес и не това е решението на втория протокол. Петков е категоричен, че решението на това е единна преброителна секция на територията на всяка община – мярка, която ПП АБВ вече аргументира като работеща. „Т.е., СИК в състав от по трима членове, преброяването не се извършва от СИК, а от специални преброителни секции на територията на всяка от общините. С това се гарантира прозрачност и контролируемост на процеса и се свеждат до минимум потенциално възникващите проблеми“. Румен Петков изрази безпокойство от в новоприетата алинея 6 се допуска използването на квалифициран електронен подпис. Тъй като по Закона за електронния подпис издателите на електронен подпис са юридически лица – търговски дружества. С този факт държавата в лицето на Министерство на вътрешните работи капитулира пред задачата да въведе електронна идентификация на българските граждани, посочи той и определи тази мярка като пряк залог за фалшификация на изборния резултат. Председателят на ПП АБВ посочи също, че държавата на този етап не е подготвена за реализация на машинно гласуване. Причина за това е краткото технологично време, както и сертифицирането и одитирането на тези машини. В допълнение следва да бъде отбелязано, че предварителното пазарно проучване показа, че стойността на една машина е около 4 000 лв. За нормалното функциониране на избирателните секции, обаче, необходимата бройка машини е около 20 000 машини. Максималният експлоатационен цикъл на една машина, според проучването, е 5 години. Разходите по съхранението и поддръжката на машините независимо от бройката е около 20 000 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Румен Петков: Промените в ИК са в противоречие с изискванията на Съвета на Европа и Венецианската комисия"}
{"url": "https://trud.bg/9000-%d0%bbe%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0-%d0%bb%d1%8e%d0%b1%d0%be-%d0%bf%d0%b5%d0%bd%d0%b5%d0%b2/", "text": "Етичната комисия наказа жестоко Любо Пенев за пресконференцията, която даде преди снощния мач ЦСКА – „Ботев“ (Враца). Наставникът на „червените“ изригна с куп квалификации срещу ръководството на БФС. Ел Голеадор спомена името само на Борислав Михайлов, но индиректно нападна и членовете на изпълкома Йордан Лечков и Емил Костадинов.  Според етичната комисия на централата е имало множество сезирания за думите на Пенев, че в БФС са прогнили от алкохол. И съответно последва глоба – 9000 лева. Освен това според документите на БФС Пенев не е треньор на ЦСКА, а само помощник. Най-вероятно причината е, че клубът не е приключил взаимоотношенията си с Нестор Ел Маестро, който продължава да се води старши при „червените“ на книга. Сърбинът бе освободен след края на подготовката заради слаби резултати.  Любо Пенев влезе в люта словесна война с бившите си съотборници от националния отбор, след като те го уволниха като селекционер на България след 1:1 у дома с Малта. Впоследствие той се опита да свали Михайлов като президент на БФС, но претърпя съкрушителна загуба на конгреса на централата. На пресконференцията, заради която е наказан, Пенев не изключи един ден пак да се кандидатира за Първи на родния футбол.", "date": "2019.02.19", "title": " 9000 лeва глоба за Любо Пенев"}
{"url": "https://trud.bg/%d0%be%d0%b1%d0%bd%d0%be%d0%b2%d0%b8%d1%85%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f%d1%82%d0%b0-%d0%bf%d0%be-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5-%d0%b2%d1%8a%d0%b2/", "text": "Старата сграда на Професионалната гимназия по земеделие и горско стопанство в село Стефан Караджа, община Вълчи дол, е напълно обновена и модернизирана с европейски средства. Проектът се финансира по ОП „Региони в растеж“ на обща стойност близо 1.3 млн. лева, съобщи кметът на Вълчи дол Георги Тронков. Сградата е строена през 1956 г. и оттогава не е била ремонтирана, а класните стаи са се отоплявали с печки на твърдо гориво. По проекта е обновена материалната база за целодневна организация на учебния процес, внедрени са мерки за енергийна ефективност, осигурени са лаптопи на преподавателите, а на възпитаниците голямо многофункционално игрище. В училището се обучават 180 ученици както от съседни общини, така и от областите Шумен и Добрич, за които е осигурено извозване. На последната VII Национална среща на Асоциацията на земеделските производители във Варна нейният председател Венцислав Върбанов отново алармира за острия дефицит на кадри в отрасъла. Той посочи, че е грешка специализираните училища да се прехвърлят от МЗГ на общините, защото още на следващата година някои от тях били закрити. Професионалната гимназия във Вълчи дол, останала почти единствена в региона, продължава да съществува и се създават условия за по-доброто й функциониране. Интересното е също, че с решение на ОбС от две години насам в трите детски градини и два филиала на територията на варненската община родителите не плащат такси за престоя и грижите към малчуганите им. Издръжката е изцяло с пари от местната хазна. Вълчи дол е единствената варненска община, спечелила интегриран проект по две оперативни програми с финансиране от 900 000 лв. за достъп до образование на деца в риск и за социално-икономическа интеграция на уязвими групи. Ще бъде създаден център за тези деца, а техните родители ще бъдат обучавани за лични асистенти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Обновиха Гимназията по земеделие във Вълчи дол с европари\t\t\t"}
{"url": "https://trud.bg/%d0%bb%d0%be%d0%ba%d0%b0%d1%86%d0%b8%d1%8f%d1%82%d0%b0-%d0%b5-%d0%bd%d0%b0%d0%b9-%d0%b2%d0%b0%d0%b6%d0%bd%d0%b0-%d0%b7%d0%b0-%d0%bb%d1%83%d0%ba%d1%81%d0%be%d0%b7%d0%bd%d0%b8%d1%82%d0%b5-%d0%b8%d0%bc/", "text": "Двигател за индустриалните площи са производителите на части Хотелите могат да бъдат много печеливши При луксозните имоти най-важният критерий за избирането на конкретно жилище от купувача е локацията, разказаха за “Труд” брокери на имоти. При положение, че избират луксозен дом купувачите държат той да бъде на място с добра инфраструктура и да има добри транспортни връзки. Времето за път от дома до офиса и обратно е от решаващо значение при избора на жилище. Предлагането във високия клас имоти се увеличи, като 70% от хората купуват такива апартаменти за собствено ползване. Останалите 30% купуват с цел инвестиция като очакват цените да нараснат или планират да дават жилището под наем. Новият купувач на жилища е на средна възраст 35-40 години и е изключително добре информиран и образован. Това са предимно млади хора на добри позиции, притежаващи поне 20% от необходимото финансиране за сделката. Около 60-70% от купувачите използват ипотечно кредитиране, а останалите разчитат на спестени средства, както и на пари от родители. Хотелите не може да се сравняват с другите бизнес имоти – те са по-рискови, но могат да бъдат и много печеливши. Очакванията на експертите за пазара на хотели през следващите години са оптимистични. София и Пловдив имат голям потенциал за развитие в тази сфера. Пускането на нови полети на нискотарифни компании до София доведе до сериозен ръст на туристите. Това доведе до ръст на заетостта на хотелите и повиши търсенето на апартаменти чрез платформи за краткотрайно настаняване като airbnb. София обаче не е достигнала нивата на нощувките на другите големи европейски столици и се очаква сериозен ръст в тази посока. Пловдив също предлага отлични възможности за туризъм и бизнес, което се отразява добре на хотелите и на пазара на имоти. Засилва се развитието и на пазара на логистични и индустриални площи в страната. Основната характеристика за пазара е недостиг на качествени площи. Двигател на индустриалния сектор са производителите на части за автомобили. България е пазар с потенциал, и дори при растящи разходи за работна ръка, е конкурентна дестинация. Цените на наемите и за покупко-продажба на индустриалните и логистични имоти във водещите градове в България се запазват стабилни, а предлагането на качествени площи остава недостатъчно. Електронната търговия, която е двигател за изграждането на огромен обем от индустриални площи в Полша, Чехия, Унгария, Румъния и Сърбия, все още не е сериозен фактор в България, по-скоро налице е развитие на т.нар. градска логистика. Очаква се онлайн търговията в ЦИЕ да расте с 9-13% на годишна база, което предполага нарастване на търсенето на складови площи.   Наемите в Централен Лондон се увеличават Наемите в луксозния сегмент в Централен Лондон са се увеличили с 1,1% за година, а нивата на предлагане продължават да спадат, показва доклад на консултантска компания в сектора на недвижимите имоти. Наблюдава се 7-процентен спад в броя на новите обяви в сектора в рамките на една година. Освен това обаче се отчита 6% ръст на броя на договорените нови наеми. Макар че Брекзит има забележим ефект върху продажбите, пазарът на наеми е засегнат по-скоро от фискални, а не политически развития, посочва докладът. „Серия от данъчни промени, насочени към наемодателите, която продължава до 2020 г., означава, че все повече от тях или са продали, или са обявили имота си за продажба. Това, от своя страна, е довело до спад в предлагането и налага възходящ натиск върху цените на наемите“, казва Том Бил, експерт по жилищата в Лондон. Показателят за предлагането на жилища в луксозния сегмент в крайните квартали на Лондон също се е понижил с 10% за 12-месечния период. В същото време годишният спад на сключените наеми в тези квартали става все по-умерен, достигайки само 1% – най-слабия темп от две години и половина.   Сингапур №1 по ръст В топ 10 влизат Мадрид и Москва Цените на луксозните имоти през третото тримесечие на 2018 г. са нараснали средно с 2,7% на годишна база в 43 града, включени в индекс на консултантска компания в сферата на недвижимите имоти. Сингапур оглавява индекса на цените на луксозните имоти с ръст от 13% заради ограниченото предлагане и голямото търсене. В челната десетка попадат още Единбург с годишен ръст от 10,6%, Мадрид с 10,1%, Сан Франциско с 9,5%, Токио с 8,6%, Оукланд с 8,5%, Торонто с 8,5%, Москва със 7%, Кейп Таун със 7% и Гуанджоу с 6,3%. В 11 града е отчетен спад на цените на луксозните имоти, като най-слабият пазар е Ванкувър с понижение от 11,2%. Следват Истанбул, Стокхолм и Тайпе със спад от 6,3%. Хонконг, който доскоро оглавяваше индекса, отиде на 14-о място с годишен ръст от 5,5%. Представянето на градовете в Европа е смесено. Някои градове се представят силно като Единбург и Мадрид, а други запазват равнището на цените на луксозните жилища като Берлин и Париж. Общият ръст на индекса от 2,7% крие значителни вариации на отделните континенти и в различните страни. В Канада, например, Торонто продължава да регистрира силен ръст на цените на луксозните имоти от 8,5%, докато Ванкувър е на дъното на индекса със спад от 11,2%. Оукланд за първи път попада в индекса на луксозните имоти, като въпреки забраната за покупка на съществуващи имоти от чужденци, въведена в Нова Зеландия на 1 юли 2018 г.(новите жилища са изключени от забраната), цените са се повишили с 8,5% на годишна база.  ", "date": "2019.02.19", "title": " Локацията е най-важна за луксозните имоти\t\t\t"}
{"url": "https://trud.bg/%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%bd%d0%b0%d0%b9-%d0%bc%d0%b0%d1%89%d0%b0%d0%b1%d0%b5%d0%bd-%d0%b5-%d1%81%d0%bb%d1%83%d1%87%d0%b0%d1%8f%d1%82-%d1%81-%d1%82%d0%b5%d0%bb%d0%ba/", "text": "„Много поздрави от Р.“ Това е била паролата, която всеки желаещ да получи решение на ТЕЛК и право на инвалидна пенсия, трябвало да каже на докторите, участвали в престъпна група във Варна. Медикът преглеждал, давал инструкции как да се застане на рентген например, за да се манипулира снимката и да изглежда като гръбначно изкривяване. След това придвижвал документите и издействал решение на комисия. Срещу 1500-2000 лв. дори здрави хора получавали право на инвалидни пенсии. Кандидатите били набирани от двама братя сирийци, единият от които много уважаван кардиолог във Варна. Двамата братя заедно с нерволог, рентгенолог и травматолог, както и шеф на ТЕЛК комисия в морския град са задържани и обвинени за престъпна група, действала от май 2018 г. Парите се получавали в плик, а техни клиенти били предимно българи от турски произход. По време на обиските в двама от лекарите са намерени 20 000 лв., а в две банкови касети – 1 480 000 лв. и над 200 000 лв. Данните за престъпната схема разкриха зам.-главният прокурор Иван Гешев, главният секретар на МВР Ивайло Иванов, шефът на ГДБОП Ивайло Спиридонов, наблюдаващият прокурор по случая Лидия Манолова, директорът на Националната полиция Христо Терзийски. Те обясниха, че през последните месеци са разпитани близо 400 души, получили право на инвалидни пенсии след решение на ТЕЛК комисия в цялата страна. „90% от фалшивите ТЕЛК-ове са издадени на турскоговорящи български граждани. С цигани не са работили“, каза директорът на ГДБОП Ивайло Спиридонов за престъпната група от лекари във Варна. По думите на Иван Гешев от началото на годината са образувани 44 досъдебни производства и проверки в цялата страна по подобни случаи. „Не става въпрос за недофинансиране на този социален проблем, а за това, че пари има, но отиват при лица, които нямат нужда от тях“, каза Гешев. По думите му, има проблеми и в законодателството, но най-характерното е, че системата, която отпуска средствата – НОИ, няма механизъм да контролира разпределянето им. Проверките по случаи с измами с ТЕЛК продължават в цялата страна, подчерта Ивайло Иванов и добави, че те не са кампанийни.", "date": "2019.02.19", "title": " Лекар държал 1,4 млн. лв. в банкова касета"}
{"url": "https://trud.bg/5-%d0%b3%d1%80%d0%b5%d1%88%d0%ba%d0%b8-%d0%bf%d1%80%d0%b8-%d0%b3%d1%80%d0%b8%d0%bc%d0%b0-%d0%ba%d0%be%d0%b8%d1%82%d0%be-%d1%81%d1%8a%d1%81%d1%82%d0%b0%d1%80%d1%8f%d0%b2%d0%b0%d1%82-%d0%bb%d0%b8%d1%86/", "text": "Добре нанесеният грим може както да подчертае красотата ви, така и да скрие някои от признаците на стараеене като фините линии около устните и очите. Съответно, допускането на грешки при гримирането може да състарят лицето ви излишно. Ето и кои са те:  Тънките вежди са характерни за по-възрастните дами, докато младите обикновено имат по-буйни и неоформени вежди. Именно затова е важно да не ги изтънявате прекалено, както и да не пропускате стъпката с оформянето и уплътняването им с молив или сенки за вежди.  Този продукт, освен че помага на грима да се задържи по-дълго върху лицето, действа и матиращо – тоест, прикрива признаците на стареене и оставя кожата безупречно гладка и съвършена. Ако заложите на озаряващ праймър, ще постигнете още по-добри резултати. Идеята на очната линия е да придаде повече обем на миглите ви, особено когато е нанесена в близост до основата на клепача. Ако прекалите с дебелината й, ще утежните погледа си и така хем ще изглеждате по-възрастни, хем по-уморени. Със сигурност сте виждали момичета/дами, които не са уцелили правилния тон и съответно се получава или твърде тъмно лице и светла шия, или обратното. И в двата случая, резултатът не е добър, но проблемът е, че по този начин лицето ви изглежда състарено, особено ако цветът му е по-тъмен от този на врата ви. Важно е и да не прекалявате с количеството продукт, защото напълстяването обикновено изважда на показ именно това, което се опитвате да прикриете.  Ружът с блестящи частици е идеалният пример за продукт, който ще състари кожата на лицето ви. Избирайте по-неутрални продукти като бледорозов руж или хайлайтър с леко жълтеникави отблясъци, за да привлечете светлината към лицето си по най-добрия начин и така излъчването ви да бъде по-младежко.", "date": "2019.02.19", "title": " 5 грешки при грима, които състаряват лицето"}
{"url": "https://trud.bg/%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3%d0%b0%d1%80/", "text": "Председателят на Народното събрание Цвета Караянчева обсъди с Андрей Климов – член на Съвета на Федерацията на Федералното събрание на Руската федерация, възможностите за задълбочаване на парламентарното сътрудничество между България и Руската федерация, съобщават от НС. Съпредседателят на Групата за приятелство България – Русия Красимир Велчев също участва в разговора. Председателят на Народното събрание отбеляза, че отношенията между България и Русия се основават на дългогодишни исторически традиции, културна близост и приятелски връзки между двата народа. Българските народни представители отдават огромно значение на развитието на двустранния парламентарен диалог. Цвета Караянчева посочи, че навършването на 140 години от установяването на дипломатически отношения между България и Русия е важно събитие, което ще бъде отбелязано. Тя информира госта за честванията, посветени на 140 години от Учредителното събрание и приемането на Търновската конституция. Председателят на българския парламент декларира, че Народното събрание е готово да продължи да работи за утвърждаване и разширяване на парламентарното сътрудничество между България и Русия. Цвета Караянчева подчерта, че възможности за задълбочаване на сътрудничеството има в областите на икономиката, образованието и културата. Важно е да положим усилия за развитие на отношенията в областите на енергетиката и туризма, добави председателят на Народното събрание. Цвета Караянчева посочи, че българското Черноморие е желана дестинация от руските туристи и че страната ни полага усилия да стане предпочитано място за почивка през всички сезони на годината. Депутатът от Съвета на Федерацията на Федералното събрание на Руската федерация Андрей Климов отбеляза традиционно добрите отношения между България и Русия. Той изрази увереност, че парламентаристите от двете страни могат да си сътрудничат в редица области от взаимен интерес и подчерта, че групите за приятелство могат да играят голяма роля за активизиране на парламентарния диалог. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.19", "title": " Караянчева: Отношенията между България и Русия се основават на дългогодишни исторически традиции"}
{"url": "https://trud.bg/%d1%88%d0%be%d1%84%d1%8c%d0%be%d1%80%d0%ba%d0%b0-%d0%b1%d0%bb%d1%8a%d1%81%d0%bd%d0%b0-%d1%82%d1%80%d0%b8%d0%bc%d0%b0-%d0%bf%d0%b5%d1%88%d0%b5%d1%85%d0%be%d0%b4%d1%86%d0%b8-%d0%bd%d0%b0-%d1%82%d1%80/", "text": "22-годишен младеж, 19-годишна девойка и дете пострадаха, след като лека кола „Фиат“ ги блъсна, докато вървели по тротоар. Инцидентът е станал в понеделник в Дългопол, съобщиха от варненската полиция. Зад волана на автомобила била 60-годишна жена от Обзор. Тя изтървала контрол над возилото, което напуснало пътното платно, качило се на тротоара и връхлетяло минувачите. За щастие, те се отървали със сравнително леки контузии и след преглед в болница били пратени да лекуват травмите си у дома. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Шофьорка блъсна трима пешеходци на тротоар"}
{"url": "https://trud.bg/%d0%be%d1%82%d0%b1%d0%be%d1%80%d1%8a%d1%82-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%bf%d0%be%d1%87%d0%b5%d1%82%d0%b5-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b0/", "text": "Играчите и ръководството на ПФК „Левски“ поднесоха цветя и венци на паметника на патрона си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Отборът на „Левски“ почете паметта на Апостола (СНИМКИ)"}
{"url": "https://trud.bg/%d0%ba%d1%80%d0%b8%d1%81%d1%82%d0%b8%d1%8f%d0%bd-%d0%ba%d0%be%d1%81%d1%82%d0%be%d0%b2-%d0%bf%d0%be%d0%ba%d0%be%d1%80%d0%b8-%d0%b8-%d0%ba%d0%b8%d1%82%d0%b0%d0%b9/", "text": "Кристиян Костов, който се прочу от музикалния формат „X Factor“ през 2015-та година, в началото на януари се включи в друг подобен формат – китайският „Singer“. За съжаление, преди броени дни Кристиян отпадна от надпреварата, но за сметка на това получи огромно признание като оглави класацията на най-голямата и популярна китайска музикална стрийминг платформа QQ Music China. Платформата има приблизително 800 милиона потребители, като изпълнението на Кристиян е стриймвано над 11 милиона пъти само за един ден. Въпреки че 18-годишният изпълнител вече не участва в предаването и планира да се върне в Русия, в края на месец март ще има възможността да се бори с други отпаднали участници и да се върне в „Singer“.  ", "date": "2019.02.19", "title": " Кристиян Костов покори и Китай\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bd%d0%b0-%d0%b4%d1%8a%d0%bb%d0%b3-%d0%be%d1%82-%d0%bb%d0%b8%d1%86%d0%b5%d0%bd%d0%b7%d0%b0/", "text": "Новите финансови благодетели на „Левски“ погасиха част от дълговете на клуба, от които е зависим лицензът за Европа. В следващите дни ще бъда платена и цялата сума, а по този начин УЕФА няма да изхвърли тима от своите турнири. „Сините“ трябваше да преведат около 2 млн. лева до 28 февруари към различни длъжници, за да получат лиценз. От „Герена“ обаче обявиха, че ще се справят и по-рано. „Още преди 28 февруари се надявам всичко да е точно – каза Павел Колев, директор на „сините“. – Не е стриктна тази дата, говорил съм с УЕФА. Трябва да покажем добра воля и да има плащания. Вече сме изчистили почти всички задължения. Остава най-голямата сума, която влиза в мониторинга на УЕФА“. От „Герена“ сигурно визират дълга към НАП, възлизащ на 700 000 евро. Това означава, че по сметките на футболисти и треньори са преведени 290 хиляди евро, а други 50 000 са преведени към отбор за привличането на играч. „Вече няма и забавени заплати, футболистите са получили всичко – похвалиха се от „Герена“. – Божидар Митрев е освободен. Фелипе Нашименто ще играе в румънски тим под наем. Митрев не е извивал ръце, дори беше коректен към „Левски“. Ситуацията с Мартин Полачек ще бъде решена до края на седмицата. Нещата отиват към положителен край“. В „Левски“ чакат и нови попълнения. „Сините“ обаче признаха, че няма да правят прибързани трансфери. „Играчи, които не са наблюдавани, няма да взимаме“, казаха още от клуба. Снимка Денислав Стойчев", "date": "2019.02.19", "title": " „Левски“ на дълг от лиценза"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d1%81-%d0%b3%d0%b0%d1%84-%d0%b8-%d1%81%d1%80%d0%b5%d1%89%d1%83-%d0%b1%d0%be%d1%82%d0%b5%d0%b2-%d0%bf%d0%b4/", "text": "„Лудогорец“ записа второ поредно равенство през пролетния дял от Първа лига. „Орлите“ стигнаха само до 1:1 като домакин на „Ботев“ (Пд) в мач от 22-ия кръг на Първа лига след 0:0 с „Верея“ на старта на новия сезон. Джоди Лукоки изведе „зелените“ напред, но Антонио Вутов с красив изстрел от воле донесе точката за „канарчетата“. В края на срещата голмайсторът на „жълто-черните“ бе изгонен за реплика към главния съдия Станислав Тодоров. Преди срещата в Разград официално бе представен новият футболист Станислав Манолев.  „Разговаряхме в продължение на седмица – обясни бившият играч на ЦСКА. – Предложението на „Лудогорец“ бе по-добро от това на „Левски“. Тук говорим за евротурнири, база, всичко е на много високо ниво.“ А българският национал призна, че в основата на раздялата му с „червените“ е бил Любослав Пенев, който не го е искал в тима си. В Разград Манолев ще дели една съблекалня и с голаджията Мавис Чибота, привлечен по същото време от израелския „Бней Йехуда“. Текст под снимка  Станислав Манолев", "date": "2019.02.19", "title": " „Лудогорец“ с гаф и срещу „Ботев“ (Пд)"}
{"url": "https://trud.bg/%d0%b1%d0%b5%d1%82%d0%be%d0%bd%d0%b5%d0%bd-%d0%ba%d1%8a%d1%81-%d0%bf%d1%80%d0%b5%d0%bc%d0%b0%d0%b7%d0%b0-%d0%ba%d0%be%d0%bb%d0%b0-%d0%b2-%d1%81%d0%be%d1%84%d0%b8%d1%8f/", "text": "Огромен бетонен къс от изоставена недостроена сграда е паднал и е премазал лек автомобил, паркиран непосредствено до оградата й, съобщиха очевидци във Фейсбук. Инцидентът е станал на столичната улица „Алфред Нобел“ в кв. „Гео Милев“, а изоставеният строеж е в непосредствена близост до МВнР и Първо РПУ. Лекият автомобил „Опел Корса“ е паркиран непосредствено до оградата на недовършената сграда. Към момента няма информация за пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Бетонен къс премаза кола в София (СНИМКИ)"}
{"url": "https://trud.bg/%d0%bd%d0%b0%d0%b4%d1%80%d0%b0%d1%81%d0%ba%d0%b0%d1%85%d0%b0-%d1%81%d1%8a%d1%81-%d1%81%d0%b2%d0%b0%d1%81%d1%82%d0%b8%d0%ba%d0%b8-%d0%b5%d0%b2%d1%80%d0%b5%d0%b9%d1%81%d0%ba%d0%b8-%d0%b3%d1%80%d0%be/", "text": "Над 80 надгробни плочи бяха надраскани със свастики и антисемитски лозунги в гробище във френското село Кютценхайм, близо до границата с Германия. Това се случи докато из цялата страна се готвят митинги срещу нарастващата непризаън към евреите, съобщава сайтът  . Снимки от мястото показват надргобните плоч, изрисувани със син спрей. На някои от тях има и надпис „Елзаски черни вълци“. Това е сепаратистка неонацистка групировка от 70-те години. Главният служител по сигурността в региона Жан-Люк Маркс осъди „този ужасен антисемитски акт“ и подкрепи на еврейската общност, която „отново е била мишена“. В Париж и други френски градове предстоят митинги, осъждащи избликът на антисемитски актове в последните седмици. Антисемитски графити бяха изрисувани и пред редакцията на френския в. „Льо Монд“. Те бяха насочени срещу президента Еманюел Макрон. Някои от обидите гласяха, че Маркон е „еврейска свиня“.  ", "date": "2019.02.19", "title": " Надраскаха със свастики еврейски гробища във Франция"}
{"url": "https://trud.bg/12-%d0%b8%d1%81%d0%ba%d0%b0%d1%82-%d0%b4%d0%b0-%d1%81%d1%82%d1%80%d0%be%d1%8f%d1%82-104-%d0%ba%d0%bc-%d0%be%d1%82-%d1%81%d1%82%d1%80%d1%83%d0%bc%d0%b0/", "text": "В състезанието се включва и португалски гигант 12 са подадените оферти за изграждане на част от новото трасе на магистрала „Струма“ през Кресненското дефиле. Търгът е за 10,4 км от аутобана в участъка между Кресна и Крупник. Отсечката е разделена на две части, за да се изгради по-бързо, като през миналата седмица стана ясно, че кандидатите за другото трасе от нея с дължина от 13,2 км са 10 фирми и обединения. И този път в конкурса се включват най-големите родни компании. За първи път сред кандидатите е португалският строителен гигант EPOS – Portuguesa de Obras Subterrâneas, S.A. Фирмата е с над 30-годишен опит зад гърба си и участва в търга за „Струма“ в обединение с „ГБС-Инфраструктурно строителство“ АД и „Главболгарстрой Интернешънал“ АД. Част от участниците са подали документи и за двата лота на отсечката между Кресна и Крупник. Сред кандидатите е дружество с участници в него „Джи Пи Груп“ АД и „Логистика 21“ ЕООД. Оферта е подало и обединение между „Грома Холд“ ЕООД, „Водно строителство – Благоевград“ АД, „Вахостав – СК“, „Пътпроект“ ЕООД, „Рутекс“ ООД и „Метропроект“ Прага. В търга заедно участват компаниите „Трейс Груп Холд“ АД и „Алве Консулт“ ЕООД. С обща оферта в конкурса се състезават „Геострой“ АД, „Пътстрой-92“ АД, „Биас-М“ ЕООД и „Илия Бурда“ ЕООД. Сред българските обединения е и това между „Иса 2000“, „Евро Алианс Тунели“ ЕАД и „Автомагистрали Черно море“. Като консорциум са се явили компаниите „ПСТ Груп“ ЕАД, Частно акционерно дружество „Строителна асоциация Интербудмонтаж“, „БГ Ленд Кънстракшън“ АД и „Копекс и Ко“ ЕООД. Самостоятелно в търга за изграждането на отсечката са избрали да участват „Акорд строително промишлена инвестиционна корпорация“ АД. Две турски фирми също са избрали да подадат оферти сами. Това са „Дженгиз Иншаат Санайи Ве Тиджарет Аноним Шерикти“ АД и „Колин Иншаат Туризм Санайи Ве Тиджарет“ АД. Друга турска компания е предпочела да обедини усилия с родни фирми. Те участват заедно. Това са „Доуш Иншаат Ве Тиджарет“ АД, „Автомагистрали Хемус“ АД и „Трансконсулт-22“ ООД. Последният, 12 участник в търга е обединението между италианците от „Тодини Конструкциони Дженерале С.П.А.“ и българския филиал на компанията – „Тодини България“ ООД. 10,4 километровата отсечка ще трябва да бъде построена от избраната фирма за 1556 дни.   430,5 млн. лв. е индикативната стойност на поръчката за изграждане на 10,2-та километра от новото трасе на магистрала „Струма“ в посока София между Кресна и Крупник. В поръчката е включен и обходния път на Кресна, който е с дължина 5,5 км. При изграждане на отсечката ще бъдат построени 4 тунела с обща дължина близо 2 км, 11 виадукта с приблизителна дължина от 5 км, както и 9 надлези и подлези. Тунелите ще бъдат с с инсталации и системи за пожароизвестяване, вентилация, електроснабдяване, осветление и управление на движението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " 12 големи компании искат да строят 10,4 км от „Струма“\t\t\t"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d1%81%d0%b5-%d0%bf%d0%be%d0%ba%d0%bb%d0%be%d0%bd%d0%b8%d1%85%d0%b0-%d0%bf%d1%80%d0%b5%d0%b4-%d0%b0%d0%bf%d0%be%d1%81%d1%82%d0%be%d0%bb%d0%b0-%d0%b2-%d1%88/", "text": "Стотици деца и възрастни отдадоха почит пред Апостола на свободата в Шумен. Паметта за Васил Левски събра шуменци пред паметника му в центъра на града. „Днес за всички нас Васил Левски е код, икона, символ на нашата свобода. Той е символ на обич към род и родина, на безрезервна отдаденост в осъществяването на идеята за изграждане на „Свята и чиста република““, каза в словото си по време на ритуала Красимира Чалъкова, уредник в къща-музей „Добри Войников“. Тя подчерта, че уроците на Апостола бодата са уроци по смелост, доблест, родолюбие и „заради това днес сме заедно, за да преоткрием онзи, някогашния, неподправения и недостижим Левски“. „Защото научим ли се да гледаме на нашето „днес” през очите на Апостола, осмелим ли се да съизмерим делата си с неговия аршин, препятствията, които ни очакват в нашето „утре” няма да изглеждат толкова непреодолими, а мечтите ни за един по-справедлив и хуманен свят ще станат напълно достижими“, отбеляза в словото си Чалъкова. Рецитал „На теб, Апостоле, поклон!“ изнесоха ученици от СУ „Васил Левски“. Във възпоменателната церемония по повод 146 г. от гибелта на Апостола се включиха и представителни роти от Шуменския гарнизон, Градският духов оркестър „Михаил Биков“, членове на Родолюбив комитет „Крум Страшни“.  Ритуалът уважиха кметът на Шумен Любомир Христов, народният представител Иван Иванов, областният управител проф. Стефан Желев, председателят на Общинския съвет проф. Борислав Беджев, заместник-кметове, ректорът на ШУ „Еп. К. Преславски“ проф. Георги Колев, директорът на ОДМВР-Шумен ст. комисар Ялчън Расим, общински съветници, представители на политически, просветни, обществени, културни организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Стотици се поклониха пред Апостола в Шумен"}
{"url": "https://trud.bg/%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%b2-%d1%81%d1%8a%d1%80%d0%b1%d0%b8%d1%8f/", "text": "Паметта на Апостола на свободата Васил Левски бе почетена в сръбския град Димитровград, който само от няколко дни вече официално носи и българското име Цариброд. Ученици от местното училище „Св.Св. Кирил и Методий“ изнесоха тържествен рецитал, посветен на българщината. Прозвучаха думи за Левски, написани от Захарий Стоянов в първата автобиография на Апостола „Васил Левски – Дяконът. Черти из живота му“. Миналата година на тази дата 260 гимназисти от Цариброд получиха изданието с оригиналния първи текст на творбата като подарък от фондация „Трейс за хората“, която преиздаде книгата на Стоянов по повод 180-та годишнина от рождението на Левски. Гост на празника бе кметът на Цариброд Владица Димитров, който произнесе слово както на сръбски, така и на български език. В него той подчерта, че съдбата е дарила България с велик син като Левски, който се е борил срещу управлението на Османската империя, а не срещу неговия народ. Димитров припомни и факта, че Апостолът винаги е изписвал думата народ с главна буква. По време на честването бяха поднесени и цветя на паметника на Васил Левски в града, който бе открит на 18 февруари 2014 година в присъствието на над 2000 души от Сърбия и България, включително и тогавашните премиери на двете страни. Изграждането на паметника на Васил Левски в Димитровград стана по инициатива на общината и бе в отговор на желанията на българското малцинство, живеещо в града.", "date": "2019.02.19", "title": " Почетоха паметта на Левски в Сърбия"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2-13/", "text": "Народният представител от ГЕРБ – В. Търново и член на парламентарната Комисия по образование и наука Станислава Стоянова посети най-голямото детско заведение в Павликени – ДГ „Слънце”. Заедно с местния общински съветник Венцислав Георгиев тя разговаря с ръководството и персонала на детската градина. Работещите в ДГ „Слънце“ не скриха огромното си задоволство от политиката на правителството в сферата на образованието. По думите им, повишаването на възнагражденията в сектора е довело до повишена мотивация на педагозите и възпитателите, респективно и на качеството на процеса по обучение и образование. Доброто възнаграждение вече се отразява благоприятно върху авторитета и атрактивността на професията сред младите хора, споделиха работещите в Детска градина „Слънце“ в Павликени. Станислава Стоянова припомни, че сектор образование е основен приоритет в програмата на настоящото правителство и е поет ангажимент в края на мандата възнагражденията в сектора да са два пъти по-високи от тези през 2017 г., като по предварителна оценка това ще коства около 1 млрд. 380 млн. лв. на държавния бюджет, в рамките на мандат 2017-2021 г. По време на разговора Стоянова съобщи, че за периода 2018-2019 г. са осигурени 700 млн. лв. за инвестиции в подобряване на инфраструктурата на 500 училища и детски градини в цялата страна. В детска градина „Слънце“ са реализирани два големи проекта, обясни местният парламентарист Венцислав Георгиев. Сградата е санирана по проект за енергийна ефективност, финансиран от международен фонд „Козлодуй” към Европейската банка за възстановяване и развитие. А в двора на заведението са изградени четири модерни детски съоръжения по финансираща програма Проект „Красива България”.  Голямата гордост на ДГ „Слънце”, освен нейните възпитаници, е т. нар. „Слънчева библиотека”. По думи на директора на звеното г-жа Грета Георгиева, това е първата в областта градина, в която е обособена детска библиотека. С голяма радост народният представител подари книжка с приказки, която попълни фонда на библиотеката за подрастващи. В Павликени Станислава Стоянова и Венцислав Георгиев проведоха разговори и със земеделски производители от района. Подобни срещи са своеобразно продължение на работата на народния представител в Комисията по земеделието и храните в НС, на която Стоянова също е член. „Павликени е традиционен земеделски край и затова за мен е много важно да съм в активен диалог с хората от сектора. Имах възможността да разбера мнението на местни производители по отношение на политиките ни в сферата на земеделието. Обсъдихме също Закона за горивата, Общата стопанска политика на ЕС и др.“, коментира народният представител Станислава Стоянова. Интерес по време на разговорите предизвика т.нар. проект за нов „закон за земята”, който цели да изглади противоречията между сега действащите норми като обедини Закона за собствеността и ползването на земеделските земи, Закона за опазването на земеделските земи и правилниците и наредбите по отношение на тяхното прилагане, както и да уреди собствеността на земеделските земи, арендните отношения и опазването на селскостопанското имущество. Земеделците, с които Станислава Стоянова и Венцислав Георгиев разговаряха, изразиха мнение, че такъв закон е необходим, тъй като някои от сега действащите норми вече са станали неприложими, поради морално и практическо остаряване. По думите на Станислава Стоянова, един такъв пример е Законът за опазване на селскостопанското имущество, който е приет през далечната 1974 г.    ", "date": "2019.02.19", "title": " Депутатът от ГЕРБ Станислава Стоянова: В края на този мандат възнагражденията на педагозите ще са два пъти по-високи, спрямо 2017 г.\t\t\t"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b7%d0%b0-%d1%80%d0%b5%d0%bc%d0%be%d0%bd%d1%82-%d1%83%d0%bb%d0%b8%d1%86%d0%b0-6-%d0%b8-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8/", "text": "Ремонт затваря за близо 2 месеца улица „6-и септември“ в центъра на София. Ремонтните дейности започват от утре, съобщиха от Столичната община. Основите на уличното платно и тротоарите ще бъдат подсилени и ще бъдат обновени настилките в участъка между улиците „Аксаков“ и „Славянска“. Първо ще се работи по пътното платно, където ще се поставят гранитни павета, а тротоарите ще останат свободни за придвижване на пешеходци. След това ще бъде подменена настилката и на тротоарите. Предвижда се, ако времето позволи, ремонтът да продължи до 15 април. Дотогава се въвежда временна организация на движението на МПС и се закриват местата в „синя зона“. Кръстовището на ул. „Славянска“ и „6-и септември“ ще е отворено за автомобили. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Затварят за ремонт улица „6-и септември“"}
{"url": "https://trud.bg/%d0%bf%d0%b8%d1%88%d0%b0%d1%82-%d0%bd%d0%be%d0%b2-%d0%b2%d0%b0%d1%80%d0%b8%d0%b0%d0%bd%d1%82-%d0%bd%d0%b0-%d0%b1%d0%be%d0%bd%d1%83%d1%81-%d0%bc%d0%b0%d0%bb%d1%83%d1%81/", "text": "Нов вариант на системата “бонус-малус” за застраховката “Гражданска отговорност” подготвят експертите от КФН като целта е шофьорите с нарушения да плащат повече от изрядните. Това стана ясно от думите на председателя на Комисията за финансов надзор Карина Караиванова. Тя е номинирана от Министерски съвет за представител на България в Съвета на директорите на Европейската банка за възстановяване и развитие. Караиванова ще влезе в борда на ЕБВР от 1 март и затова вчера подаде оставка в парламента като председател на КФН. Ще бъдат предложени законодателни промени, така че системата “бонус-малус” да отговаря на очакванията на хората, каза Караиванова. Във връзка с проверките на няколко застрахователя за изплащането на обезщетения по “Гражданска отговорност” за катастрофи в чужбина, тя заяви, че за резултатите са уведомени компетентните органи.  ", "date": "2019.02.19", "title": " Пишат нов вариант на „бонус-малус“\t\t\t"}
{"url": "https://trud.bg/%d0%bd%d0%b0%d0%b4-700-%d0%b0%d0%bf%d1%82%d0%b5%d0%ba%d0%b8-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d1%8f%d0%bc%d0%b0-%d0%b4%d0%b0-%d1%80%d0%b0%d0%b1%d0%be%d1%82%d1%8f%d1%82/", "text": "Повече от 700 аптеки в цялата страна няма да работят утре в знак на протест срещу „хаоса“ и „прокарването на корпоративни интереси“ в здравеопазването, заяви председателят на Националната аптечна камара Антон Вълев, цитиран от БТА. От Камарата настояват за въвеждане на Национална система за електронна рецепта, електронно досие на пациента, дигитализация на здравеопазването; за интегриране на Европейската система за верификация на лекарствата в Националната система за електронна рецепта; за интегриране на Националната система за следене на наличностите от лекарства в аптеките против нерегламентирания реекспорт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Над 700 аптеки в страната няма да работят утре в знак на протест"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d1%8a%d1%82-%d0%bd%d0%b0-%d0%ba%d0%b8%d0%bc-%d0%bf%d1%80%d0%b0%d1%82%d0%b5%d0%bd-%d0%b2%d1%8a%d0%b2-%d0%b2%d0%b8%d0%b5%d1%82%d0%bd%d0%b0%d0%bc/", "text": "Един от най-доверените хора на Ким Чен Ун – Ким Джан Сон, е пристигнал през уикенда във виетнамската столица Ханой за подготовката на предстоящата на 27-28 февруари среща на севернокорейския лидер с US президента Доналд Тръмп, предаде Би Би Си. Ким Джан Сол, наричан Иконома на водача на КНДР, всъщност е шеф на кабинета на Ким Чен Ун и негов главен съветник. В Ханой той оглеждал възможните места за провеждане на разговорите с Тръмп и предстои да се срещне със свои US колеги, с които да обсъди протоколни въпроси. Пристигането му в Ханой се смята за знак, че подготовката за предстоящата среща на върха върви по план.", "date": "2019.02.19", "title": " Икономът на Ким пратен във Виетнам\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%ba%d1%80%d0%b5%d0%b4%d0%b8%d1%82%d0%be%d1%80%d0%b8-%d0%b8%d1%81%d0%ba%d0%b0%d1%82-%d1%84%d0%b0%d0%bb%d0%b8%d1%82-%d0%bd%d0%b0-%d0%b5%d0%b2%d1%80%d0%be%d0%bc%d0%b0/", "text": "Двама кредитори са внесли в Добричкия окръжен съд молби за откриване на производство по несъстоятелност на „Евроманган“ ЕАД. Дружеството е концесионер на едно от четирите най-големи в Европа находища на манган в балчишкото с. Църква. Мината обаче е затворена, част от работниците са съкратени, а другите не са получавали заплати от 7 месеца. Заради неизплатените възнаграждения иск в съда е подала Главната инспекция по труда. Втората молба е от „Енерго Про Продажби“ за непогасени сметки от близо 65 000 лв. Заседанията са насрочени съответно за 22 февруари и 19 март, съобщиха от съда. Оттам са назначили съдебно-счетоводни експертизи, които трябва да изяснят има ли проверяваното дружество финансови затруднения и дали те са временни, трайни или необратими. Междувременно миньори от рудника настояха Министерството на енергетиката да прекрати концесията на „Евроманган“, чийто управител – британецът Дейвид Уелингс, бе осъден на 5000 лв. глоба, защото не е поискал от съда откриване на процедура по несъстоятелност в 30-дневен срок след спиране на плащанията. На среща с омбудсмана Мая Манолова миньорите получиха от нея уверение, че ще им съдейства.", "date": "2019.02.19", "title": " Двама кредитори искат фалит на „Евроманган“\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5-%d1%81-%d0%bd%d0%be%d0%b6-%d0%b2-%d0%bc/", "text": "Най-малко четирима души бяха ранени във френския град Марсилия, след като мъж нападна с нож минувачи по улицата, съобщава  . Нападателят е бил прострелян от полицията, след като извадил пистолет. По данни на АФП мъжът ранил двама души с нож. Другите двама са пострадали по време на престрелката. Не е ясно какви са мотивите на нападателя. Властите разследват версията за терористичен акт.", "date": "2019.02.19", "title": " Четирима ранени при нападение с нож в Марсилия"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d0%be%d0%b4%d0%bd%d0%b5%d1%81%d0%b5-%d1%86%d0%b2%d0%b5%d1%82%d1%8f-%d0%bd%d0%b0-%d0%bf/", "text": "Днес, 19 февруари, по повод 146 години от гибелта на Васил Левски кметът на София Йорданка Фандъкова поднесе цветя на паметника на Апостола. Това съобщиха от пресслужбата на СО. От рано тази сутрин много граждани, деца и ученици от столични училища идват на паметника, за да сложат цветя и да се поклонят на Левски. Столичната община, Софийската света митрополия и Общобългарският комитет „Васил Левски” организират отбелязването на годишнината и отдаването на почит пред саможертвата на Апостола. От 17:00 часа в храм „Света София” ще бъде отслужена архиерейска панихида в памет на йеродякон Игнатий – Васил Левски. В 17:30 часа ще се проведе литийно шествие от храм „Света София” до паметника на Апостола. В 18:00 часа пред паметника на Васил Левски ще започне възпоменателна церемония-поклонение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.19", "title": " Йорданка Фандъкова поднесе цветя на паметника на Васил Левски"}
