{"url": "https://trud.bg/%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f%d1%82-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%bd%d0%b0%d1%86%d0%b8%d1%81%d1%82-%d0%bd%d0%b5-%d0%b0%d1%80%d0%b5%d1%81%d1%82%d1%83/", "text": "Последният заподозрян нацистки военнопрестъпник беше отведен от дома си в Ню Йорк и изпратен в Германия. Бившият надзирател в концлагер очакваше близо 15 години да бъде депортиран от САЩ. Ето, че този ден настъпи, информира БНТ. Изведен или по-скоро изнесен от дома, където е живял необезпокояван допреди 30 години. Якив Палий е на 95. През 1949-та емигрирал в САЩ. Търсел нов живот и старателно прикрил миналото си на надзирател в нацисткия концлагер Травники на територията на днешна Полша. Якив получил американско гражданство, но през 80-те години на миналия век следователи попаднали на името му в стар нацистки списък. Издирването продължило дълго. През 1993 г. истината за Палий била разкрита. Черният спомен за Травники, прочут с едно от най-големите кланета в историята на лагерите – 6000 разстреляни евреи за един ден, предизвикало гнева на съседите на Палий от еврейски произход. Дълги години в Куинс бившият надзирател очакваше депортирането си. Сега той се завръща в Германия и ще бъде настанен в старчески дом. Последният депортиран от САЩ в Германия нацистки военнопрестъпник беше Джон Демянюк, който почина на 91 години, докато вървеше обжалване на наложената му присъда от 5 години затвор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Последният издирван нацист не арестуван в Ню Йорк"}
{"url": "https://trud.bg/%d0%b0%d0%bf%d0%b0%d1%88-%d1%81-13-%d0%bf%d1%80%d0%b8%d1%81%d1%8a%d0%b4%d0%b8-%d0%be%d1%81%d1%8a%d0%b4%d0%b8-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0/", "text": "Престоял в килия над 9 месеца Рецидивист от Лом с цяла дузина присъди осъди прокуратурата на България по Закона за отговорността на държавата заради 9 месеца незаконен престой в ареста. През януари 2011 г. Е. В. П. бил заподозрян за кражба на кола в София, срещу него започнало разследване и била взета мярка за неотклонение “подписка”. Той обаче не се явявал на призовките за разпити, изчезнал и от дома си и бил обявен за общодържавно издирване. Когато полицията го открила, обирджията бил отведен в затвора, където престоял 9 месеца и 10 дни. През юни 2016 г. делото за кражбата на колата приключило и Е. В. П. бил оправдан, а по-късно присъдата била окончателно потвърдена. Тогава мъжът завел дело срещу прокуратурата за престоя си в килията, като обявил, че e преживял тежко времето зад решетките, разболял се, получил психически стрес и се чувствал потиснат и депресиран. Даже не можел да спи и да се храни нормално. За преживените страдания рецидивистът поиска от държавата 25 000 лева. Районният съд в Лом призна иска за основателен, но отчете, че по време на престоя си в затвора по делото за откраднатата кола, апашът е излежал и друго предишно наказание от общо издадените 13 присъди за умишлени престъпления срещу него. Според съда единствените му неудобства в килията са били свързани с конвоирането му за заседанията по делото. Магистратите присъдиха прокуратурата да плати на Е. В. П. 2500 лева обезщетение за причинени вреди от незаконно повдигнатото му обвинение заедно с лихвите върху сумата, а останалата част от иска до 25 000 лева обяви за неоснователна и недоказана. Решението подлежи на обжалване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Апаш с 13 присъди осъди прокуратурата\t\t\t"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b2%d1%8a%d1%80%d0%bd%d0%b5-%d0%b7%d0%b0%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%b0%d1%82%d0%b0-%d0%b2/", "text": "Сръбският президент Александър Вучич заяви, че страната му обмисля дали да върне през 2020-2021 г. задължителната военна служба, седем години след като тя бе премахната, за срок от три или шест месеца, предава Reuters. Вучич уточни, че това зависи от анализа на министерството на отбраната и от наличието на необходимите средства. Той посочи и публични критики, които биха могли да последват подобна стъпка и допълни, че те биха били неизбежни, независимо дали става дума за задължителна военна служба или не. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Сърбия може да върне задължителната военна служба"}
{"url": "https://trud.bg/%d1%80%d0%b5%d0%b4-%d0%b1%d1%83%d0%bb-%d0%bf%d0%be%d0%b2%d0%b8%d1%88%d0%b0%d0%b2%d0%b0-%d1%84%d1%80%d0%b0%d0%bd%d1%86%d1%83%d0%b7%d0%b8%d0%bd-%d0%be%d1%82-%d1%82%d0%be%d1%80/", "text": "Пиер   Гасли   ще   премине   в Ред   Бул на   мястото   на   Даниел   Рикардо който   напуска   след   края   на   сезона   във   Формула Австралиецът   ще   кара   за Рено а   според   ръководството   на   тима   причината   да   си   тръгне   е   съотборникът   му   Макс   Верстапен годишният   Гасли който   е   продукт   на   пилотската   академия   на Червените   бикове не   се   плаши   от   холандската   сензация „ Място   в Ред   Бул е   като   сбъдната   мечта   за   мен а   също   и   цел откакто   влязох   в   системата   на   отбора   през а заяви   французинът Това   е   тим който   винаги   е   преследвал   победи   и   титли Моята   цел   е   същата определено   искам   да   опитам   силите   си   сред   най добрите С   Верстапен   сме   се   състезавали   още   от   деца   през а дори   сме   имали   тежки   битки Понякога   побеждавах   аз понякога   той но   винаги   беше   забавно Не   се   притеснявам   от   него защото   между   нас   има   взаимно   уважение Може   дори   да   се   каже че   сме   приятели Гасли   е   във   Формула от   миналата   година когато   дебютира   за Торо   Росо вторият   отбор   на Ред   Бул Най доброто   му   класиране   е ото   място   в   Бахрейн   този   сезон", "date": "2018.08.21", "title": " „Ред Бул“ повишава французин от „Торо Росо“"}
{"url": "https://trud.bg/%d0%ba%d0%bb%d0%be%d0%bf-%d0%bd%d0%b5-%d0%b8%d1%81%d0%ba%d0%b0-%d0%b8-%d0%b4%d0%b0-%d1%87%d1%83%d0%b2%d0%b0-%d0%b7%d0%b0-%d1%82%d0%b8%d1%82%d0%bb%d0%b0/", "text": "Юрген Клоп, мениджър на „Ливърпул“, не иска и да чува да се говори в съблекалнята за шампионската титла. „Мърсисайдци“ записаха втора победа във Висшата лига. Успехът бе постигнат като гост на „Кристъл Палас“ с 2:0. По този начин „червените“ събраха пълен актив от точки и нямат допуснат гол в изиграните до момента две срещи.  „Много е рано да говорим за трофея, дори сега ми е смешно“, отговори Клоп.  Головете вкараха Джеймс Милнър от дузпа и Садио Мане. 32-годишният англичанин има общо 16 попадения в 134 мача за „Ливърпул“, като 9 от тях са дошли именно от наказателни удари. Последните осем гола на Милнър са вкарани все от бялата точка, което е безпрецедентно постижение в историята на английския елит.", "date": "2018.08.21", "title": " Клоп не иска и да чува за титла"}
{"url": "https://trud.bg/%d0%bf%d0%be%d1%82%d0%b2%d1%8a%d1%80%d0%b4%d0%b8%d1%85%d0%b0-%d0%b3%d0%b0%d1%80%d0%b0%d0%bd%d1%86%d0%b8%d1%8f%d1%82%d0%b0-%d0%be%d1%82-50-%d1%85%d0%b8%d0%bb%d1%8f%d0%b4%d0%b8-%d0%bb%d0%b5%d0%b2%d0%b0/", "text": "Районен съд – Бургас потвърди взетата спрямо Бенчо Бенчев мярка за неотклонение „Парична гаранция“ в размер на 50 000 лв. след обжалване от защитата на обвиняемия. Това съобщиха от Районния съд в Бургас. Съдебното производство протече по реда на чл. 61, ал. 3 от НПК, според който „Гаранцията, взета от органи на досъдебното производство, може да се обжалва от обвиняемия или неговия защитник пред съответния първоинстанционен съд в срока за представянето й. Съдът разглежда незабавно делото в закрито заседание и се произнася с определение, което е окончателно. С постановление от 10 август 2018 г. Бенчо Б. е привлечен като обвиняем за лично укривателство и незаконно притежание на боеприпаси. Със същото постановление спрямо обвиняемия е взета мярка за неотклонение „Парична гаранция“ в размер на 50 000 лв., платима в 15-дневен срок. Районен съд – Бургас счете, че може да бъде направен извод за наличието на обосновано подозрение, че Бенчо Б. е съпричастен към извършване на престъпленията, за които е привлечен като обвиняем. Касае се за повдигнати обвинения за престъпления с висока степен на обществена опасност. Съдът, след като прегледа събраните до този момент доказателства по досъдебното производство, прие, че определената мярка за неотклонение като вид е подходяща и е взета с цел да попречи на обвиняемия да се укрие и да извърши престъпление. Според съдебната инстанция размерът от 50 000 лв. не се явява завишен. Тази мярка е сред най-леките мерки за неотклонение, предвидени в НПК. При извършване на преценка в тази връзка, Бургаската районна прокуратура очевидно е отчела, че лицето е неосъждано, с постоянен адрес на територията на Република България, където развива бизнес и има семейство. В акта на съдебната инстанция пише: „изложеното в съчетание с неговата възраст и наличните по досъдебното производство данни за влошеното му здравословно състояние, обосновават извода, че целите на мярката за неотклонение биха били изпълнени в достатъчна степен и посредством налагането на мярка за неотклонение „Гаранция“. Относно размера на взетата мярка „Гаранция“, Районен съд – Бургас прие, че един от основните критерии, които имат значение за определяне размера на тази мярка е имущественото положение на обвиняемия. Според съдебната инстанция това представлява и механизъм, който ще възпре обвиняемия да се укрие и да върши други престъпления. При извършване на преценка в тази връзка, съдът взе предвид наличните по досъдебното производство доказателства относно материалното положение на обвиняемия. С тези основни мотиви съдът потвърди взетата мярка за неотклонение, като остави без уважение жалбата от страна на обвиняемия и неговата защита. Определението е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " Потвърдиха гаранцията от 50 хиляди лева за Бенчо Бенчев"}
{"url": "https://trud.bg/%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b8%d0%b7%d0%b3%d0%be%d1%80%d1%8f-%d0%b7%d0%b0-%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0/", "text": "Атанас Джамбазки, треньорът на „Кариана“ (Ерден), остава извън футбола за срок от една година. Това реши Дисциплинарната комисия към БФС, след като бившият наставник на „Монтана“, „Литекс“ и „Славия“ нахлу на терена по време на двубоя със „Струмска слава“ и нанесе няколко удара върху страничния арбитър Асен Крумов. Освен това Джамбазки ще трябва да заплати и финансова глоба в размер на 1500 лева.  Наказания не липсваха и за клубовете от Първа лига. Най-голяма глоба ще трябва да заплати ръководството на ЦСКА. „Червените“ бяха санкционирани по четири различни точки след дербито с „Лудогорец“. На „Българска армия“ ще трябва да броят общо 4000 лева заради действията на феновете на тима по време на дербито в Разград. Освен това ЦСКА е задължен да възстанови нанесените щети по съоръжението на „орлите“. Дербито на Пловдив коства на „Ботев“ 3300 лева под формата на глоби, а „Локомотив“ ще олекне с други 3000 лева.", "date": "2018.08.21", "title": " Джамбазки „изгоря“ за една година"}
{"url": "https://trud.bg/%d0%b4%d0%b5%d0%bf%d0%be%d1%80%d1%82%d0%b8%d1%80%d0%b0%d1%85%d0%b0-%d0%bd%d0%b0%d1%86%d0%b8%d1%81%d1%82%d0%ba%d0%b8-%d0%b2%d0%be%d0%b5%d0%bd%d0%bd%d0%be%d0%bf%d1%80%d0%b5%d1%81%d1%82%d1%8a%d0%bf%d0%bd/", "text": "Бил е надзирател в концлагер през 1943 г. Нюйоркчанин, който е бивш надзирател в нацистки концлагер в Полша, бе задържан и депортиран в Германия от US миграционната служба, съобщи вчера Белият дом, цитиран от Ройтерс. По този начин е изпълнено съдебно решение от 2004 г. срещу 95-годишният Якив Палий, тъй като досега нито една европейска страна не искаше да го приеме. Той е роден в Полша и е емигрирал в САЩ през 1949 г. Става американски гражданин, но укрива нацисткото си минало, твърдейки, че в родината си е бил обикновен фермер. Едва през 2001 г. Палий признава пред властите, че е обучаван в център на СС в окупираната от Германия Полша през 1943 г. Бил е надзирател в трудовия лагер Травники, където на 3 ноември 1943 г. са разстреляни 6000 евреи, включително жени и деца. Кървавото събитие се нарежда сред най-мащабните кланета от Холокоста. Палий е последният известен нацистки военнопрестъпник в САЩ.  ", "date": "2018.08.21", "title": " Депортираха нацистки военнопрестъпник\t\t\t"}
{"url": "https://trud.bg/%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d0%bf%d1%8a%d1%80%d0%b2%d0%b8%d1%82%d0%b5-%d0%bb%d0%b0%d0%bf%d0%b0%d1%80%d0%b0%d1%81%d0%ba%d0%be%d0%bf%d1%81%d0%ba%d0%b8-%d0%be%d0%bf%d0%b5/", "text": "Първите безкръвни операции с новата лапароскопска система, внедрена в Отделението по хирургия в горнооряховската болница, бяха извършени в понеделник и вторник. Екип от хирурга д-р Иво Найденов от МБАЛ и колегите му от УМБАЛ в Плевен д-р Емил Филипов и д-р Добромир Нгуен, извършиха две холицистектомии (безкръвно отстраняване на жлъчен мехур) на двама пациенти- мъж и жена от областта. Лапароскопските операции преминаха успешно, а пациентите се чувстват добре. „Това е нова, висококачествена апаратура, като резолюцията на образа е по-висока от HD, тя е 4К. Апаратът дава възможност за детайлен образ и отлична визуализация, за контраст, видими са дори капилярите, и е с потенциал да се извършват операции с голям обем и сложност“, коментира д-р Филипов. „От началото на 2018 г. до сега в горнооряховския стационар са извършени 35 лапароскопски операции“, отчете д-р Димитър Макавеев, началник на Отделението по хирургия. Безкръвните интервенции извършват д-р Иво Найденов, който има повече от 850 лапароскопски операции на жлъчен мехур и плевенските хирурзи с над 300 безкръвни интервенции в УМБАЛ. Д-р Нгуен и д-р Филипов са специализирали в IRCAD France- Институт за изследване на рака на храносмилателната система, който световен топ център за обучение на хирурзи по лапароскопия в Страсбург. По думите на д-р Филипов, новата апаратура и екипа имат потенциал да извършват холицистектомии, ингвинални хернии, операции при перитонити, резекции на дебелото черво. „Новата апаратура дава отлична възможност да се разшири планът на патологията.До сега със старото оборудване беше възможно да се оперира един пациент дневно, а вече – по трима пациенти“, заяви д-р Филипов. Комбинираната лапароскопска система е последно поколение и е произведена от американската компания „Smith & Naphew“, която е с над 120-годишна история в производството на ендоскопска апаратура. Включва 32- инчов екран с монитор за медицински цели, комбиниран електронож, аспирационна и иригационна помпа и външно устройство – таблет. То замени старата система отпреди две десетилетия. Оборудването струва около 73 000 лева, като 90% от сумата е осигурена от Община Горна Оряховица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Направиха първите лапараскопски операции с нова апаратура в болницата в Горна Оряховица"}
{"url": "https://trud.bg/%d1%81%d0%b0%d1%89-%d0%b7%d0%b0%d0%bc%d1%80%d0%b0%d0%b7%d0%b8-%d1%80%d1%83%d1%81%d0%ba%d0%b8-%d0%b0%d0%ba%d1%82%d0%b8%d0%b2%d0%b8-%d0%b7%d0%b0-%d1%81%d1%82%d0%be%d1%82%d0%b8%d1%86%d0%b8-%d0%bc%d0%b8/", "text": "Американските власти са замразили руски активи в САЩ за стотици милиони долари в рамките на санкциите срещу Москва. Тези данни предостави американският заместник-финансов министър Сигал Манделкер пред банковата комисия на Сената в САЩ. „Действията на американското Министерство на финансите доведоха до големи последици за финансовите интереси на засегнатите физически и юридически лица, включително блокиране на руски активи в САЩ за стотици милиони долари,“ каза Манделкер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " САЩ замрази руски активи за стотици милиони долари"}
{"url": "https://trud.bg/%d0%b1%d0%b0%d1%85-%d0%b8%d0%b4%d0%b2%d0%b0-%d1%83-%d0%bd%d0%b0%d1%81-%d1%81-5-%d0%bc%d0%b0-%d1%88%d0%b5%d1%84%d0%be%d0%b2%d0%b5-%d0%b2-%d0%bc%d0%be%d0%ba/", "text": "Президентът на Международният олимпийски комитет (МОК) Томас Бах ще дойде у нас на тридневно посещение от 13 до 15 септември. Най-влиятелният човек в световния спорт „ще даде рамо“ за построяването на втория гребен канал в Пловдив, като ще направи първа копка на модерното съоръжение, планирано да е готово през пролетта на 2020 г.  „Ще обсъдим и промените, които ще настъпят в дисциплините след олимпиадата в Токио след 2 години – заяви Свилен Нейков, президент на родната федерация по гребане. – Обсъжда се, например, двойката лека категория да отпадне от игрите.“ Визитата на Бах е организирана от БОК и ще включва още посещение на мондиала по художествена гимнастика в София, удостояване със званието „Доктор Хонорис Кауза“ на НСА, планирани са и срещи с висши държавни лица. А на световното по гребане родната федерация предприе нестандартен ход, за да увеличи шансовете наша лодка да попадне на финал. Европейският шампион до 23 г. на скиф Борис Йотов ще седне на двойка скул заедно Кристиан Василев. И въпреки че на последните първенства се състезаваха на единични лодки, и двамата имат богат опит на двойки. Преди Кристиан бе в дует с Александър Александров, но като бивш състезател на Азербайджан и дори стигна до финал на олимпиада. А Василев бе в тандем с Георги Божилов и на игрите Рио 2016 завършиха девети. „Да, има риск, може и нищо да не се получи – призна Йотов. – Но амбицията ни е да влезем във финал.“  На първенството България ще бъде с още 3 лодки.", "date": "2018.08.21", "title": " Бах идва у нас с  5-ма шефове в МОК"}
{"url": "https://trud.bg/%d0%bf%d0%bb%d0%b0%d0%bd%d0%b8%d1%80%d0%b0%d0%b9%d1%82%d0%b5-%d0%bc%d0%be%d1%80%d0%b5-%d0%b4%d0%be-12-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8/", "text": "Мъртво вълнение от сряда Препоръчваме за море времето до 12 септември, прогнозира пред “Труд” синоптикът Петър Янков. Въпреки че ще има дни с валежи, това ще е последният период за почивка по българското Черноморие с благоприятно време. “В началото на септември, в периода от 3-и до 5-и се окачват превалявания със слабо захлаждане, на 7-и и 8-и те ще постигнат до Черноморието. От 9-и започва по-сух период, който ще продължи до 12-13, и ще бъде предимно слънчево. След това ще премине хладна вълна, която ще се задържи до 16-и, валежите у нас ще бъдат честно явление”, уточни Янков. У нас първият есенен повей се очаква още в началото на следващата седмица. От понеделник температурите ще паднат с до 10 градуса, ще бъде ветровито и предстоят гръмотевични бури. “След неделя температурите рязко ще се понижат. В понеделник максималната София ще бъде около 23 градуса, а на останалите места – до 28 градуса. Причината е хладна вълна от Западна Европа. Това са серия от циклони, които ще преминат през страната бързо”, посочи още Янков. От следващия петък, в първите дни на септември живакът отново ще тръгне нагоре и ще удари 36-37 градуса. Синоптиците предупреждават, че вълнението на морето ще се усили от следващата сряда, като ще има предпоставки за мъртво вълнение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Планирайте море до 12 септември\t\t\t"}
{"url": "https://trud.bg/financial-times-%d1%81-%d0%bd%d0%be%d0%b2-%d0%bf%d1%80%d0%be%d0%b5%d0%ba%d1%82-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f/", "text": "Financial Times ще стартира нова инвестиция в България, стана ясно на среща на заместник-министъра на икономиката Александър Манолев с Джон Кундерт, директор по финансовите въпроси на медията. Плановете на компанията са да разкрият център за развойна дейност в областта на информационните технологии в страната ни. Първоначално Financial Times ще партнира с друг британски инвеститор, който вече е развил дейност в България – “Xoomworks Technology”, за създаването на технологичен екип, който се очаква да достигне до 100 човека в рамките на една година. Плановете на медията са до две години да оперира напълно самостоятелно, а проектът им да стартира до края на тази година. Основно изискване за нас е всеки специалист, който бъде нает в София, да отговаря на изискванията, които имаме и към служителите ни в Лондон, подчерта Джон Кундерт. Затова са се спрели на България, защото може да отговори на това изискване.    ", "date": "2018.08.21", "title": " Financial Times с нов проект в България"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd%d1%82-%d0%b7%d0%b0-%d0%ba%d0%be%d0%bd%d1%86%d0%b5%d1%81%d0%b8%d1%8f%d1%82%d0%b0-%d0%bd%d0%b0-%d0%bb/", "text": "Международната финансова корпорация (IFC) ще сътрудничи на българското правителство за структурирането и провеждането на търг за концесията на Летище София. Това съобщиха от пресцентъра на Световната банка. IFC е член на Групата на Световната банка, а договорът за сътрудничество ще се осъществява в партньорство с  Европейската банка за възстановяване и развитие (ЕБВР). Прогнозираната cтoйнocт нa кoнцecиятa нa Лeтищe Coфия e 3,898 млрд. eвpo бeз ДДC, или нaд 7,6 млрд. лв., а правителството стартира открита, конкурентна тръжна процедура на 5 юли 2018 г. Очаква се офертите да бъдат получени до 22 октомври 2018 г. Цялата летищна инфраструктура, както и активите, остават публична собственост, включително всичко, построено от концесионера по време на концесията, припомнят в съобщението от Световната банка.", "date": "2018.08.21", "title": " Избраха консултант за концесията на Летище София"}
{"url": "https://trud.bg/%d0%bf%d1%80%d0%be%d0%bf%d1%83%d0%ba%d0%b0-%d1%81%d0%b5-%d0%bd%d0%b0%d0%b9-%d0%b4%d0%b5%d0%b1%d0%b5%d0%bb%d0%b8%d1%8f%d1%82-%d0%bb%d0%b5%d0%b4-%d0%b2-%d0%b0%d1%80%d0%ba%d1%82%d0%b8%d0%ba%d0%b0/", "text": "Най-старият и най-дебел морски лед в Арктика е започнал да се пропуква, откривайки вода северно от Гренландия в район, който нормално е замръзнал дори през лятото, съобщи в.  Този феномен, който досега не е бил регистриран, е констатиран два пъти тази година заради топли ветрове и климатични промени, които докарали топла върна в северното полукълбо. Един метеоролог нарече тази загуба на лед „плашеща“. Други казват, че това може да принуди учените да преразгледат теориите си за това, коя част на Арктика може да издържи най-дълго на затоплянето. Морето до северното крайбрежие на Гренландия нормално винаги е замръзнало и до неотдавна се смяташе за „последния леден район“, заради предположението, че ще бъде последната крепост при затопляне на планетата. Но необичайното повишение на температурите през февруари и по-рано този месец го направило уязвимо за ветрове, които изтласкали леда от брега, което не е регистрирано откакто районът се наблюдава със сателити от 70-те години на XX век. „Почти всичкият лед северно от Гренландия е пропукан и напукан, което го прави по-плаващ“, заяви Рут Мотрам от Датския метеорологичен институт. Този лед обикновено е особено плътен заради Трансарктическото течение, което тласка лед от Сибир към този бряг. Уолт Мейър от Американския национален център по снега и леда обясни, че по принцип ледът няма къде да отиде и затова се трупа в този район. „Средно той е с дебелина около 4 метра, а може да достигне и 20 метра. А такъв лед е много трудно да бъде преместен“, каза той. „Това обаче стана миналата зима (през февруари и март) и сега. Ветровете изтласкват леда от брега“, добави Мейър. „Плашещо“, написа в Туитър Томас Лавергне – учен в Норвежкия метеорологичен институт, препращайки сателитна снимка показваща как вода пробива през леда и обгражда стотици километри от крайбрежието на Гренландия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " Пропука се най-дебелият лед в Арктика"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d1%81%d0%b0%d0%b2%d0%be%d0%b2-%d0%bf%d0%be%d0%b5%d0%bc%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%bf%d0%be%d1%81%d1%82%d0%b0-%d0%bd/", "text": "На свое извънредно заседание на 21 август 2018 г. Комисията за финансов надзор (КФН) определи Владимир Савов – член на КФН за заместник, който да изпълнява правомощията на заместник-председател на КФН, ръководещ управление „Застрахователен надзор“, до встъпване в длъжност на избран от Народното събрание нов заместник-председател, съобщават от комисията. Решението на КФН е във връзка с решение на Народното събрание от 21 август 2018 г. за предсрочно прекратяване на мандата на Ралица Агайн-Гури – заместник-председател на Комисията за финансов надзор, ръководещ управление „Застрахователен надзор“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Владимир Савов поема временно поста на Ралица Агайн в КФН"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%be%d0%b4%d0%be%d0%b1%d1%80%d0%b8-%d0%b5%d0%b4%d0%b8%d0%bd%d0%be%d0%b4%d1%83%d1%88%d0%bd%d0%be-%d0%be%d1%81%d1%82%d0%b0%d0%b2/", "text": "Народното събрание прие   на зам.-председателя на Комисията за финансов наздор Ралица Агайн. 138 депутати гласуваха „за“, трима – „против“, трима „въздържал се“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " Парламентът одобри единодушно оставката на Ралица Агайн"}
{"url": "https://trud.bg/%d0%ba%d1%83%d1%82%d0%b8%d1%8f%d1%82%d0%b0-%d0%bd%d0%b0-%d0%bf%d0%b0%d0%bd%d0%b4%d0%be%d1%80%d0%b0-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5-%d0%bb%d0%b5%d0%ba%d0%be-%d1%81/", "text": "Албанският и сръбският национален въпрос се нуждаят от окончателно решение През последните седмици на Балканите отново се стигна до напрежение между Белград и Прищина. Заговори се за „корекция на граници“ от страна на Прищина, а Белград отвърна с твърдение, че е необходимо да се създаде линия на разграничение в доминираното от сърби северно Косово. Изглежда, днес отново балканските политици на двете страни се опитват да отворят кутията на Пандора и да стигнат до подялбата на Косово. Какво всъщност се лансира? Всичко започна от едно изказване на президента на Косово Хашим Тачи, който предложи да се направи „корекция на границата“ на страната му в посока към присъединяването на трите общини Прешево, Медведжа и Буяновац, които се намират в Южна Сърбия. За тях Прищина винаги е говорила, че са част от т. нар. Източно Косово и винаги е искала повече права и възможности за етническите албанци, живеещи в т. нар „Прешевска долина“ в Южна Сърбия. Познавачите на балканските процеси ще си спомнят непризнатия от Белград референдум, който проведоха местните албанци още през 1992-а, когато поискаха присъединяване към Косово, докато то бе в състава на Сърбия в Съюзна Република Югославия (СРЮ). Напрежението през 90-те години доведе до въоръжен сблъсък през 2001–2002 г. между паравоенните части на т.нар Армия за освобождение на Прешево, Медведжа и Буяновац, и властите в Белград. Докато Прищина предлагаше „корекция на границата“, в Белград вицепремиерът и външен министър Ивица Дачич и президентът на Сърбия Александър Вучич под една или друга форма предлагаха подялбата на Косово и присъединяването на неговия север към Сърбия. Дачич – говорителят на партията на бившия югославски лидер Слободан Милошевич, който проведе етническо прочистване в Косово през 1998-1999 г. и е главният виновник за унищожаването на местните албанци, се опитва днес да реанимира идеята за подялбата на Косово. В тази му роля му помага президентът Вучич, който макар и ефимистично, криейки се зад думи като „разграничение“, предлага подялбата на Косово. За тази цел не се подбират средства, дори се припомня и планът на основния опозиционен лидер по времето на Милошевич – Зоран Джинджич. Когато стана първият демократичен премиер на СРЮ, той се обяви за подялбата на Косово. Джинджич беше убит по време на атентат през зимата на 2003-а, а една от версиите, която се споменаваше в широките обществени кръгове, бе че всъщност не Земунският клан го е убил, а е ликвидиран именно от тези, които не желаят подялбата на Косово. Правя тази препратка назад във времето, за да покажа, че дори това не пречи на близките до управляващата Сръбска прогресивна партия да използват сега реформатора Джинджич за своите цели, свързани с подялбата на Косово. Те обаче забравят, че именно той бе човекът, който максимално бързо направи открит в медийно отношение конфликта в Прешево и Медведжа и осигури достъп на чуждестранните медии, сред които бях и аз, за да видят реалните военни действия в южната част на Сърбия. Днес, обаче, нещата изглеждат доста различно от времето в края на режима на Милошевич в Сърбия преди 18-19 години. През този период се случиха доста неща – Косово се обособи като независима държава през зимата на 2008 г., Сърбия се раздели с Черна гора от общата държава, в която живееха до провеждането на референдума за независимост на Подгорица през пролетта на 2006 г. Много неща се промениха в процесите както вътре в самата Сърбия, която се намира твърдо на европейския път на развитие, така и в региона където настъпи стабилност в Западните Балкани. След като през 2013 година, с помощта на ЕС, се подписа Брюкселското споразумение, започна да се отваря и пътят към търсеното на нормализация и помирение на отношенията между Белград и Прищина. Тогава, по ирония на съдбата, Хашим Тачи и Ивица Дачич, които бяха премиери на Косово и Сърбия, не говориха за подялба, а за нормализация на отношения, за разлика от днес, когато е променена изцяло тоналността им. Препъни камъкът се оказа забавянето на Прищина да създаде Асоциацията на сръбските общини от северно Косово, която бе договорена в Брюкселското споразумение. Именно това забавяне, както и слагането във фризера на преговорите между Белград и Прищина, заради изборните цикли на няколкото поредни кръга от предсрочни парламентарни избори в двете страни, промениха духа на нормализация и върнаха нещата в изходна фаза. Докато властите в Белград говорят, макар и свенливо, за подялбата на Косово, то Сръбската Православна Църква и нейните митрополити, водени от патриарх Ириней, се обявяват против, казвайки, че не можеш да делиш нещо, което е твое… Както през 90-те години, така и днес, Сръбската Църква се опитва да се меси в политиката на властите в Сърбия и да не допуска подялбата на Косово, поддържайки в общественото съзнание т.нар мит за Косово. Ивица Дачич, още в края на 2010-та и през цялата 2011 година, лансираше пред международната общност необходимостта от т.нар „джентълменско споразумение“, според което Сърбия трябваше да вземе 15% от територията на Косово, така както някога от нейната територия 15% са били откъснати със създаването на независимо Косово. Както тогава, така и днес, международната общност отхвърля подобни идеи за подялба, защото те могат да засилят дезинтеграцията на редица страни от Западните Балкани. Като основен пример в тази посока са съседна Република Македония и Босна и Херцеговина, където от една страна албанският, а от друга страна сръбският национални въпроси, трябва да получат своеобразен реванш… В същото време, в Прищина премиерът Рамуш Харадинай се разграничи от изказването на президента Тачи и се обяви за продължаване на диалога, колкото и да е труден. Според Хараданай „границите са определени с последната война от 1999 г. от страна на АОК (Армията за освобождение на Косово, б.р.) и НАТО, а и със заслугите на тези които допринесоха за това по рано“. Харадинай дори „прозря“, че единственият заинтересован от промяната на границите е руския президент Владимир Путин, „които желае анексиране“. През следващия месец президентът Александър Вучич предстои да посети Москва, където ще се срещне със своя руски колега Владимир Путин, след което започва дипломатическата обиколка на руския външен министър Сергей Лавров в Белград, Сараево и Баня Лука. Близкото бъдеще се очертава като сложно, защото не е за подценяване неопределеността на Вашингтон по темата, и по-специално – както на президента Доналд Тръмп, така и на политиката на Русия, която е в противоречие с евроинтеграцията на Западните Балкани, а също и на действията на Турция, която има свое виждане за процесите в региона. Ситуацията на Балканите може да излезе от контрол, защото ако не успее референдумът в съседна Република Македония на 30 септември, това може допълнително да дестабилизира региона. Тогава никой няма да е в състояние да гарантира действията на местното албанско население, което може да реагира доста остро заради евентуалната пречка пред Скопие по пътя на евроатлантическата интеграция. Всичко това може да доведе активиране на плановете за обединяването на Косово и Албания и евентуалното разпадане на Босна и Херцеговина, след очакваните оспорвани общи избори там. Водещите лидери на местните сърби биха имали интерес да се възползват от тази сложна регионална ситуация и да отделят Баня Лука – админинистративен център на босненските сърби, и да тръгнат към сближаване със Сърбия. В едно са категорични всички анализатори – евентуалната подялба на Косово няма да помогне за решаването на „сръбския въпрос“ на Косово, защото сърби има както в северната част, така и в южната и централната част, а тяхната съдба ще стане сложна. И не на последно място – Сръбската Православна Църква има множество ценни исторически манастири, чиято съдба ще стане неясна, защото мнозинството от тях се намират в изцяло албански райони, а факторът на допълнителна радикализация на местното население, което със сигурност няма да е особено доволно от това че сърбите са получили това което са искали, без значение че Църквата е била против, може да усложни тяхното функциониране в една потенциална велика Албания (Косово). Докъде ще стигнат плановете на Хашим Тачи и Александър Вучич – предстои да видим. Едно е ясно -Западните Балкани навлизат в много сериозен период на неизвестност, който може да поднесе всякакви изненади. * Авторът е журналист и водещ в предаването „Светът е бизнес” по Bloomberg TV Bulgaria", "date": "2018.08.21", "title": " Кутията на Пандора на Балканите леко се отваря\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-9/", "text": "Изнервянето на отношенията между САЩ и Турция, след като Америка наложи жестоки санкции срещу южната ни съседка, вече дава „резултат“ – финансовата криза в Турция е факт. Кое наложи да се стигне дотук, ще оцелее ли турската икономика в тази война. Реална ли е заплахата на Ердоган към Тръмп, че Щатите ще изгубят Турция като партньор. Каква е ролята на Европа и последствията за нея. По всички тези въпроси разговаряме с експерта по международна сигурност Симеон Николов. – Какви са причините за финансовата криза в Турция и има ли основание президентът Ердоган да обвинява „външни сили“ за нея, г-н Николов? – Турция не е единствената страна, подложена на натиск от оттегляне на капитали и силен американски долар. Но ще стане много лошо, ако кризата в Турция предизвика ефекта на доминото и въвлече и здрави икономики. В Турция основната причина беше в прегряващата икономика. Постепенният спад на турската лира започна още от от 2013 г., а само от началото на настоящата 2018 г. до днес този спад достигна 70% спрямо долара и 61% спрямо еврото, или от 3,79 турски лири до 6,9 турски лири за долар. Това обаче се обяснява вече с втората причина – въведения нов държавен модел на управление – президентска република и отнемане независимостта на Централната банка. Новият финансов министър и зет на президента – Берат Айлбайрак, стана проводник на лишеното от икономическа логика разбиране на Ердоган, че лихвата не трябва да се увеличава, а да се държи възможно ниска и да се повишава производството, пренебрегвайки инструмента чрез лихвата да се овладее растящата инфлация, която надхвърли 15%. До този момент Ердоган не би трябвало да обвинява външни сили за срива на лирата. Нали дори едно от съображенията му да изтегли изборите от 2019 за 2018 г. бе именно опасението от очакваната криза. Развитието на Турция след опита за преврат и след смяната на модела на управление не я направи по-силна, както твърди турската пропаганда, а раздели по-дълбоко нацията, отклони я от светския път на развитие и постави в риск икономиката. – Увеличените мита за внос на алуминий и стомана от страна на САЩ не отвориха ли клапана на парата? – Да, двойното увеличаване на митата за алуминий и стомана от САЩ дадоха последния тласък на срива на турската лира, която се обезцени с още 14%. Тоест, това беше третата причина за кризата. А последвалите санкции наистина доведоха до икономическа война, за което Ердоган вече има право да се оплаква и отправя предупреждения и заплахи, а ние да се съмняваме в истинските намерения на Тръмп. – Какви основания имаха САЩ да предприемат тези наказателни санкции? – За САЩ причините са комплексни и се натрупваха още от арестуването преди година и половина на евангелисткия пастор Андрю Бръксон, живеещ от 20 г. в Турция, и обвиняването му в шпионаж и подкрепа за терористите. Турция не изпълни договорката със САЩ да го освободи срещу освобождаването на турски ислямист, задържан от Израел за сътрудничество с «Хамаз», за което лично Тръмп ходатайства пред Нетаняху. Раздразнение във Вашингтон предизвика и нежеланието на Анкара да се включи в санкциите срещу Иран. Освен това, Конгресът на САЩ бе принуден да блокира продажбата на бойните самолети Ф-35 за Турция, заради нежеланието на Анкара да спре сделката с Русия за ракетните системи С-400. Разбира се, тук може да възникне въпросът, дали замисълът на Вашингтон отива по-далече, например да предизвика смяна на президента в Анкара. – Ще оцелее ли Турция в тази икономическа война? – САЩ имат доста по-силни икономически възможности за въздействие, наример лишаване на турски фирми от достъп до американскикя пазар, или вето за турски заеми от международни финансови институции и др. Анкара въведе мита за 22 американски продукти, но и заплаши с преориентация към нови партньори и предприемане на мерки срещу служители, обиск във военната база в Инджирлик, макар че последното не е практичеси възможно, защото би предизвикало военна намеса на САЩ в Турция. Тоест, Турция реагира на финансова криза с политически средства, а САЩ на политическата криза с един съюзник – с икономически средства, което прави и двете страни губещи. – Санкциите на американския президент Тръмп едновременно срещу Русия, Турция, Китай, Иран, ще предизвикат ли общ отпор от тези страни? – Коментарите за преориентация на Турция към Русия, БРИКС и Шанхайската организация за сътрудничество не са от вчера. Днешна Турция живее с идеята да възвърне имперското си величие, а империите не правят съюзи с други империи. Във връзка с последната среща на БРИКС ясно бе заявено от руска страна, че не е имало разговори за членство на Турция. Това, което определя интереса на Турция там, е, че тя вижда в БРИКС възможност за подкрепа на визията й за нов световен ред, а Турция иска да се позиционира като глобална сила, докато в сегашния СС на ООН не констатира способност за решаване на световните проблеми. Освен тези геополитически интереси има и естествени глобални икономически процеси, начало на преформатиране на глобалния световен ред, вследствие на което виждаме протекционизма на САЩ, една системна регионализация на глобалната икономика и преориентация на споменатите страни. Общо е раздразнението от опита на САЩ да задават тона, без да се съобразяват с другите държави. В отношенията пък между Турция и Русия са преплетени много интереси, но и много противоречия. Затова те ще останат тактически, а не стратегически. Русия няма интерес от излизане на Турция от НАТО, сегашната напрегната ситуация я устройва повече. – Въпреки че САЩ са в Сирия и Ирак, активно подкрепят Израел, оставаме с впечатлението, че се отдръпва от Близкия Изток или че допуска изолация. – Изолирането на САЩ от процесите в Близкия Изток вече е започнало: на срещата на 7 септември 2018 г. между Русия, Иран и Турция от Астанския процес по Сирия за първи път не е поканен представител на САЩ. Преди нея обаче, по инициатива на Ердоган ще се проведе среща на върха на трите страни, на която вместо САЩ, ще бъдат представени Германия и Франция, което е много показателно. Не е изключен обаче и обрат, при който заради неприемливо високите амбиции по Сирия, Турция може да се окаже притисната от два воденични камъка – Русия и САЩ, въпреки отсъствието на последната. По-вероятно е Анкара да се примири с предстоящата операция в провинция Идлиб и се откаже от идеята си за сформиране на „национална армия“ от ислямистките групировки там. Друга логика за ориентиране на Турция към Изтока в противопоставянето на Вашингтон е в това, че докато тя има само геостратегически и политически козове, Русия и Китай държат по-силните козове срещу санкциите на САЩ и ЕС: енергоносителите за Европа, ракетните мотори за САЩ, титана за американските самолети, самолетните трасета на североизточната част на света, подкрепата за космическите изследвания, пазарите и интересите на много американски и европейски концерни и т.н. – Реална ли е заплахата на Ердоган, че САЩ могат да загубят Турция като партньор? – Ако това стане, то Турция би увеличила значитено влиянието си в региона. Но нейното геостратегическо положение е толкова важно за САЩ и НАТО, че те едва ли ще го позволят. Да не забравяме, че в Източна Турция се намира Централната радарна станция за противоракетна отбрана на НАТО, в Измир е Съюзното командване на Сухопътните сили на НАТО, в Инджирлик са базирани ВВС на САЩ и ядрените бомби В–61 и т.н. Ако се стигне до ограничаване функционирането или дори закриването на база «Инджирлик», ще нарасне ролята на страни като Гърция и ще се увеличи американското военно присъствие в Черно море. – Каква е ролята на Европа и какви ще са последствията за нея? – Европа ще бъде засегната заради силното обвързване на европейски банки и хиляди фирми с турската банкова система и икономика. Например испанската BBVA, италианската Уни кредит банк, френската БНП «Парибас» и др. които имат до 40% дялове в най-големите турски банки. Турция е получила от чужди банки кредити от $223 млрд. Ударът по Турция от САЩ е и удар по Европа. Това поставя ЕС в ново положение. Брюксел и Турция взаимно ще търсят подобряване на отношенията с ясното съзнание, че няма да се върне качеството им от преди 10 години. Очертава се предстоящата срещата между Ангела Меркел и Ердоган да бъде повратен момент. Германия е готова да отиде на компромиси, а Турция ще търси съдействие в противопоставянето със САЩ. Германия и ЕС ще платят обаче подобряването на отношенията с Турция с мълчалив отказ от важни за европейското общество демократични принципи. Още по-тревожното обаче е, че настъпателната политика на Тръмп не се ограничава само със санкции към редица страни, а включва все повече предупреждения, например за връщане на Крим, военна помощ и оръжия за Украйна, натиск върху гръцкия премиер, инсцениран майдан в Румъния, стягане на евроатлантическите редици на Балканите, подготовката на инфраструктурите в Източна Европа до края на годината и др. Това едва ли е свързано само с предстоящите частични избори в САЩ през есента. – Какви ще са последствията за България в зависимост от развитието на кризата? – По-важни от временното намаляване на българския износ и увеличаване на евтин турски внос са стратегическите последствия при евентуален негативен сценарий. България се постави в голяма зависимост от Турция още с отказа ни от Южен поток. От икономическото здраве и политическата воля на нашата съседка ще зависи на какви цени ще ни продава руски газ, а в бъдеще и електроенергия, защото се оформя строежа на трета АЕЦ до българската граница, а за проекта «Белене» още няма яснота. При евентуална дестабилизация и хаос в Турция може да се активират бежански потоци и да се върнат до 300 000 български изселници. Изразеното очакване, че турски бизнесмени могат да прехвърлят бизнеса си тук както гръцките, е неоснователно, защото те са достатъчно наплашени от политиката на София на връщане на всеки, който Анкара е поискала. Нашият гост  Симеон Николов Николов е дипломат от кариерата. Завършил е Техническия университет в Дрезден, ГДР. Има два мандата в Германия – в посолството в Берлин и в дипломатическото бюро в Бон. Стига до длъжност съветник в дирекция “Координация и анализи”. Бивш зам.-министър на отбраната (2005-2008), главен експерт в администрацията на президента (2003-2005). Създател и главен редактор на изданието „Експерт-БДД“. Член на Атлантическия клуб.                ", "date": "2018.08.21", "title": " Експертът по международна сигурност Симеон Николов: Ударът по Турция от САЩ е и удар по Европа\t\t\t"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%ba-%d0%bf%d0%b0%d0%bb%d0%b8-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb%d0%bd%d0%b0-%d0%b2%d0%be%d0%b9/", "text": "Клиентите ще трябва да сключат нови полици Война се задава между гаранционните фондове на България и Кипър на гърба на 275 000 български заложници, които загубиха парите си основно от автомобилни застраховки. Причината е кой ще изплати обезщетенията на потърпевшите клиенти от застрахователна компания „Олимпик”, чиито застрахователни полици не важат от 18 август 2018 година. От тази дата всяка застраховка е невалидна. От българския гаранционен фонд обявиха официално, със съобщение качено на сайта им, че „Съгласно Кодекса за застраховането Българският гаранционен фонд не покрива (не гарантира) дейността на застрахователи от други държави от ЕС, които извършват дейност в България при правото на установяване и Гаранционният фонд не изплаща обезщетения вместо този застраховател, който е със седалище в Кипър.” На практика българският фонд се задейства като платец след 18 август, само ако клиенти на „Олимпик“ не са сключили нов застрахователен договор, защото се водят незастраховани лица. Впоследствие фондът може регресно да търси изплатените суми от причинилите катастрофа. В отговор на това съобщение Кипър реагира като изпрати официално писмо до българския гаранционен фонд с настояване въпросното съобщение да бъде свалено от сайта, тъй като Кипър обезщетява автомобили само с кипърска регистрация. Тоест не е актуално, според кипърското законодателство и няма законова рамка, която да задължава Кипър да изплати въпросните обезщетения. „Всички застраховани автомобили в компания „Олимпик” ще бъдат обезщетени, само ако имат кипърски номера. Всички останали с чужди номера трябва да получат обезщетение от страната, където е сключена застраховката или да заведат съдебни дела срещу застрахователя, в случая срещу назначения синдик на компанията”, уточни ексклузивно за в. „Труд” Акис Папахристодулу от Асоциацията на кипърските застрахователи, който е ресорен за проблемни казуси като въпросния с компания „Олимпик”. В момента няма никаква яснота, кой е отговорен и кой ще изплати въпросните обезщетения на застрахованите клиенти в България. Двубоят ще продължи във времето, а клиентите ще трябва да сключат нови застраховки с други застрахователи. Зacтpaxoвaтeлнaтa кoмпaния имaшe eдин мeceц дa изпoлзвa втopи oдитop. Oт пocлeднoтo cъoбщeниe нa KФH cтaвa яcнo, чe дpyжecтвoтo e yпpaжнилo пpaвoтo cи нa oбжaлвaнe, нo пocтoянният ceкpeтap нa Mиниcтepcтвo нa финaнcитe нa Kипъp e пoтвъpдил peшeниeтo зa oтнeмaнe нa лицeнзa. Caгaтa зaпoчнa нa 10 мaй, кoгaтo KФH зaбpaни нa дpyжecтвoтo дa cключвa нoви дoгoвopи и я пocтaви пoд cпeциaлeн нaдзop. Peшeниeтo бe нa бaзa cтaнoвищe нa кипъpcкoтo Mиниcтepcтвo нa финaнcитe, кoeтo oткpи, чe кoмпaниятa нe мoжe дa гapaнтиpa кaпитaлoвитe cи възмoжнocти и докаже притежаването на активи, представени в контекста на удовлетворяване на новите критерии за функционирането на застрахователните дружества. Оборотът на Olympic Insurance се оценява на около 25 млн. евро. Впечатление прави, че около 20 млн. евро от тях са отчетени в България.   Назначиха временен синдик Назначиха временен синдик на „Олимпик” в Официалния държавен вестник на Република Кипър.„Въз основа на разпоредбите на чл. 320, ал. 1 от Законите за застраховане, презастраховане и други свързани въпроси от 2016 г. и 2017 г. (наричан по-кратко „законът“), с решение от 10/8/2018 г. назначава за временен синдик на Olympic Insurance Company Ltd („Дружеството”) господин Павлос Накузи, при следните условията свързани с нареждането: Да осъществи необходимите дейности за защита на активите и запазване на статуса на Дружеството, да постави под свой контрол или защита цялата собственост и законните права, които Дружеството притежава или изглежда, че притежава, да представлява и да обвързва Дружеството, да осъществи необходимите дейности относно прекратяване на всички застрахователни договори на застраховки от Общо естество на Дружеството, да изпълни всички останали дейности, които предвижда законодателството на Кипърската Република относно временния синдик. Периодът на назначаване приключва едновременно с назначаването на синдика на Дружеството от съда. Съгласно разпоредбите на член 323 на Закона, при публикуването на гореспоменатото назначаване на временния синдик, в Официалния държавен Вестник на Република Кипър, застрахователните договори на Дружеството се прекратяват.   Партизанчето в застраховането Дядо й е полковник от ДС Коя е Ралица Агайн, която отговаря за сектор за над 7 милиарда лева, колкото са активите на застрахователните компании в България към края на миналата година. Името й се появява в парламентарната група на НДСВ в 39-то Народно събрание на крехката възраст от 25 години, лично препоръчана от царските съветници, начело с генерала от ДС Любен Гоцев. В избора й няма нищо случайно, защото Агайн е внучка на прословутия Методи Агайнбивш партизанин, полковник от ДС, който е управлявал концлагерите в Белене и Ножарево. След това става висш служител на МВР в следствения отдел, за когото се твърди, че се е отнасял особено жестоко с „враговете на народа“.Бащата на Ралица Агайн – Ненчо също работи в средите на МВР, като през 1989 г. успява да се издигне до заместник-министър на вътрешните работи. Заради дядо си и баща си получава прякора „партизанчето“ в парламентарната група на НДСВ. През 2005 г. се омъжва за албанеца ЕлвинГури. В началото на 2014 г. Ралица Агайн беше избрана за заместник-председател на Комисията по финансов надзор с ресор застрахователния сектор.   Мая Манолова поиска съдействие от кипърския омбудсман Нужна е промяна на законодателството Българският омбудсман изпрати официално писмо до кипърския си колега с молба за съдействие и разрешаване на казуса със застрахователна компания „Олимпик“, тъй като законодателството и в двете държави поставя във вакуум казуса по изплащане на обезщетенията на потърпевшите. „Трябва да се промени законодателството, за да се реши застрахователната криза предизвикана от слабия надзор в България ”, каза за в. „Труд” Мая Манолова. Вчера тя е изпратила препоръка към председателя на парламента г-жа Цвета Караянчева с препоръка за промяна на законодателството. Манолова е категорична, че Комисията за финансов надзор е трябвало да следи работата на застрахователя у нас и при индикации за проблеми незабавно да информира колегите си в Кипър, за да вземат мерки.   Пращаме експерти в Кипър Готови сме да изпратим веднага експерти от КФН в Кипър, както и да приемем ваши специалисти в България, за да изясним проблема и да намерим спешно път за разрешаването му. Това заяви министърът на външните работи Екатерина Захариева на среща с посланика на Кипър Мариос Кундуридес. „Засегнати са много хора, а все още нямаме официална информация от кипърската страна относно процедурата, по която ще бъдат изплатени обезщетенията, посочи Захариева. На разговора присъства и председателят на КФН Карина Караиванова, която информира посланик Кундуридес относно тяхно запитване, отправено към кипърското финансово министерство на 7 август, на което все още не е получен отговор. Той увери вицепремиера, че ще съдейства за организирането на среща и изясняването на детайлите по случая.   Заради фалита Прокуратурата и ДАНС разследват КФН Между България и Кипър няма двустранни спогодби Главният прокурор Сотир Цацаров разпореди проверка по повод прекратяването на дейността на клона на Застрахователна компания „Олимпик“ в България. Предмет на проверката са начинът на осъществяване на държавния застрахователен надзор от страна на Комисията за финансов надзор (КФН), действията на ресорния й заместник-председател Ралица Агайн, ръководещ управление „Застрахователен надзор“ и на самото управление, отговорно за конкретния застраховател. Ще бъде проверено и дали са спазени на изискванията на закона за започване на дейността на клона на ЗК „Олимпик“ в България, изпълнението на правомощията от страна на надзорните органи по Кодекса за застраховането и Закона за Комисията за финансов надзор, както и упражняването на текущ надзор, включително след издадената забрана „Олимпик“ да сключва нови договори и да удължава срока на досегашните. Юристи обясниха вчера, че е рано да се говори за извършени нарушения или престъпления от страна на КФН или конкретно на Агайн и други служители, доколкото липсва информация за разменената във времето кореспонденция между комисията и КФН в Република Кипър, относно „Олимпик”. Към момента е сигурно само че между България и Кипър няма двустранни спогодби нито за застрахователната дейност, нито за транспорта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.08.21", "title": " „Олимпик“ пали застрахователна война с Кипър\t\t\t"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d1%80%d1%83%d0%b4%d0%bd%d1%8f%d0%b2%d0%b0-%d0%b4%d0%b2%d0%b8%d0%b6%d0%b5%d0%bd%d0%b8/", "text": "Тежка катастрофа затруднява движението на АМ „Тракия” край Пазарджик, предаде  . Автомобил е обърнат по таван и е застанал в разделителната мантинела, след като е блъснат от друга кола отзад. Инцидентът е станал на 84 км. в посока София. Кола с немска регистрация е блъснала отзад друг лек автомобил. За щастие няма тежко пострадали хора, един човек е откаран в болница за преглед. На място е изпратена полиция, образувала се е тапа и движението се осъществява само в аварийната лента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Тежка катастрофа затруднява движението на АМ „Тракия”"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%bf%d1%80%d0%b0%d1%81%d0%b5%d1%82%d0%be-%d0%bd%d0%b0-%d1%81%d1%82%d0%be%d0%bf%d0%b0%d0%bd%d0%ba%d0%b0-%d0%bd%d0%b0%d0%bc%d0%b5%d1%80/", "text": "50-годишна жена от твърдишкото градче Шивачево се оплакала в полицията, че прасето й е откраднато, съобщиха от ОД на МВР в Сливен. Стопанката обяснила, че кражбата е извършена около 22 ч. на 19 август, а причинената й щета е за 400 лева. Още същата нощ служителите на реда успели да установят крадеца, мъж на 28 години от същото градче. Оказало се, че извършителят е зет на потърпевшата. Когато отишли да го задържат, част от прасето вече била изядена на пържоли. Цялата драма се развила в ромската махала на Шивачево. Извършителят и приятели седнали да се почерпят в неделя вечерта. Пили, замезвали с домати, но накрая много огладнели. Зетят зарадвал компанията, че може да осигури прясна мръвка. Отишли до дома на потърпевшата. Промъкнали се в кочината. Взели едно от двете прасета. Вдигнал се шум. Но успели да избягат преди да ги видят. Веднага заклали животното и почнали да пекат пържоли. Криминалистите се появили точно, когато приятелите имали намерение да поделят по равно остатъка от месото. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Откраднаха прасето на стопанка, намериха го на пържоли при зетя"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-9200-%d0%bb%d0%b5%d0%b2%d0%b0-%d0%b8-%d0%b7%d0%bb%d0%b0%d1%82%d0%be-%d0%be%d1%82-%d0%bd%d0%b5%d0%b7%d0%b0%d0%ba%d0%bb%d1%8e%d1%87%d0%b5/", "text": "9200 лева и златни накити са били откраднати от частен дом в Сливен, съобщиха от полицията в града. Сигнал за престъплението е подала 46-годишната стопанка. Тя живеела в един от старите квартали. По нейни данни, престъпниците са проникнали в дома й между 9 и 14 ч. на 20 август. Странното е, че входната врата на къщата й не е била заключена. Извършителите се издирват. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Откраднаха 9200 лева и злато от незаключена къща"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d1%82%d1%80%d0%b5%d0%bd%d0%b8%d1%80%d0%b0-%d0%b1%d0%b5%d0%b7-%d0%b2%d0%b0%d1%88%d1%87%d1%83%d0%ba/", "text": "Лидерът в Първа лига „Левски“ започна подготовка за предстоящото гостуване на „Етър“ от VI кръг. „Сините“ проведоха интензивно занимание на клубната база на стадион „Георги Аспарухов“. В него участие не халфът Богдан Вашчук, който е пред трансфер в тима. На „Герена „обаче бе забелязан мениджърът Николай Жейнов. В същото време наставникът Славиша Стоянович изведе отбора, но вече в ролята му на лидер в първенството. Наравно с отбора тренираха лекуващите доскоро контузии Паулиньо, Нашименто, Антони Белмонт и Деян Иванов. По индивидуална програма пък продължава да се подготвя бранителят Давид Яблонски. Чехът дори се прибра по-рано в съблекалнята, след като направи няколко обиколки. Треньорът на вратарите Валентин Захариев пък проведе тренировка с Мартин Полачек, Божидар Митрев, Димитър Шейтанов и Петър Иванов. Заниманието на „сините“ продължи малко повече от час.", "date": "2018.08.21", "title": " „Левски“ тренира без Вашчук"}
{"url": "https://trud.bg/%d1%81%d1%80%d0%b5%d0%b4%d0%bd%d0%b0%d1%82%d0%b0-%d1%81%d1%82%d0%be%d0%b9%d0%bd%d0%be%d1%81%d1%82-%d0%bd%d0%b0-%d0%b7%d0%b0%d0%b3%d1%83%d0%b1%d0%b8%d1%82%d0%b5-%d0%b7%d0%b0-%d0%b7%d0%b0%d1%81%d1%82/", "text": "Оставката ми е емоционален акт, а не решение, продиктувано от нарушение на правилата. Това обясни заместник-председателят на Комисията по финансов надзор (КФН) Ралица Агайн в кулоарите на парламента. Агайн дойде в НС, за да отчете свършеното на ръководеното от нея звено за застрахователен надзор. „Категорично всички правомощия на КФН относно „Олимпик“ са изпълнени, както е по закон, и няма никакви пропуски“, подчерта тя. По думите на Агайн щетите по застраховките „Гражданска отговорност“, сключени с фалиралия кипърски застраховател „Олимпик“ до 10 май, ще бъдат изплатени от Българския гаранционен фонд. Тя увери, че тези, които имат да получават обезщетение по „Гражданска отговорност“, са изцяло подсигурени чрез системата за гаранционните фондове. „Въпросът е уреден от кипърското законодателство, където е обявено, че при случай на несъстоятелност обезщетенията се поемат от кипърския фонд. Нашият и кипърският фонд са подписали една многостранна конвенция, съгласно която обезщетенията по застраховката се изплащат, като за местните клиенти българският фонд ще посредничи. Това е, когато има нанесени щети“, обясни зам.-председателят на КФН. „В нашия Гаранционен фонд има почти 60 млн. лв. в момента. Той ще бъде първата линия на разплащане и контакт. Има 5-годишен срок за предявяване на претенциите за щетите до 17 август. Българският фонд ще разгледа документите, ще се произнесе и ще плати. Има достатъчно средства в него така, че да покрие всички разходи, свързани с „Олимпик“. За всяко едно плащане ще трябва да се предяви и претенция към Кипър и кипърският фонд да възстанови сумата“, обясни Агайн За хората, които са си платили застраховката до края на годината, нито системата за гаранционните фондове, нито българското, нито кипърското законодателство предвижда някаква компенсация, поясни Агайн. „Нито един обезпечителен фонд и в ЕС не предвижда да се покрива тази загуба. За тези хора не е осигурена система за гаранция и при всички положения те ще могат да си получат парите в процеса на ликвидация, когато тя се осъществи и ако има пари там“, обясни Агайн. Прекратените полици са за над 9 млн. лв. Пред депутатите в пленарна зала Ралица Агайн уточни, че средната стойност на загубите на българските потребители, застраховани в „Олимпик“, ще е 200 лв. Дружеството оперира у нас от 2009 г. и до момента КФН почти не е получавала сигнали и жалби за проблеми, свързани с дейността му и с изплащането на обезщетенията. „Жалбите за 2010 година са 7, за предните години малко повече. Но всичко това е изключително малко. Жалбите са разгледани и са наложени глоби в размер на общо около 30 хил. лв., което не е значителна сума“, каза още Агайн. По думите й,  „Олимпик“ са внесли 14 млн. лева във фонда за незастраховани автомобили и 2 млн. лева в обезпечителния фонд (двата се управляват от Гаранционния фонд – бел.редл). „Тези 2 млн. лева трябва да бъдат възстановени, но не е ясно на кого – дали на Олимпик или на техните клиенти в България. Ако е на клиентите, то всеки трябва да получи по около 8,50 лева“, каза Агайн. „Не съм предоставяла информация на правителството, нито на г-н Борисов, предоставяла съм на председателя на КФН’, заяви още зам.-председателят на КФН.. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Средната стойност на загубите за застрахованите в „Олимпик“ ще е 200 лв.\t\t\t"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%bd%d0%b0%d1%80%d1%83%d1%88%d0%b5%d0%bd%d0%b8%d0%b5-%d0%b2-%d0%b4%d0%b8%d0%b0%d0%b3%d0%bd%d0%be%d1%81%d1%82%d0%b8%d1%87%d0%bd/", "text": "Извършената проверка в УМБАЛ „Д-р Георги Странски“ – Плевен по повод   на 26.07.2018 г. родилка с инициали М. М. констатира нарушениe в диагностично-лечебния процес, за което ще бъде образувано административно-наказателно производство, съобщиха от министерството на здравеопазването. Цялата документация по случая е предоставена на Районната прокуратура в гр. Плевен. На 25.07.2018 г. пациентката М. М. е хоспитализирана в Клиниката по акушерство и гинекология на УМБАЛ – Плевен за родоразрешение – планово Цезарово сечение. Проведена е предоперативна анестезиологична консултация, но не е извършен преглед и в Историята на бременността и раждането (ИБР) няма записани данни за състоянието на устната кухина и подвижността на шийния отдел на гръбначния стълб на пациентката. На по-късен етап това не е позволило да се направи оценка на риска от извършване на ендотрахеална интубация. По преценка на анестезиолога и по желание на пациентката раждането е планирано да се извърши под обща анестезия. На 26.07. в 9.00 ч. е започнала оперативната интервенция. Направени са няколко опита за ендотрахеална интубация, която не се е осъществила поради анатомични особености на устната кухина. Екипът е пристъпил към ръчно обдишване. В периода на обдишване е установено повишено съпротивление на дихателните пътища, тежък бронхоспазъм и хипотония. Вследствие при родилката настъпва остра хипоксия, довела до пренатално страдание за плода. Реанимационните мероприятия в Клиниката по акушерство и гинекология са продължили в пълен обем до 14.00 ч., след което е взето решение за преустановяването им, поради настъпила необратима сърдечна и съдова слабост. Това е и часът на обявяване на леталния изход. Изпълнителна агенция „Медицински одит“ е отправила препоръка към УМБАЛ – Плевен в срок до 30.09.2018 г. да бъде разработена и приложена писмена процедура за оценка на риска при осъществяване на ендотрахеална интубация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Установено е нарушение в диагностично-лечебния процес на родилката, починала в УМБАЛ-Плевен през юли месец"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-28-%d0%b3%d0%be%d0%b4%d0%b8%d1%88%d0%b5%d0%bd-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%be%d1%82-%d0%b3%d0%b5%d1%80%d0%bc%d0%b0%d0%bd/", "text": "28-годишен мъж е задържан от Окръжния съд в Търговище след издадена европейска заповед за арест заради измами, извършени на територията на Германия. Хасан Х. е издирван от прокуратурата в град Меминген, откъдето са издали заповедта през януари тази година. Това уточняват от Апелативна прокуратура във Варна. Веднага след измамите Хасан е напуснал Германия и имало опасност за се укрие. По тази причина прокуратурата в Търговище е поискала той да бъде задържан. По неофициална информация младият мъж е извършил измамите по телефона, ползвайки данни на германски гражданин. С тях е поискал на два пъти превод от тамошна банка на общо над 12 000 евро. Парите били за закупуване на имоти. Вероятно е имало и други искания за прехвърляне на пари, но те са били осуетени. Подробности около измамите към момента няма. По време на делото за мярката младият мъж заявил, че иска да бъде екстрадиран в Германия, за да обясни какво и как се е случило. За престъпленията, за които го издирват, в Германия се предвиждали наказания от лишаване от свобода от 5 години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Задържаха 28-годишен, издирван от Германия за две измами"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%b3%d0%b0%d1%81%d1%82%d1%80%d0%be%d0%bb%d0%b8%d1%80%d0%b0%d1%89-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b2-%d0%bc%d0%be%d0%bc/", "text": "Полицията в град Исперих, Разградско, залови гастролиращ рецидивист точно преди да влезе в търговски обект „Лафка”, след като крадецът къртил и рязал ламарини, за да стигне до оборота в павилиона. 33-годишният Й.М. от Горна Оряховица положил къртовски труд от 23,30 до 2 часа след полунощ в понеделник, за да се добере до предполагаемите пари и по-ценни стоки в обекта. Той бил въоръжен с кирка, ножица за ламарина, клещи, френски ключ и нож. Успял да изреже в задната част на павилиона отвор с големина 47 на 63 см. Смъкнал и изолацията. Точно щял да влиза, за да се възнагради за усилията, когато бил спипан от патрул и така не успял да задигне 3000 лв. Крадецът е задържан и с прокурорско постановление е оставен в ареста за 72 часа. По данни на полицията той имал кражби в София, Габрово, Велико Търново. В Разград работят и по установяване на авторството му на кражби на пари от автомати за кафе, които бяха разбити предната седмица, научи „Труд” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Хванаха гастролиращ рецидивист в момент на кражба\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b5%d0%ba%d1%81%d0%bf%d0%b5%d1%80%d1%82%d0%bd%d0%b0-%d0%b3%d1%80%d1%83%d0%bf%d0%b0-%d0%b2-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0/", "text": "Не съм се чувал с Ралица Агайн, не съм я виждал през последните години и доклад (от КФН – бел.ред.) при мен не е идвал. Това заяви премиерът Бойко Борисов в парламента по време на днешното извънредно заседание и дебатите по казуса с фалиралия кипърски застраховател „Олимпик“. Изказването му беше по повод упрек от Корнелия Нинова, че има разминаване в информацията между държавната институция КФН и правителството относно дъмпинговите практики на „Олимпик“. Премиерът  припомни, че ръководството на КФН е избрано от Народното събрание и се отчита пред него. „Каква политическа отговорност да носим ние за това, че КФН е избрана от парламента. Включително, шефката на КФН няма права над нейната заместничка, не може да й разпорежда“, посочи Борисов. „Излиза, че БСП иска да помогнем на хората, а ние не искаме. Това не е така, защото трябва да е ясно с какви пари ще стане.  Нека да обмислим внимателно какъв прецедент ще създадем“, призова премиерът. „Днес не можем да решим въпроса, нека експертите поработят и да ни кажат откъде да вземем парите, а не вие“, обърна се Борисов към БСП. „Ние ще го направим на базата на тяхната компетентност. Какво пречи след няколко дни да се съберем пак и да го решим в работна група – ако ще дадем тези пари, на базата на какво и откъде ще ги вземем“, предложи още Бойко Борисов. До края на седмица може да имаме напълно работещ Търговски регистър, каза министър-председателят по повод случая с неработещия регистър. Премиерът посочи, че към днешна дата е възстановена базата данни на Търговския регистър до 17 юли 2018 г. „Успешно се изтеглят данните от развалените дискове. Възстановяващите дейности не са спирали никога. Причините бяха известни още в първите 24 часа след срива. На 9 август последователно дефектират 3 диска, а на следващия ден и още един. За проблема незабавно е обявена фирмата, отговорна за поддръжката – фирма „Лирекс“. Към 10 август са предприети действия по възстановяването. В ранните часове на 10 август дисковете са преразпределени успешно, но базата данни не ги чете. В работата се включват допълнителни IT експерти, включително и специалист от Япония сме довели. Така че сега до 17 юли всичко е възстановяването. Положението ескалира до най-високо ниво, заради което най-високи специалисти бяха изпратени в подкрепа на компанията. Мобилизиран е целият наличен експертен капацитет, който е работил към Агенцията по вписванията“, обясни Борисов. Министър-председателят посочи, че възстановителният щаб проведе срещи на най-високо равнище. „Още в събота е разработен детайлен план за възстановяване на дисковете, на базата данни от клиенти, на частичните функционалности на регистъра и възстановяване на връзката със системата „Реджикс“. Първоначално заложените срокове се оказаха обективни. На този етап може да се каже, че кризата е преодоляна. И до края на седмица може и да имаме напълно работещ Търговски регистър“, заяви Борисов. Той коментира, че поддържането на най-високо ниво занапред е приоритет, но то изисква и допълнителни ресурси. „До 31 август административните органи трябва да изготвят разработените от тях процедури за създаване на резервни копия на държавните регистри. В момента се работи и за създаване на държавно хранилище за резервни копия от данните“, каза Борисов и посочи, че до 3 септември трябва да се извърши и анализ по отношение на преносния капацитет и да се подготви план за обезпечаване на необходимия капацитет. „Приемам вината от страна на правителството, от страна на агенцията, но важното е да не допускаме повече подобни зловредни проблеми за в бъдеще“, коментира премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " Борисов: Експертна група в парламента да предложи решение за „Олимпик“\t\t\t"}
{"url": "https://trud.bg/%d1%88%d0%b2%d0%b5%d0%b4%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d0%b3%d1%80%d0%b8%d0%bf%d0%b5%d0%bd-%d1%81%d0%b5-%d1%80%d0%b0%d0%b7%d0%b1/", "text": "Шведски изтребител се разби днес след сблъсък в ято птици в южната част на страната, но пилотът успешно катапултира, предаде АФП. „Стана сблъсък с птици и се наложи пилотът да катапултира“, заяви Йохан Лундгрен, говорител на шведските въоръжени сили. Пилотът извършвал тренировъчен полет със самолет „Грипен“, производство на шведската компания „Сааб“, когато инцидентът станал на 8 км северно от ВВС база край южния град Ронебю. Пилотът е откаран в болница за преглед. Самолетът се разбил в горист район и не се съобщава за пострадали. В Швеция годишно стават около 400 инцидента, при които самолети се сблъскват с птици, сочат данните на властите. Последният инцидент с „Грипен“ бе през 2017 г., когато самолет се разби в Тайланд по време на авиошоу и пилотът загина. През 2015 г. нает от Унгария самолет излезе от пистата в чешка ВВС база, като претърпя значителни повреди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.21", "title": " Шведски изтребител „Грипен“ се разби след сблъсък в ято птици"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0%d1%82-%d0%bf%d1%80%d0%be%d0%b4%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d1%80%d0%b5%d0%b7%d0%b5%d1%80%d0%b2%d0%b0%d1%86%d0%b8%d0%b8-%d0%b7%d0%b0/", "text": "Специален музикален подарък за рождения си ден ще поднесе курортът Албена на гостите си на 24 август. На лятната сцена пред хотел „Добруджа“ вечерта „Четиримата пианисти“ – Иван Янъков, Георги Черкин, Живко Петров и Ангел Заберски, ще изнесат уникален концерт на 40 пръста „Джазът среща класиката“. Ще им партнират други двама джаз музиканти Димитър Семов – барабани, и Борис Таслев – контрабас. На финала ще бъде разрязана голяма торта, приготвена по специална рецепта. Тържествата за 49-ия рожден ден на комплекса ще започнат още от сутринта със спортна надпревара между служители, а преди големия концерт на поляната пред „Добруджа“ мимове ще забавляват най-малките туристи. Празненствата ще продължат и в събота с вечерно шоу на аниматорските екипи и „Grill Master Chef Tournament“. В него ще участват най – добрите шеф-готвачи в курорта, от които след дегустация публиката ще избере Топ 3, съобщиха организаторите. Веднага след края на празника Албена ще започне и продажбите на резервации за следващия юбилеен летен сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Започват продажбите на резервации за юбилейното лято 2019\t\t\t"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b5%d0%bd%d0%b8-%d1%81%d0%b0-4226-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0/", "text": "Продължават проверките на полицията в рамките на ежедневния засилен контрол по пътищата на страната. Вчера (20 август) в хода на операцията полицейските екипи са проверили 5376 моторни превозни средства и 7160 души. Установени са общо 4226 нарушения, от които 1299 са управление на МПС с превишена скорост, съобщиха от пресцентъра на МВР. Издадени са 2196 фиша и 731 акта за установени административни нарушения. Отнети са 42 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо310 електронни фиша. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Установени са 4226 нарушения по пътищата в първия работен ден от седмицата\t\t\t"}
{"url": "https://trud.bg/%d0%b4%d0%b6%d1%83%d0%b7%d0%b5%d0%bf%d0%b5-%d0%ba%d0%be%d0%bd%d1%82%d0%b5-%d1%81%d1%83%d0%bc%d0%b0%d1%82%d0%b0-%d0%b7%d0%b0-%d0%ba%d0%be%d0%bc%d0%bf%d0%b5%d0%bd%d1%81%d0%b0%d1%86%d0%b8%d0%b8%d1%82/", "text": "Италианският премиер Джузепе Конте е на мнение, че операторът на държавна инфраструктура Аутостраде пер л’Италия (Autostrade per l’Italia) може да увеличи 4-5 пъти сумата от 500 милиона евро, предвидени от фирмата за отстраняване на последиците от фаталното срутване на моста в Генуа и за семействата на жертвите от инцидента, предадоха ТАСС и Ройтерс. Определената сума е твърде малка на фона на печалбата, която имат за тази година. Те биха могли да увеличат сумата четири или пет пъти, заяви Конте в интервю за в. „Кориере дела сера“. Аутостраде пер л’Италия е подразделение на инфраструктурния холдинг Атлантия (Atlantia). Тя управлява магистралата А10, част от която е срутилият се миналата седмица виадукт близо до Генуа. При трагедията загинаха над 40 души и десетки бяха ранени. По думите на премиера сумата от 500 милиона евро може да се разглежда само като частична компенсация. Той подчерта, че въпросът не е свързан по никакъв начин със започнатата процедура по разваляне на договора за концесия между държавата и Атлантия.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " Джузепе Конте: Сумата за компенсациите от срутването на моста в Генуа е недостатъчна"}
{"url": "https://trud.bg/%d1%80%d1%83%d0%bc%d1%8a%d0%bd%d0%ba%d0%b8-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0%d1%85%d0%b0-%d1%81-%d0%bf%d0%b5%d0%b6%d0%be-%d0%ba%d1%80%d0%b0%d0%b9/", "text": "Румънски автомобил с две жени се удари в кола от Разград, която отнела предимството им. Чужденките се разминали с леки травми и след преглед в болницата в Разград са били освободени. Инцидентът е станал към 11,30 часа в понеделник на главния път до Разград. „Форд Фиеста”, управляван от 41-годишния А.А. излязъл от отбивка на главния път без да се съобрази с движението на другите коли и така отнел предимството на румънското „Пежо 308”. Последвал удар във „Форд”-а и мантинелата, след което румънската кола се преобърнала. 28-годишната водачка и спътничката й на 29 години са били леко ранени, но пътят им към морето бил прекъснат заради инцидента. На шофьора, предизвикал катастрофата, е бил съставен акт, уточняват от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Румънки се преобърнаха с „Пежо” край Разград, отнели им предимство на пътя\t\t\t"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-20-000-%d0%ba%d1%8a%d1%81%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%be%d1%82-%d0%b4%d0%be%d0%bc%d0%b0/", "text": "Икономическата полиция в Сливен иззе близо 20 000 къса контрабандни цигари от дома на 43-годишна жена от града, съобщиха от полицията. Това станало по време на специализирана операция, проведена на 20 август. Цигарите без акцизен бандерол били от марките „Премиум“ и „Карелия слим“. Срещу жената е образувано бързо производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Иззеха 20 000 къса нелегални цигари от дома на сливенка"}
{"url": "https://trud.bg/%d0%b8%d0%b7%d0%b7%d0%b5%d1%85%d0%b0-8-%d1%83%d1%80%d0%b5%d0%b4%d0%b1%d0%b8-%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%b5%d1%82%d0%b8%d0%bc%d0%b0-%d0%b7%d0%b0-%d0%bd%d0%b0/", "text": "Осем музикални уредби са иззети пред почивните дни при операция на полицията в Сливен за опазване на обществения ред, съобщиха от Областната дирекция на МВР. На 18 и 19 август са били получени 27 сигнала за нарушаване на нощната тишина от жителите на кв.“Надежда“.  В отговор на сигналите са извършени проверки, при които е била иззета техниката и са задържани 5-ми мъже, отказали да изпълнят полицейско разпореждане. Съставени са 26 акта, 14 фиша и 17 протокола за предупреждение. Разкрити са четири кражби и започнало бързо производство за шофиране след употребя на алкохол.  ", "date": "2018.08.21", "title": " Иззеха 8 уредби и задържаха петима за нарушаване на нощната тишина в Сливен"}
{"url": "https://trud.bg/%d1%81-%d0%be%d0%b1%d0%bd%d0%be%d0%b2%d0%b5%d0%bd%d0%b0-%d0%b4%d0%b6%d0%b0%d0%bc%d0%b8%d1%8f-%d0%bf%d0%be%d1%81%d1%80%d0%b5%d1%89%d0%b0%d1%82-%d0%bf%d1%80%d0%b0%d0%b7%d0%bd%d0%b8%d0%ba%d0%b0-%d0%b2/", "text": "С обновена с усилията на мюсюлмани и християни джамия посрещат празника Курбан Байрам в разградското село Трапище. С доброволчески труд в ремонта на храма, граден през 1860 година, са се включили десетки местни хора. Със съдействието на Областна администрация в Разград от „Вероизповедания” към Министерски съвет на два пъти са отпуснати общо 17 000 лв. за обновяването на джамията. 12 000 лв. са дали дарители. Други, включително изселници от Трапище в Турция, пък са осигурили строителни материали, полилеи, врати, килими и други. Така общата стойност на ремонта е достигнала 54 000 лв. Това съобщиха от областната управа в Разград след посещение на областния управител Гюнай Хюсмен и заместника му Евгени Драганов в Трапище. Гостите са пожелали хубав празник на местните хора и да са все така задружни и в празник, и в делник, допълват от областната администрация. След Трапище представителите й са посетили и първия в региона частен православен параклис, който е пред къщата на Борислав Иванов в град Исперих и е вдигнат от него и сина му. „Засилването на вярата е един от начините за възпитание на младото поколение в общочовешки ценности”, е споделил областният управител Гюнай Хюсмен с домакините. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " С обновена джамия посрещат празника в разградско село\t\t\t"}
{"url": "https://trud.bg/%d0%b7%d0%b4%d1%80%d0%b0%d0%b2%d0%bd%d0%b8%d1%82%d0%b5-%d1%81%d0%bb%d1%83%d0%b6%d0%b1%d0%b8-%d0%b2-%d0%b5%d1%81-%d0%b0%d0%bb%d0%b0%d1%80%d0%bc%d0%b8%d1%80%d0%b0%d1%82-%d0%b7%d0%b0-%d0%b1%d1%83%d0%bc/", "text": "37 души са починали от морбили в Европа през първата половина на 2018 г., съобщиха от европейския офис на Световната здравна организация. Здравните служби алармират за висок скок на заболеваемостта от дребна шарка на Стария континент, предаде  . До момента са регистрирани 41 хил. случая на морбили в периода януари – юни тази година. За цялата 2017 г. случаите са били 23 927 с регистрирани 35 смъртни случая. Увеличението на случаите се дължи на намаляването на обсега на имунизациите и на техния системен характер сред маргинализираните групи на населението в Европа. СЗО призова всички 53 европейски страни да положат по-големи усилия при ваксинирането. За да се избегне разпространение на заразата е необходимо 95% от населението да бъде имунизирано. През първата половина на 2018 г. в седем страни са регистрирани над 1000 случая на морбили – Франция, Грузия, Гърция, Италия, Русия, Сърбия и Украйна. В Украйна случаите на заразени са над 23 хил. или над половината от всички заразени в цяла Европа. Сърбия води в класация с най-много регистрирани смъртни случаи заради морбили – 14. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Здравните служби в ЕС алармират за бум на дребна шарка"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b4%d0%b5%d1%82%d0%b5%d0%bb-%d0%b4%d0%b0%d1%80%d0%b8-%d0%bd%d0%b0%d0%b4-20-%d0%ba%d0%b3-%d0%bc%d0%b5%d1%81%d0%be-%d0%bd%d0%b0-%d0%b4%d0%be%d0%bc-%d0%b7%d0%b0-%d0%b4/", "text": "Благодетел от град Килифарево по повод празника Курбан Байрам дари 20,800 кг агнешко месо за децата в ДМСГД-Дебелец. Ибриям Крачев е дългогодишен дарител на дома за деца в град Дебелец и никога не е търсил публичност за това. „Причината поради която сега даде съгласие да оповестим дарението му е желанието повече хора да гласуват доверие на ръководството, специалистите и персонала на социалното заведение“, обясниха от институцията. Към този момент в ДМСГД са настанени 10 деца на резидентна грижа, 3 деца в сектора за ранна интервенция на уврежданията и 51 деца в Дневния център. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Благодетел дари над 20 кг месо на дом за деца в Дебелец"}
{"url": "https://trud.bg/%d0%b8%d0%b7%d0%b1%d0%b8%d1%80%d0%b0%d1%82-%d0%bc%d0%b8%d1%81-%d0%b2%d0%b0%d1%80%d0%bd%d0%b0-2018-%d1%81%d1%80%d0%b5%d0%b4-24-%d0%ba%d1%80%d0%b0%d1%81%d0%b0%d0%b2%d0%b8%d1%86%d0%b8/", "text": "Новата Мис Варна 2018 г. ще бъде избрана сред 24 морски красавици на пищен спектакъл в атрактивната зона на Морска гара. Водещ на най-горещото светско събитие е Ники Кънчев, а специален гост е попзвездата Михаела Филева и балет Арт Денс. Престижният конкурс, организиран от екипа на Агенция VIP Fashion Group,ще се състои в четвъртък и ще събере над 800 гости и почитатели на женската красота. Победителката ще представи морската столица на националния конкурс Мис България. Организаторите посвещават тазгодишното издание на конкурса в памет на Диди Янкова – дългогодишен хореограф на Мис Варна, от самото му създаване през 2005 г., която скоро си отиде от този свят. Благодарение на нестандартната и ефектна хореография, която тя сътворяваше, Мис Варна се превърна в един от най–стилните и класни конкурси за красота в България, открояващ се с различни теми и нестандартен стайлинг на участничките. Ето защо темата на спектакъла тази година ще бъде „Красотата на нациите“ – една оригинална ретроспекция от визии, теми и постановки, които Диди Янкова беше създавала през годините, посочват организаторите. Сред 16 членното жури, което ще оценява миските, е и ослепителната Мис България 2016 – Габриела Кирова, която е носителка и на титлата Мис Варна 2016. Повече от три месеца специалисти работят по проектите за сцената и декорите на спектакъла, както и за артистичната част на шоуто. Колекциите за трите тура на конкурса се изработват специално за участничките в него от талантливите дизайнерки – Весела Василева и Стойка Новкова. Фотосесиите на претендентките за титлата Мис Варна 2018 са поверени на екипа на официалния фотограф на конкурса – Боби Решовски. Освен Мис Варна 2018 ще бъде излъчена и Мис Интернет ВАРНА 2018 чрез гласуване онлайн. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Избират Мис Варна 2018 сред 24 красавици\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d1%85%d0%b2%d1%8a%d1%80%d0%bb%d0%b8-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%b8%d0%bb%d1%8f%d0%bd%d0%b0-%d0%bf%d0%b5%d1%82/", "text": "Специализираният наказателен съд отхвърли искането на бившия заместник-кмет на столичния район „Младост“ – Биляна Петрова да напусне ареста, съобщи БНР. Съдът се позова на назначената съдебномедицинска експертиза, според която, въпреки здравословните си проблеми, разследваната за корупция Петрова може да се лекува и под стража. Според д-р Адриана Русева, заболяванията на Петрова не изискват болничен престой и затова тя се е консултирала, както и е осигурила личен преглед на бившия заместник-кмет при още специалисти. Това предизвика реакцията на защитата й, според която вещото лице е изследвало и въпроси, които не са му възложени от съда и прави изводите си без изобщо да се е запознала с условията в ареста. Съдът обаче, не се съгласи и даже похвали Русева, че е проявила самоинициатива за попълване на изследването. Според магистрата, консултациите с други специалисти не само не е неправомерно, а е проява на висок професионализъм. Докато защитата на Петрова искаше свободата й, включително и защото не е участвала в корупционна схема с кметицата на „Младост“ Десислава Иванчева и бившия районен кмет Петко Дюлгеров по изнудването на бизнесмена Александър Ваклин, обвиняемата се разплака, а съдът даде почивка. А след нея обяви, че Биляна Петрова остава под стража – решение, което тя може да обжалва пред Апелативния специализиран съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " Съдът отхвърли искането на Биляна Петрова да напусне ареста"}
{"url": "https://trud.bg/%d0%bd%d1%81-%d0%b7%d0%b0%d0%b4%d1%8a%d0%bb%d0%b6%d0%b8-%d0%b4%d0%b2%d0%b0%d0%bc%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b4%d0%b0-%d1%82%d1%8a%d1%80%d1%81%d1%8f%d1%82-%d0%b2%d1%8a/", "text": "Парламентът задължи Комисията за финансов надзор (КФН) в срок до 7 септември да предостави доклад за осъществения от нея надзор върху дейността на фалиралия застраховател „Олимпик“. Освен това, комисията трябва да каже чия е собствеността на регистрираното в Кипър дружество, както и в какъв размер и на какво основание са направените от него вноски в Гаранционния фонд. Мерките, предложени от ГЕРБ, бяха приети със 107 гласа „за“, 5 – против, и 59 – въздържал се. В решението се предвижда също КФН да предостави информация и за общото състоянието на фонда и внасяните вноски в него. Вицепремиерът Екатерина Захариева и финансовият министър Владислав Горанов, съвместно с КФН, трябва да потърсят възможности за оказване на помощ, в това число правна, на клиентите на „Олимпик“, сключили застраховка „Гражданска отговорност“, чието действие е прекратено след 17 август, при упражняването на правата им във връзка с отнемането на лиценза, е записано още в текста. БСП предложиха сходно проекторешение, но с една съществена разлика, която предизвика разгорещени дебати между управляващи и опозиция. Според левицата министърът на финансите трябва да намери механизъм, по който държавата да възстанови платените суми на ужилените клиенти. Мнозинството в парламента отхвърли това предложение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " НС задължи двама министри да търсят възможности за подпомагане на ужилените от „Олимпик“\t\t\t"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%be%d0%b1%d1%8f%d0%b2%d0%b8-%d0%ba%d1%80%d0%b0%d0%b9-%d0%bd%d0%b0-%d1%81%d1%8a%d0%b2%d0%b5%d1%80%d0%b5%d0%bc%d0%b5%d0%bd%d0%bd%d0%b0%d1%82%d0%b0-%d0%be%d0%b4/", "text": "„Итака е само началото. Гърция преживя своята съвременна Одисея от 2010 година насам. Днес е ден на изкуплението и началото на нова ера”. С тези думи започна обръщението си към гръцкия народ от остров Итака гръцкият премиер Алексис Ципрас и обяви финала на икономическата криза, която разтърси Гърция от 2010 година. Според него страната си възвръща правото да определя съдбата и бъдещето си като нормална европейска държава – без външна принуда и без повече жертви в лицето на народа. В Гърция изгрява нов ден, исторически ден. Спасителните програми, свързани с рецесия, икономии и социално опустошение, най-накрая приключиха. „В рамките на пет години се случиха безпрецедентни неща за страна в мирни времена. Загубихме 25% от нашето национално богатство. Всеки 3 от 10 души са безработни. 6 от 10 младежи също. Бяха приложени мерки за икономии от 65 млрд. евро. Насилието и репресиите станаха част от ежедневието. Банкерите станаха министър-председатели, а министрите станаха банкери. Фашистки банди излязоха от скривалищата си след 60 години. Гърция се превърна в страна в продължително извънредно положение. И един народ, който никога не прие съдбата на могъщите и написа нови страници на съпротива”, каза още в обръщението си гръцкия премиер. Ципрас се спря на бъдещето на страната и заяви, че Гърция няма да забрави поуките от меморандумите, както причините и хората, които са я довели до тях. В заключение гръцкият премиер заяви, че „от днес започваме пътуването към новата епоха на равенство, демокрация и социална справедливост“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.21", "title": " Ципрас обяви край на „съвеременната Одисея“"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d1%81%d1%87%d0%b8%d1%82%d0%b0%d1%82%d0%b5-%d0%bb%d0%b8-%d1%87%d0%b5/", "text": "„Като отговорна политическа сила бяхме длъжни да поискаме свикване на извънредно заседание на парламента. Първо, защото сривът на Търговския регистър е безпрецедентна криза, застрашила търговския оборот и изграждането на електронно управление. Второ, заради нежеланието на министъра на правосъдието да обясни случилото се и да успокои търговци, НПО и гражданите“. Това каза зам.-председателят на ПГ на „БСП за България“ Крум Зарков от парламентарната трибуна. Той бе категоричен, че за кризата и за реакцията има отговорни, но остават да висят неизяснени въпроси. Зарков уточни, че заради отказа на министър Цачева да отговори на тях е време да отговори премиерът. „Как се стигна до срива в ТР? Изпълнявани ли са законовите изисквания и добрите практики за съхранението на информация, включително в случай на авария и злонамерени действия? Има ли риск от загуба на информация? Защо вече почти две седмици увредените регистри не могат да бъдат възстановени“, попита Зарков. Той запита още, съществува ли риск за пропадането на други системи и бази данни и счита ли премиерът, че въпросът за отговорността е изчерпан с оставката на Зорница Даскалова? „Тази оставка постави и нови въпроси. В мотивите за нея тя говори за политически натиск с цел прикриване на преките изпълнители и отговорните за срива на ТР лица“, припомни Крум Зарков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Крум Зарков към Борисов: Считате ли, че въпросът за отговорността за срива на ТР е изчерпан с оставката на Зорница Даскалова"}
{"url": "https://trud.bg/%d0%b6%d0%b8%d1%82%d0%b5%d0%bb%d0%b8-%d0%b8-%d0%ba%d0%bc%d0%b5%d1%82%d0%be%d0%b2%d0%b5-%d0%bd%d0%b0-11-%d1%81%d0%b5%d0%bb%d0%b0-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80/", "text": "Жителите на 11 села от общините Стара Загора, Нова Загора и Николаево, заедно с кметовете излизат на протест срещу изграждането на кариера за варовик в местността Кереч Търла в землищата на Едрево, Оряховица и Братя Кунчеви. Те ще блокират за кратко пътя Казанлък – Бургас на 22 август от 11:00 часа, до бензиностанцията край град Николаево, съобщи кметът на село Братя Кунчеви Георги Георгиев. Той уточни, че заради кариерата ще бъдат обезлесени около 1000 дка многогодишна широколистна гора. В резултат на взривните дейности ще бъдат замърсени атмосферния въздух и водите на три реки, ще се наруши екосистемата на язовира край село Братя Кунчеви, който се използва за спортен риболов. През населените места ще минават тежки камиони, което ще се отрази на качествата на въздуха и свободното предвижване най-вече на децата, каза още Георги Георгиев. Заради предвидените дълбоки изкопи, които трябва да бъдат направени, билото на Средна гора ще падне със 100 метра на ширина 1 км. Следващият протест ще бъде на 9 септември, а преди това в местността Юрта, която е в близост до района на бъдещата кариера, ще има денонощен палатков лагер.  Хората от съседните села протестираха и през 2014 г., когато кариерата трябваше да заработи, но стартът на дейността ѝ беше отложен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Жители и кметове на 11 села излизат на протест срещу изграждане на кариера за варовик"}
{"url": "https://trud.bg/%d0%bf%d0%be%d0%bf-%d0%bf%d0%b5%d0%b2%d0%b8%d1%86%d0%b0%d1%82%d0%b0-%d0%ba%d0%b0%d0%bc%d0%b8%d0%bba-%d0%ba%d0%b0%d0%b1%d0%b5%d0%bb%d0%be-%d0%bf%d0%be%d0%bb%d1%83%d1%87%d0%b8-%d0%bf%d1%80%d0%b8/", "text": "Поп певицата Камило Кабело победи утвърдени звезди като Бионсе и Бруно Марс като грабна двете топ отличия на раздаването на музикалните видео награди на MTV. 21-годишната Кабело получи приза за най-добра изпълнителка и за най-добро видео за своя клип „Хавана“. 35-ата церемония на телевизионния музикален канал за награждаване на видеоклипове се състоя в нюйоркския „Рейдио сити мюзик хол“. Този сезон по брой номинации водеше американската рап-изпълнителка Карди Би с цели 12. Пет от тях рапърката делеше с певеца Бруно Марс за съвместната им работа над клипа „Finesse“. В крайна сметка Карди Би грабна призове в три категории, в това число и за най-добър нов изпълнител. Хитът й „I Like It“ беше избран за песен на лятото. Наградата за най-добра песен отиде при Пост Малоун за парчето му „Rockstar“. Латино дивата Дженифър Лопес пък получи наградата „Авангард“, посветена на Майкъл Джексън, като отличие за 20-годишния й принос към музикалния бизнес. Тройна победа ознаменува популярният в САЩ рапър Чайлдиш Гамбино със своя клип „This is America“, който беше отличен в техническите категории. Като голямо разочарование се счита представянето на съпружеския дует на певицата Бионсе и съпругът и Джей Зи. Техният клип „Apeshit“ претендираше за отличия в осем категории, но получи само две статуетки в технически категории. Наградата за най-добро поп видео отиде при Ариана Гранде за композицията „No Tears Left to Cry“. В категорията за най-добро рок видео бяха отличени „Имаджин дрегънс“ за клипа „Whatever It Takes“. В категорията за хип-хоп видео победителка стана Ники Минаж с клипа „Chun Li“. На 3-часовата церемония беше отдадена почит на наскоро починалата Кралица на соул музиката Арета Франклин. Мадона, която чества своята 60-годишнина в деня на кончината на соул примата, заяви, че изпълнявайки акапелно хита на Франклин „You make me feel like a natural woman“ по време на прослушване в Париж, е дебютирала музикалната й кариера. „Арета ме доведе дотук. И знам, че тя е повлияла на много хора, присъстващи в тази зала!. Благодаря на Арета, че ни даде силата и R-E-S-P-Е-C-T“, изтъкна Мадона, позовавайки се на известния хит на Франклин, като приключи изявата си с „Да живее Кралицата!“. Според Ройтерс представянето на Мадона на церемонията не е било на нужното ниво. Тя не е показала дължимото уважение към паметта на Франклин, като себично е говорила предимно за себе си, отколкото за Кралицата на соул музиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Поп певицата Камилa Кабело получи приз за най-добра изпълнителка и за най-добро видео (СНИМКИ)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%86%d0%b0%d1%87%d0%b5%d0%b2%d0%b0-%d0%b8%d0%bc%d0%b0%d1%88%d0%b5-%d0%b4%d0%be%d0%ba%d0%bb%d0%b0%d0%b4-%d0%b7%d0%b0-6-%d0%b8%d1%82-%d0%bf%d1%80/", "text": "Имаше доклад за 6 ИТ проблема относно Търговския регистър, подписахме договор за 3,6 млн. лв. за оборудване. Това каза министърът на правосъдието Цецка Цачева по време на извънредното заседание на парламента. „През май 2015 г. към Министерството на правосъдието е изготвен одит относно рисковете в системите на Агенцията по вписванията и основно Търговския регистър. Според одита е имало някои забележки, но като цяло рисовете са идентифицирани, индивидуализирани и след това идва информацията, с която аз разполагам и която е публична в страницата на Агенцията по вписванията“, каза още Цачева и посочи, че там фигурират всички доклади. „На 26 септември миналата година изпълнителният директор на Агенцията по вписванията ми е представила доклад от една от фирмите, които поддържат Търговския регистър, която конкретизира 6 ИТ проблема и предложения за решаването им. Аз бях съгласна с тях и те бяха изпълнени в най-кратки срокове“, каза още правосъдният министър и посочи, че в края на декември миналата година е бил подписан договор за 3,6 млн. лв. за оборудване с фирма „Лирекс“. „Но как е използвано то, трябва да питаме съответните специалисти“, коментира министър Цачева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Министър Цачева: Имаше доклад за 6 ИТ проблема относно Търговския регистър"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b4%d0%b0%d0%bb%d0%b8-%d0%bf%d1%80%d0%be%d0%b1%d0%bb%d0%b5%d0%bc%d1%8a%d1%82-%d1%81-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b8%d1%8f/", "text": "Дали проблемът с Търговския регистър не е умишлен саботаж от някой, който иска да създаде проблеми в държавата. Това каза председателят на ПГ на ГЕРБ Цветан Цветанов по време на изслушването на премиера Бойко Борисов за електронните системи на страната. „От данни, които изнесоха в публичното пространство, бих искал да попитам вярно ли е това, че се установява, че фирма „Лирекс“ е обединила дисковия масив на основния сървър с този на резервния. Това сливане на масивите е довело до невъзможност за възстановяване на база данните“, каза Цветанов. „Това, което е по-важно да попитам представителите на изпълнителната власт за фирмата „Лирекс“. Тя беше спомената много. Дали тази фирма изпълнява стриктно договора, който има със съответните институции в България. Това е поредният проблем, който възниква, както проблемите, свързани с МВР, когато беше наложена тази фирма от 2007 г. от тогавашния началник на кабинета на Румен Петков – Александър Петров“, каза Цветанов и обърна внимание, че той е бивш функционер на БСП. „Ако попитаме как беше направено видеонбалюдението, това беше с много изричните указания, които бяха дадени, да спечели „Лирекс“ и да осъществи съответното видеонаблюдение. Забележете какво се случва при експлоатацията – интерфейсът беше затворен, което не даде възможност да се надгражда тази система“, заяви Цветанов. По повод изказването на председателят на ПГ на ГЕРБ Борисов заяви, че трябва да помислим как сами да правим защитите си, за да не влизаме в ръцете на каквато и да е фирма. „Нека не тръгваме в тази посока. В САЩ вече 2 години се занимават само с това как чрез кибератака има подмяна на избори. А това е държава, за която мисля, че няма съмнение, че службите са на изключително ниво. Дори държави с най-напредналите демокрации като Холандия се отказаха от електронното гласуване“. Министър-председателят призова депутатите от ГЕРБ да не се повдига тази тема днес повече. „Защото през последните няколко дни, а и това което предстои пред следващите, ние очакваме от фирма „Лирекс“ и нейните експерти, които работят денонощно, да оправят регистъра. Но ако си вдигнат шапката, направо ще ни сринат. А ние имаме вина от агенцията, на която това й е била работата. И най-неприятното е, че парите са дадени, новите дискове са дадени и се случи това нещо, така че нека не вкарваме дебата там. Нека да помислим така да си направим защитите, да направим някакъв закон, с който да можем да защитим тези системи и да не влизаме в ръцете на каквато и да е фирма и да сме изцяло подвластни след това. Защото не може това да се даде на всяка фирма. Трябва държавата да си има някакви тайни, които да бъдат узаконени от парламента и да имаме тази защита. Нека колегите и IT експертите, които работят, да не ги разклатим с нещо такова“, коментира Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " Цветанов: Дали проблемът с Търговския регистър не е умишлен саботаж от някой, който иска да създаде проблеми в държавата"}
{"url": "https://trud.bg/%d0%b8%d0%bc%d0%b0%d0%bc%d0%b5-%d0%bb%d0%b8-%d0%bf%d1%80%d0%b0%d0%b2%d0%be-%d0%bd%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%b5%d0%bd-%d0%bf%d0%bb%d0%b0%d1%82%d0%b5%d0%bd/", "text": "Въпрос:  Може ли работодателят да даде допълнителен платен отпуск и при какви условия?  В. Пакалева, гр. Стара Загора Отговор:  Съгласно чл. 155, ал. 4 от Кодекса на труда (КТ) размерът на основния платен годишен отпуск е не по-малко от 20 работни дни. Разпоредбата на чл. 155, ал. 5 от КТ предвижда, че някои категории работници и служители в зависимост от особения характер на работата имат право на удължен платен годишен отпуск, в който е включен отпускът по ал. 4. Размерът на платения отпуск по чл. 155 от КТ (както на основния, така и на удължения) е годишен, като по отношение на определяне на конкретния размер, полагаем се на даден работник или служител, законът въвежда принципа на пропорционалност спрямо времето, което му се признава за трудов стаж. В чл. 156 от КТ е предвидено, че работникът или служителят има право на два вида допълнителен платен годишен отпуск: – за работа при специфични условия и рискове за живота и здравето, които не могат да бъдат отстранени, ограничени или намалени, независимо от предприетите мерки – не по-малко от 5 работни дни; – за работа при ненормиран работен ден-не по-малко от 5 работни дни. Правото на допълнителен платен годишен отпуск по чл. 156, ал. 1, т. 1 от КТ се ползва при спазване изискванията на Наредбата за определяне на видовете работи, за които се установява допълнителен платен годишен отпуск, издадена на основание чл. 156, ал. 2 от КТ. Видовете работи, извършвани при специфични условия и рискове за живота и здравето, които не могат да бъдат отстранени, ограничени или намалени, независимо от предприетите мерки, за които се установява допълнителен платен годишен отпуск като допълнителна мярка за превенция на здравните рискове за работниците и служителите, са изчерпателно посочени в чл. 2 от цитираната наредба. Съгласно чл. 139а, ал. 1 от КТ, за някои длъжности поради особения характер на работата работодателят, след консултации с представителите на синдикалните организации и с представителите на работниците и служителите по чл. 7, ал. 2 от КТ, може да установява ненормиран работен ден. Работниците и служителите с ненормиран работен ден са длъжни при необходимост да изпълняват трудовите си задължения и след изтичането на редовното работно време. Работата над редовното работно време в работни дни се компенсира с допълнителен платен годишен отпуск, а работата в почивни и празнични дни – с увеличено възнаграждение за извънреден труд. Ако работник/служител отговаря на посочените по-горе изисквания, той има право както на удължен платен годишен отпуск, така и на допълнителен платен годишен отпуск, които отпуски се предоставят на различни правни основания. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Имаме ли право на допълнителен платен отпуск?"}
{"url": "https://trud.bg/%d0%bd%d0%b0%d1%81%d0%b0-%d0%be%d1%82%d0%ba%d1%80%d0%b8-%d0%b2%d0%be%d0%b4%d0%b5%d0%bd-%d0%bb%d0%b5%d0%b4-%d0%bd%d0%b0-%d0%bf%d0%be%d0%b2%d1%8a%d1%80%d1%85%d0%bd%d0%be%d1%81%d1%82%d1%82%d0%b0-%d0%bd/", "text": "Учени откриха доказателства за повърхностни депозити от замръзнала вода в кратери на южния и северния полюс на Луната, където никога не пада пряка слънчева светлина. Откритието е направено с данни от инструмента на НАСА за минераложко картографиране, който беше на индийския космически апарат „Чандраян-1” през 2008 г.  Повечето лед е на места, на които температурата никога не надвишава минус 157°. Предишни изследвания показаха възможни признаци за повърхностен лед на южния полюс на Луната, но според специалисти тези измервания може да са в резултат от рефлективност на пръстта. Учените от Хавайския институт по геофизика и планетология са измерили светлината, разпръсната през материала, за да потвърдят наличието на лед по начин, невъзможен досега. НАСА определи като ключова стъпка в дългосрочния план за завръщане на Луната изучаването на разпределението на леда на лунната повърхност и как е попаднал там. Китайската и европейската космическа агенция също предвиждат бъдещи мисии до Луната с възможно създаване на лунна база. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " НАСА откри воден лед на повърхността на Луната"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b1%d0%b5%d0%b7-%d0%b3%d1%8a%d0%bb%d1%8a%d0%b1%d0%b8%d0%bd%d0%be%d0%b2-%d0%b8-%d1%87%d0%be%d1%87%d0%b5%d0%b2-%d0%b7%d0%b0-%d0%bb%d0%b8%d0%b3%d0%b0/", "text": "Eдинственият роден футболист, подвизавал се в първенство от топ 4 през последния сезон, нападателят Андрей Гълъбинов, остана извън състава на България за предстоящите първи срещи от новосвормирания турнир за Лигата на нациите. Новото попълнение на „Специя“ не попадна в групата, определена от селекционера Петър Хубчев за двубоите със Словения и Норвегия. Наставникът на „лъвовете“ обяви имената на общо осем играчи, подвизаващи се зад граница.  Сред тях са Пламен Илиев („Астра“), Страхил Попов („Касъмпаша“), Васил Божиков („Слован“), Георги Костадинов от руския „Арсенал“, Симеон Славчев („Карабах“), Спас Делев („Погон“), Ивелин Попов („Спартак“) и Божидар Краев („Мидтиланд“).  Аут е и Ивайло Чочев, халфът на „Палермо“. Бившият играч на ЦСКА все още не е в оптимално физическо състояние, след като получи серия травми през изминалата кампания. Тепърва ще станат ясни и имената на футболистите от родната Първа лига. Интересното е, че през настоящата кампания Краев има 128 минути в шампионата на Дания след първите 6 кръга. Ситуацията с Делев не е по-различна – един мач и малко повече от час на терена след 5 изиграни кръга в Полша.", "date": "2018.08.21", "title": " България без Гълъбинов и Чочев за Лигата на нациите"}
{"url": "https://trud.bg/%d1%82%d0%b8%d1%82%d1%83%d0%bb%d1%8f%d1%80%d0%ba%d0%b0-%d1%81%d0%b5-%d0%b2%d1%80%d1%8a%d1%89%d0%b0-%d0%b2-%d0%b0%d0%bd%d1%81%d0%b0%d0%bc%d0%b1%d1%8a%d0%bb%d0%b0/", "text": "Тревогите в ансамбъла ни по художествена гимнастика отшумяват, както и контузията на Елена Бинева. Националката бе с травма в кръста, заради която момичетата отказаха световната купа в Минск миналата седмица. Но отборът ще се включи в последната проверка преди световното в София – на турнира в руския град Казан в края на седмицата. И то с участието на Бинева. „Надявам се и на световното да играем в този състав, в който се готвихме досега“, заяви старши треньорът Весела Димитрова. А относно повикването на Ерика Зафирова в последния момент тя отвърна: „За в бъдеще всяко едно от момичетата има шанс да попадне в отбора.“ Ансамбълът, както и индивидуалните ни гимнастички бяха на откриването на изложбата, посветена на „златните момичета“ в градинката пред народния театър „Иван Вазов“. Инициативата е подпомогната от Fibank. “Ще направим и календар, който ще бъде анонсиран през декември, като част от благотворителната ни кампания – заяви Илона Станева, маркетинг директор на трезора. – А събраните средства банката ще удвои и ще ги дари на българската художествена гимнастика.“ На церемонията присъства и министър Красен Кралев, който обяви, че през септември България ще бъде домакин на 3 големи първенства, но от художествената гимнастика очаква най-много успехи. Националките ни по художествена гимнастика също разгледаха с голям интерес изложбата, запечатала интересни моменти от тяхната кариера. С инициативата бе анонсирано домакинството на София на световното от 9 до 16 септември.", "date": "2018.08.21", "title": " Титулярка се връща в ансамбъла (СНИМКИ)"}
{"url": "https://trud.bg/%d0%be%d0%bc%d0%b1%d1%83%d0%b4%d1%81%d0%bc%d0%b0%d0%bd%d1%8a%d1%82-%d0%bf%d1%80%d0%b8%d0%b7%d0%be%d0%b2%d0%b0-%d0%ba%d0%b8%d0%bf%d1%8a%d1%80%d1%81%d0%ba%d0%b8%d1%8f-%d1%81%d0%b8-%d0%ba%d0%be%d0%bb/", "text": "Омбудсманът Мая Манолова е потърсила съдействието на кипърския си колега при решаването на спорния казус на българските шофьори, застраховани във фалиралата кипърската компания „Олимпик“, информира БНР. Манолова подчертава, че има законодателни пропуски, заради които не са достатъчно защитени потребителите в случай на обявяване в несъстоятелност на застрахователи от държава членка на ЕС, които откриват клон на територията на друга такава. Затова българският омбудсман призовава колегата си да съдейства за изплащането на обезщетенията и премиите по автоматично прекратените договори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Омбудсманът призова кипърския си колега да съдейства по случая „Олимпик“"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bd%d0%b0-%d0%b5%d0%b4%d0%bd%d0%be-%d0%bd%d0%b8%d0%b2%d0%be-%d1%81%d1%8a%d0%bc-%d1%81-%d0%bd%d0%b0%d0%b4%d0%b0%d0%bb-%d0%b8-%d0%b4%d0%b6%d0%be%d0%ba%d0%be/", "text": "Григор   Димитров   успява   да   запази   високото   си   самочувствие   дори   след   неособено   успешните   представяния   напоследък .  Българският   тенисист   не   смята ,  че   отстъпва   на  ?1  в   света   Рафаел   Надал   или   на   Новак   Джокович ,  който   го   победи   в   Синсинати   по   пътя   към   пълната   колекция   титли   от   турнири  „ Мастърс “. „ Играх   добре   срещу   Новак ,  но   всичко   в   този   ден   работеше   за   него  –  заяви   Григор . –  Усещам ,  че   съм   на   това   ниво ,  на   което   е   и   той ,  и   Анди   Мъри ,  и   Рафа .  Не   ме   е   страх   да   го   кажа .  Сигурен   съм ,  че   и   те   биха   го   потвърдили .  Но   ми   трябват   още   някои   малки   неща .  Като   да   играя   на   това   ниво   всеки   ден .  В   такива   оспорвани   мачове   опитът   много   помага ,  така   стана   и   срещу   Новак .“ В   момент   Димитров   се   подготвя   в   Ню   Йорк   за   Ю   Ес   Оупън .  Той   е   единственият   българин   с   място   в   основната   схема Късно   снощи   участието   си   в   квалификациите   при   жените   започнаха   Виктория   Томова Елица   Костова   и   Сесил   Каратанчева", "date": "2018.08.21", "title": " Григор: На едно ниво съм с Надал и Джокович"}
{"url": "https://trud.bg/%d0%b8%d0%b2%d0%b8%d1%86%d0%b0-%d0%b4%d0%b0%d1%87%d0%b8%d1%87-%d0%bd%d1%8f%d0%bc%d0%b0-%d0%ba%d0%b0%d0%ba-%d0%b4%d0%b0-%d1%81%d0%b5-%d0%bf%d0%be%d1%81%d1%82%d0%b8%d0%b3%d0%bd%d0%b5-%d1%80%d0%b5%d1%88/", "text": "Сръбският министър на външните работи Ивица Дачич заяви, че решението по Косово не може да се намери без поддръжката на Русия, предава ТАСС. „Искаме и ще се намираме в тесен диалог и контакт с Русия, с нейния президент Владимир Путин, с външния министър Сергей Лавров, защото смятаме, че без поддръжката на Русия няма как да достигнем до каквото и да е решение по Косово“, заяви Дачич. Днес в Сочи се проведе среща между външните министри на Сърбия и Русия, на която темата Балкански полуостров бе на челно място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Ивица Дачич: Няма как да се постигне решение по Косово без Русия"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d1%83%d0%b3%d0%b0%d0%b6%d0%b4%d0%b0%d0%bc%d0%b5-%d0%bd%d0%b0/", "text": "Няма да угаждаме на БСП на всеки шест месеца да правим предсрочни избори. Това коментира премиерът Бойко Борисов във връзка с исканата от БСП колективна оставка на Комисията за финансов надзор и пожеланията им за успех на предсрочни парламентарни избори, ако това не се случи. „Аз много пъти им правих предсрочни парламентарни избори и знаете резултатите. Да им угаждаме на всеки шест месеца да правим предсрочни парламентарни избори – това ще е прецедент в Европа. Два пъти го правим. Така че повече този въпрос не ми го задавайте. Ако цялата комисия има вина, естествено, че трябва да си отиде цялата комисия. Но както при КТБ, така и сега председателят не носи отговорност за ресорите. Когато КТБ падна, не случайно тогава обвиниха заместник-председателя, защото казаха, че отговорността се носи по ресори“, каза още Борисов.  Във връзка с проблема с Търговския регистър Борисов обясни, че програмите по някой път се бъгват. „Но това ни дойде, като една добра обица на ухото и мисля, че всички сме си извели поуки и в момента максимално бързо се прави. Още повече, че новите дискове са там, просто трябва време“, коментира премиерът. На въпрос дали има основание да се иска оставката на министъра на правосъдието Цецка Цачева, Борисов отговори: „Те непрекъснато искат оставките. Тези, които купуваха гласове и имат повдигнати обвинения, правят закони, а пък искат оставките. Тези, които направиха банковата криза през 1996 г. или сринаха КТБ, излизат да се изказват“. Борисов обясни, че е защитил фирма „Лирекс“, която работи по възстановяването на Търговския регистър, защото иска да им осигури комфорт. „А всеки на мое място би ги нападнал, за да няма упрек към него. Но всяко едно избързване може да счупи системата. На 10 минути с по близо месец се прибавят повече данни към системата за регистъра. Най-добрият специалист в Европа работи тук в момента. Но, повтарям, важна е обицата на ухото, защото много системи са такива“, коментира премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " Премиерът Борисов: Няма да угаждаме на БСП на всеки шест месеца да правим предсрочни избори"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%be%d1%82%d0%be-%d1%80%d0%b5%d1%88%d0%b5%d0%bd%d0%b8%d0%b5-%d0%bd%d0%b0-%d0%be%d1%81%d0%bd%d0%be%d0%b2/", "text": "Единственото решение на основните проблеми в държавата е Борисов да депозира оставката на кабинета. Това каза лидерът на БСП Корнелия Нинова по време на изслушването на премиера Бойко Борисов за електронните системи на страната. „Щях да похваля премиера, че остана толкова дълго и до края на заседанието, но не издържа последните няколко минути“, допълни тя. Нинова се обърна към депутатите от ГЕРБ и министрите от кабинета, като ги попита дали са им познати думите „Ще засилим доверието на гражданите в електронните услуги“. „Сигурно ви е познато, все пак е партийната ви програма. Вместо това днес цял ден слушаме за сринали се дискове. Уважаеми колеги, имате големи проблеми в управляващата коалиция, които винаги оправдавате с това, че управленската програма се изпълнява“, заяви Нинова. Лидерът на БСП заяви, че управляващите изобщо не изпълняват своята програма, излъгали са българските избиратели и не са изпълнили това, с което са ги спечелили на тези избори. „Говорихме за много детайли, никой не каза на българското общество колко загуби българската икономика за тези дни от срива на Търговския регистър. Колко загуби българският бизнес? Загуби ли нещо хазната от това?“, заяви Нинова. Тя изрази надежда премиерът Бойко Борисов да уволни шефа на Инспектората към Министерството на правосъдието, защото тази жена е оневинила Зорница Даскалова. Нинова заяви, че има два големи проблема, които са съществени за системите изобщо в България – първият е липсата на доверие, а вторият е, че когато някой каже това в очите, го нарочват за саботьор и така се затваря устата на всеки инакомислещ. Според нея вина за това има правителството на ГЕРБ. „Където искайте се връщайте – вие управлявате последните 10 години. Главната ви вина е, че сринахте институциите и държавността“, заяви Нинова. Според лидера на БСП единственото решение на основните проблеми в държавата е Бойко Борисов да депозира оставката на кабинета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Нинова: Единственото решение на основните проблеми в държавата е Борисов да депозира оставката на кабинета"}
{"url": "https://trud.bg/%d0%b1%d0%be%d1%80%d0%b4%d1%8a%d1%82-%d0%b7%d0%b0%d1%81%d1%82%d0%b0%d0%bd%d0%b0-%d0%b7%d0%b0%d0%b4-%d0%bc%d0%be%d1%83%d1%80%d0%b8%d0%bd%d1%8c%d0%be/", "text": "Жозе Моуриньо е получил подкрепата на борда на директорите на „Манчестър Юнайтед“ и за момента няма опасност да бъде уволнен. Слабото представяне на „червените дяволи“ и загубата с 2:3 от „Брайтън“ отново повдигна темата за бъдещето на португалеца, за когото се твърди, че и без това е в обтегнати отношение с ръководството. Букмейкърите на Острова пак поставиха името на Моуриньо на първо място сред фаворитите за уволнение, а в последните седмици се лансира версията, че Зинедин Зидан ще бъде най-вероятният наследник на Специалния. „Не е имало подобни разговори с французина“, заяви източник от „Олд Трафорд“ за телевизия „Скай Спортс“. А Гари Невил, легенда на „Юнайтед“, защити Моуриньо и нападна клуба. „През януари му предложиха договор, а през лятото не го подкрепиха на трансферния пазар – каза бившият защитник. – Това е нелогично! Щом си доволен от неговата работа, както се разбира от удължаването на контракта, трябва да си зад треньора през цялото време.“ Агентът Мино Райола нападна Пол Скоулс, друга емблематична фигура в „Юнайтед“. Бившият халф заяви, че клубът е направил грешка с привличането на французина, а след загубата от „Брайтън“ (2:3) добави, че Погба не става и за капитан. „Скоулс не би разпознал лидер, дори ако пред него стоеше сър Уинстън Чърчил – каза Райола. – Ако той стане спортен директор в „Юнайтед“, няма да спя цяла нощ, за да намеря на Погба нов клуб.“", "date": "2018.08.21", "title": " Бордът застана зад Моуриньо"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d0%b8%d1%81%d0%ba%d0%b0-%d0%b3%d1%80%d0%b8%d0%b7%d0%bc%d0%b0%d0%bd-%d0%bd%d0%b0-%d0%b2%d1%81%d1%8f%d0%ba%d0%b0-%d1%86%d0%b5%d0%bd%d0%b0/", "text": "„Байерн“ иска Гризман на всяка цена„Байерн“ (Мюнхен) иска на всяка цена да привлече Антоан Гризман от „Атлетико“ (Мадрид). Новината съобщи вестник „Билд“. Слуховете, които плъзнаха и в испанската преса, са, че френският национал заема челно място в списъка на първенеца на Германия, но все пак имало и опция „Б“. При неуспех с нападателя, от „Алианц Арена“ обмисляли да се пробват с Пауло Дибала от „Ювентус“.  Ако искат да закупят Гризман, „баварците“ ще трябва да направят сериозна инвестиция. Неговата освобождаваща клауза се равнява на 200 милиона евро. През това лято играчът отказа трансфер в „Барселона“.", "date": "2018.08.21", "title": " „Байерн“ иска Гризман на всяка цена"}
{"url": "https://trud.bg/%d1%84%d0%b5%d0%bd-%d1%81-%d0%ba%d0%b8%d0%bb%d0%b8%d0%bc-%d1%85%d0%b8%d1%82-%d0%b2-%d1%80%d1%83%d1%81%d0%b8%d1%8f/", "text": "Фен на „Ростов“ се превърна в хит в Русия. Привърженикът бе заснет с килим на трибуните при успеха над „Енисей“ (4:0). В клуба от Ростов на Дон се впечатлиха и обещаха да сложат подобна постеля в базата, ако снимка на фена в социалната мрежа туитър събере 500 харесвания. За няколко часа публикацията бе подкрепена от хиляди. От „Ростов“ веднага издириха запалянкото, който занесе килима в клубната база и веднага бе постлан във фойето. В последствие от руския клуб се решиха на хитър маркетингов ход. Те пуснаха четвърти резервен екип в същата шарка, като тази на постелята.", "date": "2018.08.21", "title": " Фен с килим хит в Русия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-34/", "text": "1. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 814 НА МИНИСТЕРСКИЯ СЪВЕТ ОТ 2016 Г. ЗА НАЗНАЧАВАНЕ ЧЛЕНОВЕ НА УПРАВИТЕЛНИЯ СЪВЕТ НА ЦЕНТЪРА ЗА ОЦЕНКА НА РИСКА ПО ХРАНИТЕЛНАТА ВЕРИГА, ИЗМЕНЕНО С РЕШЕНИЕ № 509 НА МИНИСТЕРСКИЯ СЪВЕТ ОТ 2017 Г. И С РЕШЕНИЕ № 25 НА МИНИСТЕРСКИЯ СЪВЕТ ОТ 2018 Г.  Внася: министърът на земеделието, храните и горите 2. ПРОЕКТ НА РЕШЕНИЕ ЗА ОПРЕДЕЛЯНЕ НА ВРЕМЕННО ИЗПЪЛНЯВАЩ ФУНКЦИИТЕ НА ПРЕДСЕДАТЕЛ НА ДЪРЖАВНАТА АГЕНЦИЯ ЗА МЕТРОЛОГИЧЕН И ТЕХНИЧЕСКИ НАДЗОР.  Внася: министърът на икономиката 3. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 886 НА МИНИСТЕРСКИЯ СЪВЕТ ОТ 2016 Г. ЗА ОПРЕДЕЛЯНЕ СЪСТАВА НА ОБЩЕСТВЕНИЯ СЪВЕТ КЪМ ЦЕНТЪР „ФОНД ЗА ЛЕЧЕНИЕ НА ДЕЦА“.  Внася: министърът на здравеопазването 4. ПРОЕКТ НА РЕШЕНИЕ ЗА ОДОБРЯВАНЕ НА ПЛАН ЗА ДЕЙСТВИЕ, ВКЛЮЧВАЩ МЕРКИ ЗА ИЗПЪЛНЕНИЕ НА НАМЕРЕНИЯТА НА РЕПУБЛИКА БЪЛГАРИЯ ЗА ПРИСЪЕДИНЯВАНЕ КЪМ ВАЛУТНИЯ МЕХАНИЗЪМ II (ERM II) И КЪМ БАНКОВИЯ СЪЮЗ.  Внася: министърът на финансите 5. ПРОЕКТ НА РЕШЕНИЕ ЗА ИЗПЪЛНЕНИЕ НА ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ГЪОШЕВ И ДРУГИ СРЕЩУ БЪЛГАРИЯ” (ЖАЛБА № 46257/11), „МИХАЛЕВИ СРЕЩУ БЪЛГАРИЯ“ (ЖАЛБА № 63481/11), „ПЕТРОВ И ДРУГИ СРЕЩУ БЪЛГАРИЯ“ (ЖАЛБА № 31044/12), „ХАДЖИЕВА СРЕЩУ БЪЛГАРИЯ“ (ЖАЛБА № 45285/12) И „ЙОРДАНОВА И ДРУГИ СРЕЩУ БЪЛГАРИЯ“ (ЖАЛБА № 61432/11).  Внася: министърът на правосъдието 6. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2018 Г. ЗА ФИНАНСОВО ОСИГУРЯВАНЕ НА ДЕЙНОСТИ ПО НАЦИОНАЛНА ПРОГРАМА „ОСИГУРЯВАНЕ НА СЪВРЕМЕННА ОБРАЗОВАТЕЛНА СРЕДА“, ОДОБРЕНА С РЕШЕНИЕ № 271 НА МИНИСТЕРСКИЯ СЪВЕТ ОТ 2018 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО.  Внася: министърът на образованието и науката 7. ПРОЕКТ НА РЕШЕНИЕ ЗА ПРОМЯНА НА ПРЕДНАЗНАЧЕНИЕТО НА ПОЗЕМЛЕНИ ИМОТИ В ГОРСКИ ТЕРИТОРИИ – ПУБЛИЧНА ДЪРЖАВНА СОБСТВЕНОСТ, ЗА „РЕКОНСТРУКЦИЯ НА СЪЩЕСТВУВАЩ АЗБЕСТОЦИМЕНТОВ ЗАХРАНВАЩ ВОДОПРОВОД ОТ ЯЗ. „СРЕЧЕНСКА БАРА” ДО ГР. ВРАЦА“, В ЗЕМЛИЩАТА НА С. ДОЛНО ОЗИРОВО, ОБЩИНА ВЪРШЕЦ, ОБЛАСТ МОНТАНА, И ГР. ВРАЦА, ОБЩИНА ВРАЦА, ОБЛАСТ ВРАЦА.  Внася: министърът на земеделието, храните и горите 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 9. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА ПРЕМАХВАНЕТО ИМ.  Внася: министърът на транспорта, информационните технологии и съобщенията 11. ПРОЕКТ НА РЕШЕНИЕ ЗА УЧРЕДЯВАНЕ НА ВЪЗМЕЗДНО БЕЗСРОЧНО ОГРАНИЧЕНО ВЕЩНО ПРАВО – СЕРВИТУТ, ВЪРХУ ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, В ПОЛЗА НА „ЕЛЕКТРОРАЗПРЕДЕЛЕНИЕ ЮГ” ЕАД – ПЛОВДИВ.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ЕЛХОВО, ОБЛАСТ ЯМБОЛ.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ЧАСТНА ДЪРЖАВНА СОБСТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕДОСТАВЯНЕ ЗА УПРАВЛЕНИЕ НА МИНИСТЕРСТВОТО НА ОТБРАНАТА.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОМЯНА НА КОНСУЛСКИЯ КЛАС НА ПОЧЕТНОТО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА МАЛTА В РЕПУБЛИКА БЪЛГАРИЯ БОРИСЛАВ ЦВЕТКОВ БОЯНОВ В ГЕНЕРАЛНО ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА МАЛТА В РЕПУБЛИКА БЪЛГАРИЯ СЪС СЕДАЛИЩЕ В СОФИЯ И С КОНСУЛСКИ ОКРЪГ, ОБХВАЩАЩ ТЕРИТОРИЯТА НА РЕПУБЛИКА БЪЛГАРИЯ.  Внася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО ОТНОСНО ПРЕХВЪРЛЯНЕТО И ВЗАИМНОТО ИЗПОЛЗВАНЕ НА ВНОСКИ В ЕДИННИЯ ФОНД ЗА ПРЕСТРУКТУРИРАНЕ.  Внася: министърът на финансите 16. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ПРОТОКОЛА ЗА УДЪЛЖАВАНЕ НА СРОКА НА ДЕЙСТВИЕ НА СПОРАЗУМЕНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА СЪЕДИНЕНИТЕ АМЕРИКАНСКИ ЩАТИ ЗА НАУЧНО-ТЕХНОЛОГИЧНО СЪТРУДНИЧЕСТВО, ПОДПИСАНО НА 4 ЯНУАРИ 2008 Г. ВЪВ ВАШИНГТОН.  Внася: министърът на образованието и науката 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ И НАУЧНИ ИЗСЛЕДВАНИЯ), ПРОВЕДЕНО НА 16 И 17 ЮЛИ 2018 Г. ВЪВ ВИЕНА.  Внася: министърът на икономиката 18. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СКАЛНООБЛИЦОВЪЧНИ МАТЕРИАЛИ – ВАРОВИЦИ, ОТ НАХОДИЩЕ „ГОРНА КРЕМЕНА“, ОБЛАСТ ВРАЦА.  Внася: министърът на енергетиката 19. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ПРОУЧВАНЕ НА СКАЛНООБЛИЦОВЪЧНИ МАТЕРИАЛИ – ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „ПЕРЛАТА“, РАЗПОЛОЖЕНА В ЗЕМЛИЩАТА НА С. ГРАНИТОВО, ОБЩИНА БЕЛОГРАДЧИК, И С. БЕЛА, ОБЩИНА ДИМОВО, ОБЛАСТ ВИДИН.  Внася: министърът на енергетиката 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЗАЩИТА НА КЛАСИФИЦИРАНАТА ИНФОРМАЦИЯ.  Внася: заместник министър-председателят по обществения ред и сигурността и министър на отбраната 21. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРАВИЛНИК ЗА ПРИЛАГАНЕ НА ЗАКОНА ЗА ДЪРЖАВНИТЕ ПОМОЩИ.  Внася: министърът на финансите 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ИЗПЪЛНИТЕЛНА АГЕНЦИЯ „ОДИТ НА СРЕДСТВАТА ОТ ЕВРОПЕЙСКИЯ СЪЮЗ“ КЪМ МИНИСТЪРА НА ФИНАНСИТЕ, ПРИЕТ С ПОСТАНОВЛЕНИЕ № 346 НА МИНИСТЕРСКИЯ СЪВЕТ ОТ 2008 Г.  Внася: министърът на финансите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Вижте какво ще решава Министерският съвет утре, 22 август 2018"}
{"url": "https://trud.bg/%d0%bd%d1%8f%d0%bc%d0%b0-%d0%b2%d1%8a%d0%bd%d1%88%d0%bd%d0%b8-%d0%bd%d0%b0%d1%80%d0%b0%d0%bd%d1%8f%d0%b2%d0%b0%d0%bd%d0%b8%d1%8f-%d0%bf%d0%be-%d1%82%d1%80%d1%83%d0%bf%d0%b0-%d0%bd%d0%b0-%d0%b8%d0%b7/", "text": "Откритото в сметището край хасковското село Гарваново   е без видими външни наранявания, съобщи  . По-рано днес стана ясно, че сигналът в полицията е подаден от работниците в депото. Сортировачите на боклука се натъкват на трупчето на бебето в понеделник следобед и веднага съобщават на полицията. Все още обаче няма резултати от аутопсията и това затруднява разследващите да изградят версиите за случилото се. Говорителят на полицията в Хасково Нина Николова съобщи: „От първоначалния оглед на съдебния лекар знаем, че става въпрос за добре износено момченце“. На сметището край Гарваново боклук предават три общини и до намирането на детето са извършени общо 26 курса. Предполага се, че детето е било изхвърлено в контейнер. „Криминалистите се опитват да съберат графиците на сметищните коли, за да локализират района, откъдето би могло да е пренесено детенцето. В тази връзка призоваваме и гражданите, които имат каквито и да е информация по случая, дори и оскъдна, дори и такава, която не им вдъхва доверие, че би могла да ни свърши работа, все пак да сигнализират в най-близкото полицейско управление при гарантирана анонимност“, призова Николова. Николай от 2 години работи като шофьор на сметоизозващ камион: „Ние не гледаме вътре какво има“. По думите му е животинско да си изхвърлиш детето. Близки до разследването казаха, че смъртта на бебето е настъпила преди три или четири дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Няма външни наранявания по трупа на изхвърленото бебе на сметището край село Гарваново"}
{"url": "https://trud.bg/%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d1%82-%d0%bf%d0%b0%d0%ba%d0%b5%d1%82%d0%b0-%d0%bd%d0%b0-%d0%bd%d0%b7%d0%be%d0%ba/", "text": "Пакетът от здравни услуги на НЗОК за осигурените граждани, ще се разшири. Това е записано в актуализираните мерки  към Националната програма за реформи за 2018 г. на Министерския съвет. Допълните дейности ще се гарантират чрез сключване на национален рамков договор (НРД) за 2019 г. Разширяването е по мярка “Изпълнение на Национална здравна стратегия 2020”. Предвижда се още лечебните заведения да могат да сключват договори помежду си и НЗОК въз основа на Националната здравна карта, Наредбата за критериите и реда за избор на лечебни заведения за болнична помощ, както и мащабен проект за модернизация на системата за спешна медицинска помощ.", "date": "2018.08.21", "title": " Разширяват пакета на НЗОК\t\t\t"}
{"url": "https://trud.bg/%d0%bf%d0%be-%d0%bd%d0%b8%d1%81%d0%ba%d0%b8-%d0%b4%d0%b0%d0%bd%d1%8a%d1%86%d0%b8-%d0%b7%d0%b0-%d0%bf%d1%80%d0%b0%d0%b7%d0%bd%d0%b8-%d0%b6%d0%b8%d0%bb%d0%b8%d1%89%d0%b0/", "text": "40% от населението живее в пренаселени апартаменти 1,2 милиона имоти у нас са необитаеми По-ниски данъци за празните жилища, за да бъдат стимулирани собствениците да ги отдават под наем. Това е една от предложените политики в Националната жилищна стратегия, която Министерство на регионалното развитите и благоустройството предлага. 1,2 милиона жилища у нас са необитавани, съобщи зам.-министърът Малина Крумова на конференция в Пловдив. В същото време 40% от населението у нас живее в пренаселени имоти. “98% от жилищата у нас са частни, което от една страна е проблем, а от друга страна е възможност. Защото, когато са частни, се нуждаят от обновяване, което е отговорност на техните собственици”, заяви зам.-министърът. Жилищният фонд у нас е застаряващ и дори компрометиран поради неправилна поддръжка в последните 20-30 години. “Политиката, която държавата може да прилага в тази посока, е да се създадат механизми, било то финансови или законодателни, които да насърчават собствениците да изпълняват задълженията си към имота”, уточни Крумова. По думите й собствеността от една страна е инвестиция, ресурс, който собствениците омаловажават в България, но също така е актив, който се нуждае от постоянна поддръжка. Относно сегрегираните райони в немалко общини у нас, тя коментира, че проблемите са по-големи. На първо място има неуредени въпроси със собствеността на земята и с правото на тези граждани да бъдат настанени точно там, а сградите са без строителна документация и законово не са въведени в експлоатация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.08.21", "title": " По-ниски данъци за празни жилища\t\t\t"}
{"url": "https://trud.bg/%d0%b4%d0%be-150-000-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%b7%d0%b0%d0%bb%d0%be%d0%b2%d0%b5%d0%bd-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b8%d0%ba-%d0%b4%d0%b0%d0%b2/", "text": "Нова схема за информатори на руското МВР бе утвърдена от правосъдното ведомство. Тя предвижда награди за помогнали за разкриване на престъпления и за залавяне на престъпници от 50 000 до 10 млн. рубли (ок. 150 000 долара), писа московският в. “Комерсант”. Досега полицията стимулираше доброволни помощници, но само в изключителни случаи с обявени награди за откриване и задържане на особено опасни престъпници. Иначе информаторите можеха да разчитат на грамоти и медали “За съдействие”. Руското МВР смята, че новата инициатива ще доведе до по-активна помощ на гражданите за органите на реда и ще помогне да се избягват финансови злоупотреби. Анонимен служител на отдела за борба с икономическите престъпления посочва, че сега броят на нещатните помощници ще се увеличи. “А частните детективи може да се превърнат в истински ловци на глави”, прогнозира неназованият офицер.", "date": "2018.08.21", "title": " До $150 000 награда за заловен престъпник дава Москва"}
{"url": "https://trud.bg/%d0%b4%d0%be%d0%bc%d0%b8%d0%bd%d0%b8%d0%ba-%d1%80%d0%b0%d0%b0%d0%b1-%d0%bf%d1%80%d0%b5%d0%b7-%d0%be%d0%ba%d1%82%d0%be%d0%bc%d0%b2%d1%80%d0%b8-%d1%89%d0%b5-%d0%b1%d1%8a%d0%b4%d0%b5-%d0%b2%d1%8a%d0%b7/", "text": "Британският министър по въпросите, свързани с Брекзит, Доминик Рааб заяви, че правителството му е убедено, че през октомври ще бъде възможно сключване на договор с ЕС за излизането на страната от него, предава  „Ако имаме амбиция, прагматизъм и енергия и от двете страни, съм убеден, че ще постигнем споразумение през октомври“, заяви Рааб след срещата си с главния преговарящ на ЕС по Брекзит Мишел Барние. „Все още има празнини, но ние ще проведем искрен разговор по тях“, допълни той. Според него ще е необходимо да се постигне споразумение на политическо равнище в областите, където до момента различията не са изгладени на техническо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.08.21", "title": " Доминик Рааб: През октомври ще бъде възможно сключване на договор с ЕС за Брекзит"}
{"url": "https://trud.bg/%d0%b2%d1%82%d0%be%d1%80%d0%b8-%d1%84%d0%b0%d0%bb%d0%b8%d1%82-%d0%bd%d0%b0-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb-%d0%be%d1%87%d0%b0%d0%ba%d0%b2%d0%b0-%d0%be/", "text": "Парламентът гласува оставката на Ралица Агайн „Олимпик” взели 180 млн. евро от застраховки За задаващ се втори фалит на застрахователна компания предупредиха депутати от опозицията. В кулоарите на парламента пред репортери на „Труд” те уточниха, че става въпрос за дружество, чийто собственик от дълги години живее в Швейцария. „Има рискове и за други компании. Трябва да се засили контролът”, предупреди от парламентарната трибуна депутатът от БСП Румен Гечев по време на извънредното заседание на парламента. То бе свикано по искане на левицата заради казуса с фалиралото кипърско застрахователно дружество „Олимпик”, което засяга около 200 000 българи. „Собственикът се оказва испанец Диего – Диего Марадона на източването на средства. В Испания му е забранено да извършва каквато и да е търговска дейност. За девет години той е изкарал 180 млн. евро от застраховки на българския пазар. Същия не е направил нито една застраховка „Гражданска отговорност в Кипър”, подчерта Гечев. Премиерът Бойко Борисов призна, че има съществен проблем в застраховането. „Изисках от службите да кажат какво се случва в застраховането и трябва да ви кажа, че имаме съществен проблем със застраховането. Има хора с български табели в Румъния, Гърция…Логично ли е 42 на сто от колите, които имат щети в Румъния, да са с български табели”, поипита премиерът Бойко Борисов от трибуната на парламента. Той обясни, че „има хора с по 300 и 400 автомобила, които застраховат в Румъния, в Италия, в Германия, в Гърция с български регистрационни табели.” Премиерът отбеляза, че този проблем е на дневен ред и предстои да бъде решен. „Предлагам да създадем работна група, която да прецени с какви пари ще помогнем на засегнатите от „Олимпик“; 200 хил. души”, каза министър-председателят. Той подчерта, че правителството не може да поеме политическа отговорност, тъй като КФН е избрана от парламента. „Нашето място днес не е тук. КФН е избрана от парламента. КФН се отчита пред парламента. По каква работа вие сте ни извикали тук. Ние сме дошли с цялото си уважение и предлагаме следното: по никакъв начин не сме се месили“, каза Борисов „Не се меся по никакъв начин на КФН”, подчерта той. Той предложи да бъде приета оставката на зам.-председателя на КФН Ралица Агайн“, „за да не излезе, че БСП иска да помогне на 200 хил. души, засегнати от „Олимпик“; а другите партии не искат това да се случи”. От БСП настояха за колективна оставка на Комисията за финансов надзор.Според народния представител Георги Търновалийски самият председател на КФН Карина Караиванова е трябвало да представи пред парламента доклад по случая. „Отговорността се поема с подаване на оставки. Органът е колективен, той взима решенията и трябва да подаде оставка пред българското Народно събрание. То ще реши дали тези оставки ще бъдат приети. Така се случва в нормалните държави”, подчерта той. Със 138 гласа „за” бе приета оставката на зам.-председателя на КФН Ралиица Агайн. Нинова призова цялото правителство да подаде оставка. „Аз много пъти им правих предсрочни парламентарни избори и знаете резултатите. И пресконференции правих. Да им угаждаме и на всеки шест месеца да правим предсрочни избори, това ще е прецедент в Европа”, отговори Борисов. „Непрекъснато искат оставки. Тези, дето купуваха гласове и имат повдигнати обвинения, правят закони и искат оставки. Тези, които направиха кризата 1996 година, банковата, направиха пенсиите 3 долара или сринаха КТБ, се изказват”, подчерта премиерът.   До 7 септември да представят доклад Парламентът възложи на Комисията за финансов надзор да представи доклад за дейността си спрямо кипърското застрахователното дружество „Олимпик” до 7 септември. Информацията трябва да съдържа всички действията на Комисията, предприети от появяването на дружеството на българския пазар до 17 август 2018 г. Докладът трябва да съдържа още и информация за собствеността на компанията и направените от нея вноски в Гаранционния фонд, както и информация за актуалното състояние на фонда. ”Още през следващите дни ще се формира работна група с представители на КФН, МВнР и представители на Гаранционния фонд във връзка с казуса „Олимпик”, коментира Горанов. Министърът на финансите отбеляза, че въпросът в ситуацията е дали обезпечителният фонд да бъде разпространен върху всички застрахователи, които оперират в страна. ”Ако решим да го разширим, ще е доста неприятен прецедент да търсим това със задна дата, но ако не стане със задна дата, няма как тези 9 млн. лв. да се възстановят, без да бъдат платени от българския данъкоплатец”, обясни той.   Йордан Цонев: Ще гръмнат и зелените карти „Ще гръмнат и зелените карти, ако нищо не се предприеме”, предупреди депутатът от ДПС Йордан Цонев. Той предложи изслушване на сектора и създаването на работна група цел превенция. „Схемата с международния сертификат за застраховка включва източване на стотици милиони. Затова трябва да се проверят сигнали за мафиотски действия извън територията на България”, категоричен беше Цонев. „Наше задължение е да вървим преди събитията не след тях”, посочи депутатът от ДПС. Депутати запознати с проблема разказаха, че напоследък зачестявали измамите, в които коли застраховани в България записвали застрахователно събитие в други държави, а след това търсели обезщетение в страната ни. Имало случаи дори когато автомобили се водели в автоморги, но отново подавали сигнали за пътни събития, които се покриват от застраховки.   Борислав Михайлов, председател на Управителния съвет на Гаранционния фонд: Ние ще платим, след това ще търсим парите от кипърския фонд За обезщетения се обръщайте към офисите на „Олимпик” у нас Българските граждани, които имат застраховки към „Олимпик” и имат да получават обезщетения, трябва да завеждат искове за щети към клоновете на компанията у нас. Това заяви специално за „Труд” Борислав Михайлов, председател на Управителния съвет на Гаранционния фонд. Те ще съберат тези искове и имат вътрешна инструкция какво да правят по-нататък с тях. Ще ги изпратят на синдика на „Олимпик” в Кипър, който трябва да ги включи в делото по несъстоятелност, уточни той. Нашият гаранционен фонд и кипърският са подписали Многостранното споразумение на фондовете, съгласно което ние ще платим на клиентите на „Олимпик” в България, а след това ще си търсим парите от кипърския фонд, каза Михайлов. Той беше категоричен, че застраховките на българските шофьори вече са прекратени. „С писмо, изпратено от „Олимпик” беше съобщено, че от 17 август се прекратяват застраховките на клиентите на дружеството у нас. Те трябва да си направят нови застраховки, защото иначе остават без покритие за щети”, обясни председателят на Гаранционния фонд. Той опроверга думите на депутата от БСП Румен Гечев, който обяви в парламента, че шефът на Гаранционния фонд получава на година 350 000 лева заплата. „Сумата е три пъти по-малка и то сега. Заплатата ми е 8 000 на месец, а преди получавах още по-малко”, каза Борислав Михайлов.   „Олимпик“ обявили фиктивни капитали Атина,  Бойка Атанасова, наш кореспондент Причината, поради която Olympic Insurance бе поставен под режим на наблюдение, е неспособността на компанията да докаже на външния независим одитор притежаването на имотни активи, които представи в рамките новите критерии свързани с дейността на застрахователните дружества. В изложението с дата 4/5/2018 г на одиторската компания Baker Tilly се подчертава, че е невъзможно да се съберат данни, които да удостоверяват собствеността на инвестицията в дъщерна фирма на дружеството собственик на Olympic възлизаща на 150 милиона евро. Baker Tilly не е била в състояние да потвърди инвестиция възлизаща на 24,6 милиона евро в друга дъщерна фирма, нито наличието на корпоративни облигации на дружеството майка Hispakol възлизащи на 22,8 милиона евро и възстановими суми възлизащи на 1,9 милиона евро. И допълнително проверката на Olympic показва невъзможност да се установят сумите в брой, които твърдеше, че притежава дружеството на стойност 11,9 милиона евро. Неспособна да кръстоса съществуването на капитали на стойност 210 милиона евро Baker Tilly отбелязва в изложението си, че не е в състояние да представи становища за корекции, за да може Olympic да се приспособи към изискванията за платежоспособност.   Синдикът на „Олимпик” Павлос Накузи: През септември става ясно как ще се плащат обезщетенията След решението на кипърския съд, в средата на септември, ще стане ясна процедурата за обезщетяване на клиентите на „Олимпик” и условията за това ще бъдат детайлно разяснени и на българската страна. Това заяви временният синдик на компанията в Кипър Павлос Накузи. След като започне ликвидацията, след съдебното решение, всеки, на когото „Олимпик” дължи пари, трябва да подаде заявление по специален формуляр, чиито детайли се уточняват, обясни Павлос Накузи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Втори фалит на застраховател очаква опозицията\t\t\t"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d0%be%d1%82%d1%80%d0%b8%d1%87%d0%b0-%d1%82%d0%b2%d1%8a%d1%80%d0%b4%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%bc%d0%b0%d0%b9%d0%ba%d1%80%d0%be%d1%81/", "text": "Кремъл отхвърли днес като безпочвено , че е разкрил фалшиви уебсайтове, свързани с усилията на руското разузнаване да се меси в изборите за Конгрес в САЩ през ноември, предаде ДПА. От технологичната компания казаха, че нейният отдел за дигитални престъпления е подал миналата седмица съдебен иск да отнеме контрола над шест измамни интернет домейна от хакерска група, за която се смята, че е свързана с руското правителство. „Вече сме използвали този подход 12 пъти за 2 години, за да закрием 84 фалшиви уебсайтове, свързани с тази група“, се казва в съобщението на „Майкрософт“. Компанията идентифицира хакерската група като „Стронций“, позната още с псевдонимите „Фенси беър“ и АРТ28, и добави, че тя представлява „заплаха за сигурността на разрастващ се кръг от групи, свързани с двете (основни) американски политически партии“ в навечерието на предстоящите през ноември междинни избори в САЩ. Говорителят на Кремъл Дмитрий Песков нарече днес обвиненията на „Майкрософт“ безпочвени. „Не знаем за какви хакери говорят те и за какъв вид изборна намеса“, посочи той. Според него компанията няма доказателства в подкрепа на своите обвинения. В съобщението си „Майкрософт“ отбелязва, че тези последни разкрития „явно сочат, че високотехнологичният сектор трябва да направи повече за защита на демократичния процес“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.08.21", "title": " Кремъл отрича твърденията на „Майкрософт“ за руски предизборни кибератаки в САЩ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-225/", "text": "Втори фалит на застраховател очаква опозицията Спецслужбите съобщили на премиера Бойко Борисов, че има сериозен проблем в сектора. „Олимпик” взели 180 млн. евро от застраховки.         91 000 учители излизат на протест Искат да запазят авторитета на професията. Чакат реакция от МОН.             Защо нямаме дисидентско движение след Пражката пролет Интелигенцията ни протестира скрито и на маса, а не пред обществото – анализ на проф. Искра Баева.           Москва и Анкара имат общи интереси в икономически план Важно е политиците да се опитват да чуят какво им казват дипломатите, казва посланик Петър Воденски в интервю за „Труд“.         Кой и защо взриви Италия Мостът „Моранди“ е бил взривен – една различна версия за случилото се в Генуа от Едуард Лимонов, Zavtra.ru.         Последният мохикан Силует на Фернандо Алонсо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Вижте акцентите в броя на вестник „Труд“ в сряда, 22 август 2018"}
{"url": "https://trud.bg/91-000-%d1%83%d1%87%d0%b8%d1%82%d0%b5%d0%bb%d0%b8-%d0%b8%d0%b7%d0%bb%d0%b8%d0%b7%d0%b0%d1%82-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82/", "text": "Чакат реакция от МОН Преподавателите в страната, които към момента са 91 000, са готови да излязат на протест, за да запазят авторитета и достойнството на изчезвания вид – български учител. Това обявиха от Синдикат “Образование” в официална позиция за проблемите на образователната система преди началото на новата учебна година. Една от причините за тези намерения са някои родителски организации, които “продължават да рушат образователното равновесие с призиви за протести, митинги и стачки”, се казва в официална позиция. От синдиката са категорични, че учителите и директорите този път ще бъдат безкомпромисни, дори и с най-силните свои действия, познати от 2007 г., когато протестираха около 95 000 преподаватели. “Най-силното оръжие на синдикатите е стачката. До нея ще изминем път, но искаме много категорично да заявим, че българският учител, българският директор, просветният министър не трябва да застават на колене пред псевдо организации като тази асоциация на родителите, която е набрала скорост и представлява под 1% от родителите. 15 протеста правиха преди няколко месеца и сега са организирали още 10 с ултиматуми. Но това рефлектира върху авторитета на учителя. Те са откраднали повечето от нашите искания по отношение настояването за по-високи заплати и още куп неща”, обясни пред “Труд” председателят на синдикат “Образование” д-р Юлиян Петров. “Ако липсва доверието към учителя, към лекаря и някои други стратегически професии, нещата доникъде няма да стигнат”, категоричен бе той.  ", "date": "2018.08.21", "title": " 91 000 учители излизат на протест\t\t\t"}
{"url": "https://trud.bg/%d0%bf%d0%b0%d1%82%d1%80%d1%83%d0%bb%d0%b8-%d1%89%d0%b5-%d1%81%d0%bb%d0%b5%d0%b4%d1%8f%d1%82-%d0%b7%d0%b0-%d0%b3%d0%be%d0%bd%d0%ba%d0%b8-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0/", "text": "МВР предприема мерки срещу незаконните гонки в София. Всяка вечер полицията ще разполага патрули на определени места в столицата, където се събират участници в подобни състезания. Основно това са прясно ремонтираните булеварди. При по-сериозни нарушения може да се стигне и до сваляне на номерата на автомобила за период от 6-месеца, обясниха пред   от „Пътна полиция“. В такъв случай шофьорът може да продаде колата, но новият собственик трябва да изчака този период да изтече преди отново да може да я подкара. Борбата на органите на реда се затруднява от това, че все по-често предизвикателствата са спонтанни и без залози. Състезания се провеждат на паркинги на хипермаркети и други терени, където е възможно да бъдат избегнати екипите на „Пътна полиция“, които освен на автомобилите, разчитат и на мотоциклети и камери за нощно виждане. През изминалите месеци има десетки глобени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " Патрули ще следят за гонки в столицата\t\t\t"}
{"url": "https://trud.bg/%d0%bc%d0%b0%d0%b0%d0%b5-%d0%bd%d1%8f%d0%bc%d0%b0-%d0%b8%d0%bd%d0%b4%d0%b8%d0%ba%d0%b0%d1%86%d0%b8%d0%b8-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b4%d0%b0-%d0%b5/", "text": "Международната агенция за атомна енергия (МААЕ) предупреди, че не са налице никакви индикации, че Северна Корея е прекратила ядрените си дейности, въпреки обещанията, които лидерът на Пхенян Ким Чен-ун даде на срещата на върха американския президент Доналд Тръмп в Сингапур, предава AFP. „Продължаването и по-нататъшното развитие на ядрената програма на Северна Корея и свързаните с нея изявления на Пхенян са причина за сериозна загриженост“, се казва в доклад на МААЕ. Документът, публикуван в понеделник от генералния директор на МААЕ Юкия Амано, ще бъде представен официално заседание на борда на организацията, насрочено през септември. През 2009 г. Пхенян изгони инспекторите на МААЕ от свой ядрен обект и оттогава насетне отказва да разреши инспекции на нейна територия. В отговор организацията засили наблюдението чрез информация от отворени канали и сателитни изображения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.08.21", "title": " МААЕ: Няма индикации Северна Корея да е прекратила ядрените си дейности"}
