{"url": "https://trud.bg/%d0%bf%d1%80%d0%b5%d0%b8%d0%b7%d0%b1%d1%80%d0%b0%d1%85%d0%b0-%d0%bf%d1%80%d0%be%d1%84-%d1%85%d1%80%d0%b8%d1%81%d1%82%d0%be-%d0%b1%d0%be%d0%bd%d0%b4%d0%b6%d0%be%d0%bb%d0%be%d0%b2-%d0%b7%d0%b0-%d1%80/", "text": "Проф. Христо Бонджолов е преизбран за ректор на ВТУ „Св. Св. Кирил и Методий” на проведеното днес Общо събрание. Гласа си за него са дали 207 от делегатите, научи „Труд“ Велико Търново. В гласуването са участвали 334 членове на най-висшия орган на ВТУ. За да бъде избран за ректор, той трябваше да получи 168 гласа, които са 50 % плюс един. Втора в надпреварата остана проф. Венка Кутева, за която са гласували 71 от членовете на Общото събрание. Третият кандидат – проф. Мирослав Гълъбов, получи 45 гласа. За председател и зам.-председател на Общото събрание на ВТУ „Св. св. Кирил и Методий” с 202 гласа „за” са избрани съответно проф. Антоанета Анчева, преподавател във факултета „Изобразителни изкуство”, и проф. Живка Колева от Филологическия факултет. Общо в този избор са участвали 331 члена на Общото събрание. 10 бюлетини са недействителни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Преизбраха проф. Христо Бонджолов за ректор на ВТУ\t"}
{"url": "https://trud.bg/20-%d0%b3%d0%be%d0%b4%d0%b8%d0%bd%d0%b8-%d0%bd%d0%b0%d0%b2%d1%8a%d1%80%d1%88%d0%b8-%d0%b4%d0%bd%d0%b5%d0%b2%d0%bd%d0%b8%d1%8f%d1%82-%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%b4%d0%b5%d1%86/", "text": "Своята 20-годишнина отбеляза Дневният център за деца с увреждания, който функционира към детския Дом за медико-социални грижи в Дебелец, навършил 65 години. Тържеството в съседното на Велико Търново градче събра много гости, а малчуганите ги зарадваха с детски песнички, стихчета и танци. Кметът Даниел Панов поздрави директората на социалната институция д-р Анелия Георгиева и целия екип за постигнатите резултати, за всеотдайността и високия професионализъм, с която работят в името на децата в нужда. „Д-р Георгиева е посветила 40 години от живота си за утвърждаване на дома в Дебелец, а дневният център е преместен там именно по нейно предложение“, подчерта Панов. „В Дебелец виждаме пример на работещ модел на партньорства между бизнес, институции и неправителствени организации в името на децата. Това доказва, че хуманността, подкрепата за хората в нужда, солидарността не са забравени като ценности и именно те ни обединяват. Този модел е формула за успех, която може да бъде приложена в цяла България“, каза още Даниел Панов. Плакет на Министерството на здравеопазването връчи негов представител на д-р Анелия Георгиева. Тя благодари за подкрепата, която Дневният център и домът в Дебелец получават от институции, местна власт, неправителствен сектор, благодетели и родители. Сред гостите на тържеството бяха също председателят на Великотърновския общински съвет Венцислав Спирдонов, директорът на Регионалната здравна инспекция Евгения Недева, шефът на областната болница д-р Стефан Филев, кметът на Дебелец Снежана Първанова, директорът на общинската дирекция за социални дейности и здравеопазване Росица Димитрова и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " 20 години навърши Дневният център за деца с увреждания в Дебелец"}
{"url": "https://trud.bg/%d0%ba%d0%be%d0%bc%d0%bf%d0%b0%d0%bd%d0%b8%d0%b8-%d0%b8%d0%b7%d1%82%d0%b5%d0%b3%d0%bb%d1%8f%d1%82-%d0%ba%d0%b0%d0%bf%d0%b8%d1%82%d0%b0%d0%bb%d0%b8-%d0%be%d1%82-%d1%81%d1%82%d1%80%d0%b0%d0%bd%d0%b0/", "text": "Най-много средства идват от Холандия Намаляват вложенията в имоти у нас Чуждестранни компании изтеглят капитали от страната. Преките чужди инвестиции в България за първото тримесечие на годината са отрицателни – минус 254,4 млн. евро, обявиха от БНБ. За същия период на миналата година чуждестранните вложения също са отрицателни – минус 52,6 млн. евро. Само за месец март чуждите инвестиции са положителни – 53 млн. евро, при отрицателни вложения в размер на минус 289,2 млн. евро година по-рано. Привлеченият дялов капитал (вноски на чуждестранни компании в капитала на български дружества, както и постъпления по сделки с имоти) за първото тримесечие е отрицателен и възлиза на 562,8 млн. евро. Това означава, че чуждестранни компании се изтеглят от пазара и продават дяловете си от дружества в страната на български фирми. Година по-рано привлеченият дялов капитал също беше отрицателен в размер на 184,5 млн. евро. Нетният поток от инвестиции на чуждестранни граждани и фирми в имоти е 2,2 млн. евро, при 7,1 млн. евро година по-рано. Това означава, че чуждестранните вложения в имоти намаляват с 69%. По страни, най-голям дял в инвестициите в имоти имат Казахстан (0,5 млн. евро), Холандия (0,5 млн. евро) и Латвия (0,4 млн. евро). От януари до март промяната в нетните задължения между фирми с чуждестранно участие и преките чужди инвеститори възлиза на 380,9 млн. евро. Най-големите нетни преки чужди инвестиции за тримесечието са от Холандия (174,3 млн. евро), Ирландия (70 млн. евро) и Великобритания (52,2 млн. евро).", "date": "2019.05.20", "title": " Компании изтеглят капитали от страната\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b1%d0%be%d0%bb%d1%8f%d1%80%d0%be%d0%b2%d0%be-%d0%b4%d0%be%d0%ba%d0%b0%d1%82%d0%be-%d0%b4/", "text": "Докато другите говорят за диверсификация, ние я правим. Цялото трасе е за 18 млрд. куб. метра газ. Това е Балкански поток. В сряда ще направим същото и с Гърция – там е от 3 до 5 млрд. куб м. И с нашите находища – Хан Аспарух и Силистар – имаме пълна диверсификация. Това заяви министър-председателя Бойко Борисов, след като се запозна с извършените от „Булгартрансгаз“ ЕАД дейности по разширението на газопреносната инфраструктура от българо-турската граница до българо-сръбската граница. Премиерът Борисов уточни, че компресорните станции са американски. „Създаваме условия и за американски втечнен газ, и за руски газ. Ние си построяваме в момента газовите магистрали. Паралелно с дипломацията и усилено строим“, добави още министър-председателят и уточни, че трасето трябва да е готово до октомври. Министър-председателят Борисов наблюдава полагането на тръби за изграждане на нов газопровод с дължина 11 км. от българо-турската граница до компресорна станция „Странджа“. На място се изгражда и газоизмервателна станция „Странджа“. Общата стойност на двата проекта е 75 млн. лв. – изцяло инвестиция на „Булгартрансгаз“. Предвижда се съоръженията да се въведат в експлоатация през месец октомври 2019 г., така че да се даде възможност природен газ от входна точка Турция да постъпва на българска територия януари 2020 г. Проектът e част от концепцията за европейски газоразпределителен център Балкан. Разширението на съществуващата газопреносна система и реализацията на цялостната концепция за газов хъб „Балкан“ целят запазване стратегическата роля на Република България, като водещ газов център в региона на Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Премиерът Борисов в Болярово: Докато другите говорят за диверсификация, ние я правим (СНИМКИ и ВИДЕО)"}
{"url": "https://trud.bg/100-%d0%b4%d0%b5%d0%ba%d0%b0%d1%80%d0%b0-%d0%be%d1%82-%d1%81%d0%bc%d0%b5%d1%82%d0%b8%d1%89%d0%b5%d1%82%d0%be-%d0%ba%d1%80%d0%b0%d0%b9-%d1%81%d0%b5%d0%bb%d0%be-%d1%86%d0%b0%d0%bb%d0%b0%d0%bf%d0%b8/", "text": "100 декара от сметището край село Цалапица горят, съобщи  . Сигналът за пожар е 17.40 ч., на мястото са три автомобила на пожарната. Няма пострадали хора. Хората са разтревожени, тъй като димът от пожара отива към населените места наоколо и замърсява въздуха. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " 100 декара от сметището край село Цалапица горят"}
{"url": "https://trud.bg/%d0%be%d1%81%d0%b8%d0%b3%d1%83%d1%80%d0%be%d0%b2%d0%ba%d0%b8-%d0%b8-%d0%b7%d0%b0-%d0%b4%d0%be%d1%85%d0%be%d0%b4%d0%b8-%d0%be%d1%82-%d0%bf%d1%80%d0%be%d0%b4%d0%b0%d0%b6%d0%b1%d0%b8-%d0%b2-%d0%b8%d0%bd/", "text": "Промените влизат в сила от 1 януари Ако човек регулярно продава стоки в интернет или дава второто си жилище под наем на туристи, ще трябва да плаща осигуровки върху получените доходи като едноличен търговец. Това гласят промени в Наредбата за елементите на възнаграждението и за доходите, върху които се правят осигурителни вноски, които вече са обнародвани в “Държавен вестник” и влизат в сила със задна дата от 1 януари 2019 г. Промените се отнасят за внасянето на осигуровки върху доходите от стопанска дейност на всички граждани, които са търговци по смисъла на Търговския закон, въпреки че не са регистрирани като едноличен търговец. Това са хората, които реално извършват дейност като търговци – системно упражняват някаква дейност с цел постоянен доход, а не единични сделки, които имат случаен характер. Т.е. ако човек продаде чрез обява в интернет старите си гуми на колата, не трябва да плаща нито данъци, нито осигуровки върху получените суми. Но ако купува на едро калъфи за мобилни телефони и ги продава онлайн с цел печалба, това се счита за търговска дейност и с промените ще трябва да се плащат осигуровки върху реализираната печалба от дейността, т.е. върху разликата между получените доходи и направените разходи – за стоката, за такси за публикуване на обяви в онлайн платформата и т.н. Досега в законодателството беше посочено, че за тези доходи от стопанска дейност се дължи данък. Но с промените в наредбата се уточнява, че трябва да се плащат и осигуровки. По аналогичен начин, ако човек инцидентно даде втория си дом край морето под наем на познати, върху получените суми не дължат данък и осигуровки. Но с промените в наредбата, ако жилището системно се дава под наем чрез обяви в интернет, това се счита за търговска дейност и върху реализираната печалба вече се дължи не само данък, а и осигуровки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Осигуровки и за доходи от продажби в интернет\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d0%b4%d0%be%d0%ba%d0%be%d1%81/", "text": "Темата за фалшивите новини не съществуваше и не бе на дневен ред, когато поех поста еврокомисар по цифрова икономика и общество. Пътят през последните две години не беше лесен, защото ЕС нямаше дефиниция за фалшивите новини. Има две „червени линии“, които никога няма пресечем – свободата на словото и правото на достъп до информация. Няма „рецепта чудо“ за справяне с дезинформацията. Не всички фалшиви новини са незаконни и това поражда „сиви зони“, към които трябва да сме внимателни. Началото бе поставено със създаване на Експертна група на високо равнище, които в рамките на 7 седмици успяха да представят доклад, публикуван през април 2018 г. , в който за първи път разполагаме с данни на ниво ЕС откъде започваме, мащаби на проблемът и посока, която да поемем. Най-големият успех на доклада бе общата дефиниция на термина „фалшиви новини“ – когато има намерение за вреда. Това каза водачът на листата на ГЕРБ и СДС за европейските избори Мария Габриел по време на дискусия на тема „Фалшиви новини и ценности на цифровото общество“. Събитието се проведе в Експозиционен център „Флора“ в Бургас, като в него взеха участие близо 200 души – представители на медии, студенти от бургаски висши учебни заведения, IT специалисти, пиар специалисти. Бургаският кандидат за евродепутат от ГЕРБ Ивелина Василева бе модератор на дискусията, на която присъстваха още кметът на община Бургас Димитър Николов, народни представители, кметове от област Бургас и общински съветници. „През далечната 1992 година, за цялата година са били транслирани около 100 ГБ в интернет. Днес те са 26 800 ГБ за секунда, а се очаква през 2021 година да надхвърлят 110 00 ГБ в секунда. Количеството информация ни притиска и ни прави силно зависими от глобалните мрежи. Oт 10 новини – 6 механично се споделят, без да се чете съдържанието. Така хората стават неволно дистрибутори на фалшиви новини. Tова е само едната страна, защото съпротивата срещу това, става особено трудна и заради растящия лавинообразно брой на анонимни сайтове и блогове, които бълват новини“, коментира кметът Николов по време на дискусията. Ивелина Василева заяви, че всеки в ежедневието си е бил жертва на фалшива новина или е срещал такива в социалните платформи и интернет пространство. „Провеждаме тази дискусия в Бургас, защото той е градът, който само преди два дни беше обявен за най-бързо развиващ се при раздаването на годишните награди от Българската асоциация по аутосорсинг и Българската асоциация на софтуерните компании. В категория за най-успешно сътрудничество между образованието и бизнеса победител е Професионалната гимназия по компютърно програмиране и иновации. Въпросът, пред който сме изправени днес, е как да запазим чистотата на информационната среда. Как да разпознаваме фалшивите новини и да се борим срещу това явление? Аз съм човек, който обичайно говори за чистата и здравословна околна среда и бургазлии имат висока чувствителност по темата. Но те са и хора, които точно и ясно преценят коя информация е вярна и коя не. Това е целта на дискусията „Фалшиви новини и ценности на цифровото общество“. Всички приветстваме усилията, които Мария Габриел положи като еврокомисар в сферата на дигитализацията и в борбата с дезинформацията“, допълни кандидатът за евродепутат от ГЕРБ. Габриел подчерта, че няма рецепта чудо за фалшивите новини. „Те не са ново явление, съществували са още в гръцката митология. Новият момент спрямо дезинформацията е скоростта на разпространение и мащабите, който тя може да заеме. Не говорим само за икономическа страна на проблема, засягат се още две важни измерение- политическо и обществено. За мен най-негативното последствие от дезинформацията е, че те рушат доверието между гражданите и институциите“. Мария Габриел посочи, че 83% от гражданите на ЕС посочват дезинформацията като заплаха за демокрацията. „Тя проправя съмнение, дори когато сме сигурни, че разполагаме с невярна информация. Нашето изследване показва, че три са темите, по които фалшивите новини имат негативно влияние – здраве, околна среда и миграция. Силата им е, че те докосват емоциите. Всеки може да допринесе обаче за справяне с проблема. Най-голяма отговорност трябва да носят платформите и социалните медии, защото те до голяма степен са разпространители на дезинформацията. Стартирахме инициатива в тази връзка – Google, Facebook, Twiter седнаха заедно с рекламодатели, журналисти, както и неправителствени организации и разработиха в рамките на 3 месеца Кодекс за борба с дезинформацията. Платформите трябва да покажат, че могат да носят отговорност съответстваща на нивото им влияние. Имаме резултати, но се изисква още много работа“, каза още Мария Габриел. Тя допълни, че сред поисканите от нея мерки са били и премахване на фалшиви профили и страници, които често разпространяват фалшиви новини, както и яснота по отношение на ботовете. Тя засегна и темата за цифровизацията като част от ежедневието. „Новите технологии са добра възможност за нови услуги, продукти, работни места. Но крият и рискове за възникване на разлики между градове, региони и държави. Сега е моментът Европа, инвестирайки, да се върне в състезанието – да бъде лидер в определени теми и области. Европа трябва да инвестира и да покаже, че в центъра на нейния подход са хората“. Избори 2019. Платено съдържание. Купуването и продаването на гласове е престъпление.", "date": "2019.05.20", "title": " Мария Габриел: Фалшивите новини докосват емоциите и рушат доверието между обществото и институциите\t"}
{"url": "https://trud.bg/%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bf%d0%b0%d0%bc%d0%b5%d1%82%d0%bd%d0%b8%d0%ba/", "text": "Във Велико Търново отново ще има паметник на големия български поет и революционер Христо Ботев. Кметът Даниел Панов и ректорът на Националния военен университет „Васил Левски“ бриг. ген. Пламен Богданов подписаха споразумение, с което висшето учебно заведение дарява на Общината мраморния бюст на Ботев, съхраняван повече от 40 години в НВУ. Монументът ще бъде реставриран и ще бъде поставен в пространството пред сградата на Централна поща, откъдето започва едноименната улица. Преди година навръх 2 юни бе направена първата копка. Вече се работи по облагородяването на градската среда, където ще бъде оформен постаментът. Паметникът ще бъде открит на 2 юни, когато Велико Търново ще почете паметта на Ботев и на загиналите за свободата на България. Кметът Даниел Панов благодари на НВУ „Васил Левски“ за подкрепата на родолюбивата инициатива, подета от Общобългарски комитет „Васил Левски“ и Фондация „Христо Ботйов“, както и на арх. Драгомир Йосифов, проектирал и дарил разработката си за визията на околното пространство. „Паметникът на Ботев ще бъде израз на нашата почит, която дължим както нему, така също на съпругата му и на дъщеря му – Венета и Иванка Ботеви, също свързани с нашия град. Именно Търново е и първият град, в който 2 юни е честван като ден на Христо Ботев и на загиналите за свободата на България“, коментира Даниел Панов. Полковник доц. д-р Марко Златев разказа, че бюстът е бил поставен на входа на Арката на генералите в началото на 50-е години на миналия век – тогава във Велико Търново е била разположена Школата за запасни офицери „Христо Ботев“. След 1978 година, когато Военното училище е преместено в настоящия си корпус, паметникът е демонтиран. Според доц. д-р Златев има неясноти около авторството на монумента. „Интересен факт е, че най-големият брат на Ботев – ген. Кирил Ботев, е възпитаник на Военното училище във Велико Търново и е част от първия випуск“, каза още Марко Златев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Във Велико Търново откриват паметник на Христо Ботев навръх 2 юни"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-2-3-%d0%be%d1%82-%d0%b8%d0%b7%d0%bd%d0%be%d1%81%d0%b0-%d0%bd%d0%b8-%d0%b5-%d0%b7%d0%b0-%d0%b5%d1%81-%d0%ba%d0%be%d0%b5%d1%82%d0%be-%d0%b4/", "text": "„Твърдението, че вече нищо не се произвежда у нас, е лъжа. Данните показват, че у нас се приозвежда в пъти повече и много по-качественени стоки и услуги, отколкото преди 20-30 години. Две-трети от износа е за държавите от ЕС. Затова не е изненадващо, че всеки предприемач в България, с когото разговарям, заявява, че Европейският съюз е най-доброто място за развитие на бизнеса му и най-бързият и сигурен път към увеличаване на доходите на работещите. А сред кандидатите за европейските избори няма по-голям гарант, че България ще продължи по европейския си път на развитие и интеграция от екипа на ГЕРБ.“ Това заяви кандидатът за евродепутат на ГЕРБ Ева Майдел по време на срещи с предприемачи и работници в Добрич. „Вотът на 26 май е важен, защото залогът е стабилността на държавата и развитието ни занапред, усвояването на 18 млрд. лева от европейските фондове, които се очаква да бъдат заделени за България за следващия програмен период“, заяви народният представител от ГЕРБ и областен координатор вицеадмирал Пламен Манушев. „От изключително значение е българските представители в Европейския парламент да бъдат подготвени. Да знаят какво и как могат да постигнат, за да достигне европейската солидарност до всеки жител и на най-малкото населено място у нас. Именно такива са кандидати за евродепутати от листата на ГЕРБ и СДС“, посочи народният представител Даниела Димитрова. „Област Добрич има потенциал за още по-голямо развитие на индустрията и европейските средства могат да помогнат на местните предприемачи. Затова е важно хората да подкрепят кандидатите, който имат най-голям опит, авторитет и качества, за да привлекат повече средства по европейските фондове и финансови инструменти на Европейския съюз“, допълни Ева Майдел по време на срещите си с граждани в Добрич, Каварна и с. Царевец. Избори 2019. Платено съдържание. Купуването и продаването на гласове е престъпление.", "date": "2019.05.20", "title": " Ева Майдел: 2/3 от износа ни е за ЕС, което доказва високото качество на продукцията ни\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%b8-%d0%b2%d0%b0%d1%80%d0%b8%d0%b0%d0%bd%d1%82%d0%b0-%d0%b7%d0%b0-%d0%bf%d1%80%d0%b5%d0%bc%d0%b5%d1%81%d1%82%d0%b2/", "text": "Има вариант съоръжението да е извън града  Столичната община търси ново място, на което да премести националния стадион, обяви главният архитект на София Здравко Здравков. „Със спортния министър Красен Кралев разгледахме няколко варианта преди над 2 месеца. Едното предложение беше свързано с терени на Министерството на отбраната в местността „Къро“. Става дума за зоната срещу зала „Арена Армеец“, която може да бъде обслужена с третата метролиния. Друг вариант е реконструкция на някой от съществуващите стадиони, например „Славия“, обясни Здравков. Възможно е стадиона да бъде извън града. Следващият възможен терен е в район “Връбница”, където първоначално била идеята да се построи зала “Арена Армеец”. Теренът на бул. “Ломско шосе” е общински, но не е добре обезпечен транспортно. Трябва се изгради съоръжение, което да отговаря на всички изисквания на УЕФА за достъпност и добра среда, е на мнение арх. Здравков. По думите му, какво ще се случи със стадион „В. Левски“ ще реши министерството на спорта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Четири възможни варианта за преместване на националния стадион"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b0%d0%bb%d0%bf%d0%b8%d0%bd%d0%b8%d1%81%d1%82-%d0%b5-%d1%80%d0%b0%d0%bd%d0%b5%d0%bd-%d0%bd%d0%b0-%d0%be%d0%bb%d0%b8%d0%bc%d0%bf-%d0%b2-%d1%85/", "text": "25-годишен български алпинист е ранен при изкачване на на най-високата планина в Гърция Олимп. В момента тече спасителна операция за ранения катерач.  25-годишният е сериозно ранен в района „Кофто“ на Олимп, според публикация в социалните медии от гръцкия спасителен екип. За инцидента незабавно е уведомена противопожарна охрана на Литохоро, а членове на гръцкия спасителен екип се изкачват към мястото, където се намира българина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Български алпинист е ранен на Олимп, в ход е спасителна операция"}
{"url": "https://trud.bg/%d0%b3%d1%80%d0%b0%d0%b4%d1%83%d1%88%d0%ba%d0%b0-%d0%be%d1%82%d0%bd%d0%b5-%d0%bf%d0%be%d0%bc%d0%b8%d0%bd%d1%8a%d0%ba-%d0%b7%d0%b5%d0%bc%d0%b5%d0%b4%d0%b5%d0%bb%d0%b5%d1%86-%d0%b3%d0%be-%d0%b2%d1%80/", "text": "Унищожени са насажденията в с. Българене Съсипана е реколтата, ураганен вятър изкорени дървета и скъса електропроводи  Силна градушка и ураганен вятър изкорениха дървета в Свищовско и Русенско, скъсаха електропроводи и съсипаха реколти, а движението на някои влакове беше преустановено. Невиждана градушка помля село Българене, община Левски, унищожавайки 90-100% от всички насаждения на площ от 25 хил. декара – колкото са обработваемите площи в землището. Стихията се е разразила преди две седмици, но и до момента местните хора не са получили обезщетения. В тежкия момент след бедствието, което ги оставя без препитание – зеленчуци, плодове и жито, ръка им подава Йордан Дончев, местен жител, който от години се занимава със земеделие. “Той ни раздаде разсад за своя сметка, за да си възстановим загубите – домати, пипер, чубрица, воден лук”, разказаха пред „Труд” пострадалите стопани. Пред вестника благодетелят им заяви, че идеята се родила спонтанно. „25 години бях тютюнопроизводител, работил съм със слабоимотни хора и знам какво е. Затова реших да помогна с едно спонсорство и да закупя разсад, който да раздам на хората”, разказа Йордан. Той повтаря доброто дело 4-5 пъти. „Има хора, които искаха още разсад, но сам човек трудно може да направи благотворителност за цялото село”, каза още той. Съдействие му оказал земеделец от съседното село Обнова – Васко Цвятков, който има оранжерия. Комисии от ДФ „Земеделие” са описали щетите в Българене, а бившият вече министър Румен Порожанов поел ангажимент да бъдат покрити 80% от тях. Няколко дни по-късно обаче той подаде оставка, а на мястото му застана Десислава Танева. Комисии от община Левски и до момента обикалят селските дворове, за да описват щети, но обезщетения все още няма.", "date": "2019.05.20", "title": " Градушка отне поминък, земеделец го връща\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-406/", "text": "Бойко Борисов: Пускаме тол системата през август Премиерът направи пълен обход на ремонтите в Южна България с част от министрите си.         Двама юнаци със скъпи байраци Бившият протестър трудно издържа собственото си семейство, но се надява пак да плаче (от радост), като отново стане министър на правосъдието.         Заплаща ли се извънреден труд по време на командировка? Трудово-правна консултация на „Труд“.           Изтребители не се купуват на Черен петък Каракачанов единствен се осмели да каже, че асансьорните маневри за Ф-16 са прекалено скъпи за България. Не е важна марката на изтребителите, а условията в договора – анализ на Емил Спахийски.             Жената-пилот във ВМС Силует на старши лейтенант Филипа Борисова.                 Двуличната борба за Европа Където няма почва за носталгия, пак си има нужда от пари – коментар на Благовест Бенишев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Вижте акцентите в броя на вестник „Труд“ във вторник, 21 май 2019"}
{"url": "https://trud.bg/%d0%b3%d0%bb%d0%b0%d0%b2%d0%b1%d0%be%d0%bb%d0%b3%d0%b0%d1%80%d1%81%d1%82%d1%80%d0%be%d0%b9-%d0%b7%d0%b0%d0%bf%d0%be%d1%87%d0%bd%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82/", "text": "На тържествена церемония, в присъствието на външните министри на Германия и България Хайко Маас и Екатерина Захариева, беше даден старт на изграждането на новата сграда на посолството на Германия в София. По време на събитието двамата министри поставиха капсула на времето в основите на бъдещата сграда. В нея бяха поставени Конституция на Германия по повод нейната 70-а годишнина, парче от падналата през 1989 г. Берлинска стена, почва от Берлин, указ, с който е назначен първият български посланик в Германия, както и послание за бъдещите поколения от министър Захариева. Възложител на строителните работи е Федерална Република Германия, представена от Федералната строителна агенция на Баден-Вюртемберг, а след проведен конкурс за изпълнител е избрана българската строителна компания Главболгарстрой АД. Новото посолство ще е на терена на досегашното на улица „Фредерик Жолио Кюри“. Планираните дейности са разделени на отделни етапи, така че съществуващата сграда на Посолството да се използва и да изпълнява дипломатическите и консулските си функции по време на целия процес. Съгласно графика на проекта всички строителни мерки, свързани с изграждането на новата сграда на посолството са предвидени да приключат до края на 2020 година, а работите по разрушаване на старата и пълното му финализиране до края на юли 2021г. Изпълнението на строителството и последващото функциониране на сградите трябва да се извършва, когато е възможно, с използване на местни материали и изпълнители. Изпълнителят трябва да гарантира, че са взети под внимание, както местните, така и германските строителни наредби и стандарти, с цел проектиране на ефективна и безопасна нова сграда. За „Главболгарстрой“ това ще бъде трети дипломатически обект. През годините компанията е работила и по изграждането на новото посолство на САЩ в София и резиденцията на посланика на Норвегия.", "date": "2019.05.20", "title": " Главболгарстрой започна изграждането на новото посолството на Германия в София\t"}
{"url": "https://trud.bg/%d0%bc%d0%b0%d0%bd%d1%84%d1%80%d0%b5%d0%b4-%d0%b2%d0%b5%d0%b1%d0%b5%d1%80-%d0%b2%d0%be%d0%b4%d0%b5%d1%89-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%bf%d1%80%d0%b5%d0%b4%d1%81/", "text": "С 10 минути закъснение на полета започна кратката визита на Манфред Вебер в България за събитието с многохилядния актив на ГЕРБ в Арена Армеец. Времето, отделено за интервю на ВИП-а на Терминал 1, също се измести малко напред. Но верен на прословутата германска точност, Вебер успя да навакса авиозабавянето, отговори на въпросите на „Труд“ със съдействието на преводача Милкана Делер и бе до минута точен за разговора си с премиера Бойко Борисов. – В Загреб на предизборната среща на десницата в събота вечерта, Господин Вебер, казахте, че добрата политика започва с чуването, с чуването на тревогите на обикновените европейци. Какво обаче чуха обикновените хора от скандала и падането на правителството в Австрия от последните дни и часове?  – За съжаление хората от Европа и от Австрия през последните дни видяха, че дясно-популистките сили са готови да продадат страната си. Затова посланието ни за следващата неделя, когато са европейските избори е, не да избираме популизма и крайностите, а да избираме умерената среда. В случая с България е именно, че тази умерена среда е да се гласува за ГЕРБ. Това, което направи австрийският канцлер Себастиан Курц е да отправи едно много ясно послание към обществото в Австрия, а и към европейците – коалицията с крайната десница вече не съществува. – Колко лидери като премиера Бойко Борисов има в момента Европейската народна партия (ЕНП) в страните-членки на ЕС в момента?  – България с министър-председателя Бойко Борисов играе в Първа лига в Европа. Независимо, че България е малка страна и е една от бедните страни в Европейския съюз, тя има водещи позиции точно заради лидерството на Бойко Борисов, заради темите, които той поставя и отстоява по отношение на политиката както в страната си, така и в Европа. Много близките отношения между канцлера Ангела Меркел и премиерът ви Бойко Борисов и отстояването на важните теми за държавите ни позиционират България като една силна и стабилна страна на първа позиция в Европа. И това се дължи на силното лидерство на ГЕРБ в управлението на България, което не се базира само на политически послания, а и на реални постижения, на реални успехи. Те стават възможни само чрез реализиране на стабилната политика, която страната ви излъчва през последните години. Виждаме икономическите показатели, които вървят нагоре. Свидетели сте на плавното повишаване на доходите на хората, безработицата пада, българите вече все по-осезаемо усещат европейската подкрепа. На следващо място трябва да подчертаем и важността на линията, която България води по отношение на външната политика. Виждаме, че на външната граница на ЕС, на българо-турската граница има нулева миграция в момента независимо от миграционния натиск. Това означава, че България прави силна и стабилна политика чрез управлението на ГЕРБ и на премиера Бойко Борисов. – Това ли да отчитаме като причина за повишаване на интереса на немските инвеститори към България?  – Естествено, всеки инвеститор, който идва в България, търси икономическа и политическа стабилност. Инвеститорите очакват постоянство и последователност, когато изследват параметрите на дадена страна. Когато идва нов капитал в държавата ви, ние виждаме, че той е привлечен именно от икономическата и политическата атмосфера в страната. Аз мисля, че германските инвеститори в България са привлечени именно от политическата стабилност, която им дава възможност да реализират и икономически ръст. Бих прогнозирал, че в България тепърва ще идват още много инвеститори въз основа на това стабилно развитие на страната и на икономическите и политическите параметри. Мога да кажа за моята родна провинция, аз съм от Бавария, точно заради доброто управление на Християндемократическия съюз имаме една стабилност и възходящо икономическо развитие, което именно води до увеличаване на инвестициите. – В много публикации от последните месеци, откакто Европейската народна партия (ЕНП) Ви обяви за водещ кандидат за следващ председател на Европейската комисия, се среща любопитно определение за Вас – казват, че сте като рокзвезда, че обирате овациите. Без да ви правя комплимент, но от кого сте се учил на лидерство?  – Разбира се, всеки от нас се ориентира, спрямо личностите, които играят определена роля в своята епоха и да види, да се докосне до личния пример. За мен това беше бившият канцлер на Германия Хелмут Кол, а в момента и Ангела Меркел – с начина, чрез който те са реализирали политики. Пример за мен е и господин Бойко Борисов – как той успява да печели доверието на българите толкова дълго време. Мисля, че доверието е най-важния капитал в политиката за един лидер. Изключително важно е и да имаш своя, собствен подход – не само да се учиш от другите, а и да извървиш своя път. Моят път е пътят на откритостта и честността. Мисля, че когато говориш открито с хората, те го усещат. Когато се застъпваш за тях, когато решаваш проблемите им, както прави господин Борисов, верую, което следвам и аз, тогава се печели доверие и хората те следват. – Като най-вероятен бъдещ председател на ЕК, ще успеете ли да убедите САЩ и Русия, да накарате техните ръководители да чуват Европа и Европа да върне своето лидерство в световната политика?   – Европа трябва да порастне. Европа трябва да застане стабилно и единно на световната сцена и да защитава своите интереси както спря Русия, така и спрямо САЩ както в икономическо отношение, така и що се отнася до европейските ценности. Ние трябва да застанем обединени зад изконните европейски идеи. Ние трябва да защитаваме правовата държава, свободата на хората, демокрацията. Европа трябва да се застъпи за себе си, да излезе по-сигурна и с по-голямо самочевствие на европейската сцена и да защитава икономическите и политически интереси. – Като казахте европейски ценности, Вие сте ревностен католик, кой е последният пасаж от Библията, който сте чел напоследък? Или Ваш любим такъв?  – По-скоро не бих се наел да цитирам конкретен откъс. Но за мен е изключително важно вярата да бъде свързана с оптимизъм, с една позитивна ориентация към бъдещето. Всеки да чувства, че има подкрепа. В този контекст бих искал да кажа, че вярата на всеки човек е нещо много лично. Всеки би трябвало да има свободата да изповядва тази вяра, която желае. Или дори да не изповядва никаква вяра. Но именно в този контекст, че вярата е част от личната свобода. – Екологичната политика е много привлекателна за младите избиратели. Когато говорим за намаляване на въглеродните емисии, младите европейци се ентусиазират, но ще успее ли ЕС да убеди Китай и САЩ, за да се изработи глобална стратегия? Съгласен сте вероятно, че няма как само ЕС да работи в тази посока, когато говорим за климатични изменения.   – В Европа имаме една изключително амбициозна цел – до 2050 година да елиминираме изобщо емисиите на CO2 и да имаме неутрална въглеродна индустрия. Това е една невероятна промяна, която ни очаква както по отношение на автомобилната индустрия, така и в много други сфери, включително до отоплението на гражданите. Ние искаме Европа да даде тона, да бъдем примера в това отношение за целия свят. Важно е да кажем, че с тази си политика ние не искаме да накажем или да ощетим по-бедните членове на нашите общества. Социалдемократите искат да наложат по-високи данъчни ставки за горивата и за суровините, които се добиват за отопление в домакинствата и в автомобилната индустрия. Ние, от Европейската народна партия (ЕНП), не искаме това да става за сметка на хората, които трябва да пътуват по-дълго до работното си място и обратно. Ние искаме да се справим с този проблем чрез въвеждането на иновациите в новите технологии. – Преди да започнем интервюто ни, отворих да видя кое е посланието за днес (19 май, б.р.) на сочения за гуру на днешните мениджъри Питър Дракър, вероятно книгата Ви е попадала – „Дракър за всеки ден“. А то е „Хората са ресурс, не само разходи“. Как ще успеете да съхраните европейския ресурс, европейските граждани, да не се чувства „Европа на две скорости“ – тема, която е болезнена за България?   – Първо бих искал да подчертая, че аз не деля Европа на Изток и Запад. Не деля Европа на малки и големи страни. За мен Европа е на европейците. Посетих много страни през последните седмици, пропътувах доста разстояния и се убедих, че както опасенията, така и надеждите на гражданите на Европа от всички държави са сходни. Хората навсякъде се опасяват от нелегалната миграция, от това, че могат да загубят работните си места. Ние, от Европейската народна партия (ЕНП), имаме много ясна политика за бъдещето на Европейския съюз – как тези проблеми могат да бъдат решени, а евентуалните кризи – овладяни. Особено що се отнася до България, аз искам да дам едно обещание пред българите – моето голямо желание и цел е да постигнем едно изравняване на стандарта на живот в европейските страни, за да не се налага гражданите да напускат държавите си и да търсят по-добър живот в друга страна. Българските граждани ще продължат да се ползват от европейските фондове както в селското стопанство, така и в много други сфери, за да има достатъчно добри условия за живот и работа на хората. – Коя е линията, която няма да прекрачите, когато след десетина дни стартират преговорите за следващата управленска европейска коалиция и след това при съставянето новата Европейска комисия? Докъде ще стигнете с компромисите, за да осигурите стабилност в управлението на ЕС?  – Със сигурност следващата Европейска комисия трябва да е балансирана и да изключи както крайното ляво, така и крайното дясно. И е изключително важно за членовете на Европейската комисия да имат вярата в Европа и в бъдещето на европейския проект. Изключително важна точка, която съм си поставил за следващата Европейска комисия, е да има равнопоставеност на половете – жените да получат достатъчно представителство в новата Европейска комисия. Виждам, че вашият еврокомисар Мария Габриел е изключително отговорен човек, който се занимава с изключително важна тема, каквато е дигитализацията. Ценя я като човек още от предишната ни съвместна работа в Европарламента. Нашият гост  Манфред Вебер е роден на 14 юли 1972 година в Бавария, Германия. Завършил е университет в Мюнхен. От 2014 година ръководи групата на Европейската народна партия (ЕНП) в Европейския парламент. От 5 септември 2018 година е избран за водещ кандидат за председател на ЕК от десните партии, членуващи в ЕНП. Избори 2019. Платено съдържание. Купуването и продаването на гласове е престъпление.", "date": "2019.05.20", "title": " Манфред Вебер, водещ кандидат за председател на ЕК на ЕНП, пред „Труд“: Хелмут Кол и Бойко Борисов са примери за лидерство в Европа\t"}
{"url": "https://trud.bg/%d0%b5%d0%b2%d1%80%d0%be%d0%b8%d0%b7%d0%b1%d0%be%d1%80%d0%b8-%d0%b8-%d0%b7%d0%be%d0%bc%d0%b1%d0%b8-%d0%bf%d0%be%d0%bb%d0%b8%d1%82%d0%b8%d0%ba%d0%b0/", "text": "„Демократична България“ този път вече предизвикват повече присмех Тази предизборна кампания е подвластна на зомби-политиката. Митичният хаитянски образ на „зомби“, който в днешно време се експлоатира в масовата култура, представлява съживен с вуду-магии труп. Той „живее“ под психоконтрола на „бокор“ – вуду-магьосник, който му внушава страхове и възторзи, за да направлява неговото поведение. Така е и при зомби-политиката – тя внушава чувство за катастрофичност или нездрава еуфория. Целта е да извади хората от живата реалност и така зомбирани по-лесно да ги закара до урните. В тази предизборна кампания сме свидетели и на двете проявни форми на зомби-политиката – и нездравата еуфория, и катастрофичните внушения. Пример за първото са управляващите от ГЕРБ. Тръгнали като зомбирани да обясняват, че били най-добри и най-почтени, доходите растели лавинообразно, а икономиката изживявала незапомнен бум. И че ако не са те, руското вмешателство щяло да превземе „клета майка България“, а Европа да ни обърне гръб. Поне да ги правят тези изявления пред някоя къща за гости, за да е по-красноречиво. Бойко Борисов обаче все още има усет и мяра, та тези партийни дитирамби сякаш отидоха в глуха линия през втората половина от кампанията. Смирението, което той показа в „Панорама“, спечели за ГЕРБ в пъти повече от всички техни дърдорковци, които славословят себе си. От друга страна, внушенията за съдбовност в едни избори е банален пропаганден похват. През годините сме се нагледали на какво ли не на родната партийна арена – то не са били призиви за „национално спасение“, то не са били вопли за „погубеното бъдеще на България“. Това винаги действа мобилизиращо на партийните фенове, но когато се изгуби мярата и връзката с действителността, такава реторика по правило отблъсква разумните хора, които в обществата, където уважават личността и независимото мнение наричат „свободни избиратели“, а у нас партийните бонзи определят като „партийна периферия“. От „Позитано“ обаче отидоха отвъд този похват и правят зомби-политика. Загубиха мяра като съчиниха параноични видения, че в България живеем в условията на „режим“, управлява ни „диктатор“, а ако хората не дадат властта на БСП, то нямало да има следващи избори. „Посмали, Манго“, беше казал поетът. Може да мине за добра белетристика, но не и за сериозна политика. Най-малкото защото е далеч от реалността. Управлението на ГЕРБ е калпаво, държавата е проядена от клиентелизъм и корупция (кога ли пък не е била!), но да се говори за диктатура е несъстоятелно. Интересно как в условията на същата „диктатура“, при това не толкова затънала в скандали както днес, беше избран президентът Румен Радев. Да не говорим, че и когато в истински диктатури опрат да правят плуралистични избори и допитвания, каузата на доброто най-често побеждава. Справка – референдумът, организиран от Пиночет, в който мнозинството му каза „не“ въпреки репресиите, безследно изчезналите и фалшификациите. Когато има кауза и личности, способни да я олицетворят, всяка диктатура е безсилна. Още по-лесно е там, където няма такава. А в България няма диктатура. Имаме демокрация с дефицити, но демокрация. Това, че една партия не е способна да спечели доверието на общественото мнозинство, все още не се смята за покушение срещу демокрацията никъде по света. Поне доколкото ми е известно. На фона на зомби-политиката все пак и от двете страни се чуват и разумни гласове, които водят смислени и компетентни дебати за европейската политика и мястото на България в нея. Такива бяха дебатите между Андрей Ковачев (ГЕРБ) и лидера на ПЕС Сергей Станишев. Все в тази тоналност на разума и прагматизма звучат и гласовете на „Коалиция за България“ и „Патриоти за Валери Симеонов“. Но те потъват в крясъците на зомби-политиката. И понеже е такава, нека отсега да разкажем какво ще се случи в нощта на 26 май. То е програмирано от партийните „бокори“. Ако ГЕРБ изгубят изборите, ще обявят, че нищо особено не се е случило. БСП пък ще обяви епохална победа на българския народ и международното положение и ще поиска цялата власт немедлено. Ако пък ГЕРБ спечели вота, то БСП ще обяви изборите за тотално манипулирани и изцяло фалшифицирани, а ГЕРБ ще им се присмее. Извън това, да погледнем към състоянието на основните играчи пет дни преди гласуването. ГЕРБ изглежда се окопитиха от труса „апартаментгейт“. Бойко Борисов пое кампанията на ръчно управление. Целият въпрос е дали този път неговия традиционен похват да показва магистрали, да решава сам локални проблеми и да раздава ресурси, ще преодолее тягостната умора, която вече има в обществото от десетилетното управление на ГЕРБ. Ако предприеме изненадващ ход или пък в самото навечерие на вота направи лично обръщение към разколебаните – нещо като прочутата реч „Чекърс“ на Никсън навремето – със смирение и готовност да поправи грешките, нищо чудно да наклони везните в своя полза. Ако пък продължи по инерция, ще зависи само от каприза на съдбата в изборния ден. БСП пък води две кампании. Едната, естествено, е срещу ГЕРБ. Успяват да поддържат огъня и напрежението и да удържат фокуса на кампанията – корупцията на управляващите. Втората е „Нинова срещу Станишев“. Сякаш повече страст се влага именно в тази втората, според оценките на висши червени функционери, които споделят безпокойството си под сурдинка. Проблемът им е, че дни преди изборите все още няма ясни индикации, че привличат подкрепа от свободните избиратели от политическия център. За ДПС – нищо ново. Дори и да има вътрешно напрежение, както се заговори след свързването на Мустафа Карадайъ с темата „къщи за гости“, то остава недоловимо за широката публика. Освен изброените дотук, в „шампионската лига“ се състезават и още четири формации. ВМРО експлоатира теми, които имат сериозна чуваемост в обществото – джендър-идеологията, миграцията, ромската престъпност. Друг е въпросът доколко точно Джамбазки е автентичният говорител по тези теми. Обратното, „Патриоти за Валери Симеонов“ явно разчитат на прагматичния тон и позитивите от стореното в управлението. За тях очевидно е важно да препотвърдят своята електорална база в очакване на местния вот. Същото се отнася и до възстановената „Коалиция за България“. Те залагат повече на смисъла, отколкото на фойерверките, макар че в една токсична политическа атмосфера това е доста рисковано. При всички положения вън от съмнение е едно – с връщането на Румен Петков начело, АБВ се завърна в голямата игра. Форматът „Коалиция за България“ очертава своя територия в левия център, която не е за пренебрегване. Соросоидите от „Демократична България“, които винаги са дразнели нормалните хора с арогантност, омраза и фанатизъм, този път предизвикват повече присмех. Нелепите клипчета и послания на техните водещи кандидати трябва да се изучават като пример как не се прави кампания. „Воля“ на Марешки пък видимо хвърля много пари за реклама и демонстрации от типа „светът е с нас“ – снимки с Марин Льо Пен, участие в митинг на Салвини. Но българската политическа практика сочи, че това понякога има обратен ефект. На опашката, но все пак в „шампионската лига“, е и „Атака“, която въпреки усилията на водача на листата Георги Димов, не успява да налага теми и идеи в тази кампания. И накрая, за да излезем от зомби-политиката, трябва да сме наясно, че идната неделя избираме членове на Европарламента. Те няма да вдигат заплати, няма да преизчисляват пенсии и да раздават детски надбавки. Ще трябва да защитават интересите на България и на своите политически семейства при правенето на европейската политика. Какъвто и да е резултатът, от него няма да произтече радикално нова политическа ситуация. Особено при очакваната към днешна дата слаба избирателна активност. Нито управлението на ГЕРБ ще се стабилизира, ако победят в изборите. Нито правителството на Борисов ще падне автоматично, ако БСП спечели. Промяна може да дойде на парламентарните избори. Такива ще има със сигурност, но дали днешните партии и партийни лидери ще бъдат водещи фактори в тях, ако продължат със зомби-политиката, не е чак толкова сигурно.", "date": "2019.05.20", "title": " Евроизбори и зомби-политика\t"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b8%d1%85%d0%b0-%d1%87%d0%b0%d0%b2%d0%b4%d0%b0%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%b7%d0%b0-%d0%b7%d0%b0%d0%bc-%d0%bc%d0%b8%d0%bd%d0%b8%d1%81/", "text": "Със заповед на министър-председателя Бойко Борисов на длъжността заместник-министър на земеделието, храните и горите е назначен Чавдар Маринов. Това съобщиха от правителствената информационна служба. Чавдар Маринов е завършил Тракийския университет в гр. Стара Загора със специалност „Животновъдство“, има и придобита образователно-квалификационна степен „магистър“ по специалност „Финансов мениджмънт и маркетинг“ от Висше училище по застраховане и финанси в София. В периода 2007-2017 г. е заемал редица експертни длъжности в Държавен фонд „Земеделие“ и Министерството на земеделието и храните. От 2018 г. е изпълнителен директор на Българката асоциация на организациите на производители на плодове и зеленчуци. Ресорът на Чавдар Маринов като заместник-министър ще бъде свързан с осъществяването и изпълнението на националната политика и политиката на ЕС в областта на растениевъдството и биологичното производство; управлението на дейността на риска и кризите, насочена към противодействие и компенсиране на щети при неблагоприятни климатични събития.", "date": "2019.05.20", "title": " Назначиха Чавдар Маринов за зам.-министър на земеделието"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d0%ba%d0%be%d0%bd%d1%81%d1%82%d1%80%d1%83%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%ba%d0%b2-%d1%81%d0%b0%d0%bc%d0%b0%d1%80/", "text": "Община Стара Загора започва изграждането на първия етап от проекта за реконструкция и разширение на канализационната и водопроводна мрежа в кв. „Самара 1”. Първата копка ще бъде направено на 23 май, от 12:00 часа. Близо 2,400 млн. лева е финансирането по програма ПУДООС, а собствените средства на Община Стара Загора по рехабилитацията на ВиК мрежата са в размер на над 64 хил. лева. Изпълнител на строително – монтажните работи е „Грома холд“ ЕООД. Общата дължина на канализационната мрежа е 2124 м. Предвижда се изграждане на ревизионни шахти, дъждоприемни шахти, сградни канализационни отклонения към всички имоти, както и създаване на нов дъждопреливник и отливен канал, който се зауства в река Бедечка. Дължината на водоснабдителната мрежа е 1119 м, с надземни пожарни хидранти и сградни водопроводни отклонения към всички имоти.", "date": "2019.05.20", "title": " Започва реконструкцията на кв. „Самара 1” в Стара Загора"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-19-%d0%b3%d0%be%d0%b4%d0%b8%d1%88%d0%b5%d0%bd-%d0%b4%d0%b0-%d0%ba%d0%b0%d1%80%d0%b0-%d0%bc%d0%b5%d1%80%d1%86%d0%b5%d0%b4%d0%b5%d1%81-%d1%81%d0%bb%d0%b5/", "text": "19-годишен младеж е бил задържан за шофиране след употреба на дрога, съобщиха от полицията в Сливен. Той е бил спрян за проверка в 0,20 ч. на 19 май в сливенския кв.“Дружба“. Управлявал е лек автомобил „Мерцедес“. Пробата е установила употреба на метаамфетамин, амфетамин и канабис. Друг водач изтрезнява в полицейския арест, след като е бил заловен да шофира с рекордните 3,46 промила алкохол. 46-годишният мъж е седял зад волана на „Опел  Астра“. И двамата нарушители ще бъдат изправени пред съда по бързото производство.", "date": "2019.05.20", "title": " Хванаха 19-годишен да кара „Мерцедес“ след употреба на дрога"}
{"url": "https://trud.bg/%d1%81%d1%82%d1%80%d0%b0%d1%85%d0%be%d0%b2%d0%b8%d1%82%d0%b0-%d0%b3%d1%80%d0%b0%d0%b4%d1%83%d1%88%d0%ba%d0%b0-%d1%83%d0%b4%d0%b0%d1%80%d0%b8-%d0%bc%d0%be%d0%bd%d1%82%d0%b0%d0%bd%d0%b0-%d0%b2%d0%b8/", "text": "Ледени зърна, полетели от небето, унищожиха изцяло градини и посеви в монтанското село Горна Вереница. Щетите по дворове и ниви са големи и част от тях непоправими, съобщи кметът Веселка Горанова. Градушката ударила селото на 10 км от Монтана в понеделник следобед. От Балкана се задал огромен тъмен облак, който захлупил района и от него рукнал проливен дъжд, след това захвърчали и ледени парчета, разказаха местни жители. Градушката с големина на лешник продължила около 10 минути, но съсипала до корен градините със зеленчуци, лозята и овошните дръвчета. Помляни и са и най-близките ниви с жито и слънчоглед. Всичко е побеляло от ледената покривка, разказа кметът Горанова. Потеклите порои наводнили и улиците и домъкнали в центъра на селото много пясък. Дъждът и градушката били толкова силни, че автомобилите по международния път Е-79, превърнат в река, спрели, споделиха шофьори. Стопаните и местната управа в Горна Вереница все още проучват щетите. В съседното село Долно Вереница ледената бомбардировка се разминала. От полигона за борба с градушките изстреляли десетина ракети и разбили опасния облак, част от него обаче се изляла над Горна Вереница, където живеят 110 души. Никой от тях не е застраховал домашната си градина.", "date": "2019.05.20", "title": " Страховита градушка удари Монтана (ВИДЕО)"}
{"url": "https://trud.bg/%d0%b4%d0%b8%d0%bd%d1%83-%d0%bf%d0%b0%d0%ba-%d0%b8%d1%81%d0%ba%d0%b0-%d1%80%d0%b5%d0%b2%d0%b0%d0%bd%d1%88-%d0%be%d1%82-%d0%ba%d0%be%d0%b1%d1%80%d0%b0%d1%82%d0%b0/", "text": "Спортната комисия на Калифорния потвърди победата на Кубрат Пулев над Богдан Дину в мача им в Коста Меса през март. Румънецът обаче продължава да поставя под съмнение резултата от мача и иска реванш с Кобрата.  „В духа на феърплея приемаме решението на тази комисия, въпреки че не беше правилно и коректно спрямо нас – заяви Сорин Флоря, мениджър на Дину. – И все пак остава сянка на съмнение, а решението в Коста Меса ще е едно огромно петно върху кариерата на Кубрат Пулев. Затова искам да пратя съобщение до него и лагера му: “Хей, Пулев, не искаш ли да измиеш това петно и да решим всичко на ринга?“  Пулев няма право да се бие в САЩ поне до края на юли, когато е следващото му изслушване пред комисията. Хората на Дину обаче предлагат реваншът да е в Румъния или България. Кобрата пък вече започна да посещава курса за сексуално насилие, който е едно от условията, поставени му от комисията.  Междувременно Дионтей Уайлдър вече е наясно съм следващия си съперник за титлата на Световния боксов съвет (WBC). Ден след нокаута в първия рунд срещу Доминик Бризийл, от лагера на американеца обявиха, че почти сигурно ще има реванш с кубинеца Луис Ортис.", "date": "2019.05.20", "title": " Дину пак иска реванш от Кобрата"}
{"url": "https://trud.bg/%d0%bc%d0%b0%d1%80%d0%b8%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%bf%d0%b0%d0%ba-%d0%be%d0%b3%d0%bb%d0%b0%d0%b2%d0%b8-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%b8%d1%8f-%d0%be/", "text": "Преизбраният председател на Варненския окръжен съд Марин Маринов официално встъпи в длъжност. На официална церемония той подписа акта си пред административния ръководител на Апелативния съд Ванухи Аракелян. Маринов започва втори мандат, след като на 23 април съдийската колегия на Висшия съдебен съвет го преизбра с пълно единодушие от 12 гласа. Членовете на съвета изразиха категоричната си подкрепа за управленския модел на съдия Маринов и задълбочена му, стегната и ясна стратегия за развитие на институцията през следващите 5 години. Преди това той получи и подкрепа от Общото събрание на съдиите от Варненския окръжен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Марин Маринов пак оглави Варненския окръжен съд"}
{"url": "https://trud.bg/%d0%b4%d0%b8%d1%81%d1%82%d0%b0%d0%bd%d1%86%d0%b8%d0%be%d0%bd%d0%bd%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%be%d1%81%d1%82-%d0%be%d0%b1%d0%bc%d0%b8%d1%81%d0%bb%d1%8f%d1%82-%d0%b7/", "text": "Завишават цените на клиничните пътеки  Населените места няма да останат без общопрактикуващи лекар. Разработен е проект на нова Наредба за специализациите на джипитата, за да бъде увеличен техният брой. Обсъждаме и възможност за дистанционното им обучение. Това заяви пред журналисти в Стара Загора министърът на здравеопазването Кирил Ананиев, който откри новоизградения АГ комплекс в Университетската болница „Проф. д-р Стоян Киркович”. Тя разполага с модерна база и съвременна апаратура и е сред четирите водещи в Югоизточна България. „Започваме интензивни преговори с Българския лекарски съюз за уточняване на кои пътеки е необходимо да се увеличи цената, което не е правено с десетилетия назад. С абсолютен приоритет ще бъдат всички клинични пътеки, които са свързани с детско и майчино здравеопазване”, каза министър Ананиев. В началото на следващата седмица ще бъде подписан анексът към Националния рамков договор, като по този начин ще се формират допълнителните средства към одобрените бюджети на лечебните заведения за доболнична помощ. Министър Анание съобщи още, че през есента трябва на започне изграждането на Националната педиатрична болница.", "date": "2019.05.20", "title": " Дистанционна специалност обмислят за джипитата\t"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d1%80%d0%b5%d0%b4-%d1%85%d0%b0%d0%b9%d0%ba%d0%be-%d0%bc%d0%b0%d0%b0%d1%81-%d1%80%d0%b0%d0%b7%d1%87%d0%b8%d1%82%d0%b0%d0%bc%d0%b5-%d0%bd%d0%b0-%d0%b3%d0%b5%d1%80/", "text": "Предизвикателствата, пред които е изправена Европа, изискват механизми за своевременно вземане на решения и реакция и още по-тясна интеграция в областта на отбраната и сигурността. Това заяви президентът Румен Радев днес на среща с министъра на външните работи на Федерална република Германия Хайко Маас. Държавният глава открои миграцията и охраната на външните европейски граници, както и кризите в съседните региони, като фактори на сигурността, които изискват обединена и силна Европа, съобщиха от прессекретариата на „Дондуков“ 2. „За България, Германия е стратегически партньор в ЕС и много близък партньор в НАТО“, посочи Румен Радев и добави, че страната ни разчита на германска подкрепа за модернизация на Българската армия и за пълноценната интеграция на българската отбранителна индустрия и наука в рамките на общите европейски проекти, включително и финансирани чрез Европейския фонд за отбрана. „Българската отбранителна индустрия е предпочитан доставчик в редица държави и Германия може да участва в нейната технологична трансформация“, отбеляза още президентът. Обща бе оценката, че устойчивата тенденция на ръст в двустранния икономически обмен между България и Германия, който вече надхвърля 8 млрд. евро, създава предпоставки за последващо разширяване на инвестиционното сътрудничество. „За България е особено важно, че германските инвестиции не са само в сферата на финансовите институции и инструменти, а преди всичко в реалната икономика и в производството“, подчерта държавният глава. Румен Радев и Хайко Маас отбелязаха значението на въвеждането на дуалното обучение в България, което насърчава професионалната квалификация и реализация и е реален фактор за намаляване на младежката безработица. България и Германия споделят обща позиция за необходимостта от енергийна диверсификация в Европа, беше подчертано още на срещата. „С колкото повече източници, маршрути и доставчици на енергийни ресурси разполагаме, толкова по-висока ще бъде сигурността в доставките, както и конкурентоспособни цените“, заяви още на срещата си с министър Хайко Маас президентът Румен Радев.", "date": "2019.05.20", "title": " Радев пред Хайко Маас: Разчитаме на германска подкрепа за модернизацията на армията и отбранителната индустрия"}
{"url": "https://trud.bg/%d0%b1%d1%8e%d0%bb%d0%b5%d1%82%d0%b8%d0%bd%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%bf%d1%80%d0%b8%d1%81%d1%82%d0%b8%d0%b3%d0%bd/", "text": "Всички книжа и материали за провеждането на евроизборите са пристигнали в областната администрация, съобщиха от там. 197 хиляди бюлетини ще бъдат разпределени в четирите общини на област Сливен – Сливен, Нова Загора, Котел и Твърдица, по определен график. В Районната избирателна комисия вече е проведено обучение с председателите на 81-те секционни комисии, където ще има възможност за машинно гласуване. Машинно ще могат да гласуват избирателите в 52 секции в община Сливен, 16 – Нова Загора, 6 – Котел и 7 – Твърдица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Бюлетините за евроизборите пристигнаха в Сливен"}
{"url": "https://trud.bg/%d0%b2%d0%bc%d1%80%d0%be-%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-e-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b8%d1%8f%d1%82-%d0%b1%d1%8a/", "text": "Броени дни преди евровота реномираният сайт   публикува класация за активността на представителите в Европейския парламент. На шесто място след председателя на ЕП и председателите на политическите групи, прави впечатление името на заместник-председателя на ВМРО Ангел Джамбазки, който е единственият българин в челните 20 места. Това е поредното доказателство за упоритата му борбата през последните пет години за защита на българските интереси в Брюксел. Европейският парламент е трибуна, от която Джамбазки брани националните позиции и постига резултати в полза на своите избиратели. Основни акценти в неговата дейност са борбата с двойните стандарти в ЕС, признаването на съществуването на българско малцинство на територията на Албания, пакет „Мобилност“ и защитата на българския транспортен бранш, замразяването на преговорите с Република Турция за членство на ЕС, овладяването на миграционната криза и защита на външните граници. Джамбазки се ангажира да продължи тези свои битки и през следващия мандат на Европейския парламент, поставяйки интересa на българските граждани и на страната ни над всичко. Избори 2019. Платено съдържание. Купуването и продаването на гласове е престъпление.", "date": "2019.05.20", "title": " ВМРО: Ангел Джамбазки e единственият българският представител в топ 10 по активност в ЕП\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bc%d1%8a%d0%b6%d0%b5-%d0%bf%d1%80%d0%b5%d0%b2%d0%be%d0%b7%d0%b2%d0%b0%d0%bb%d0%b8-18-%d0%b0%d1%84%d0%b3/", "text": "Полицаи от Хасково и Харманли задържаха двама мъже, превозвали 18 чужденци в автомобили, съобщиха от пресслужбата на МВР. В събота сутринта, на АМ “Марица“ в посока Свиленград – Пловдив, полицейски служители спрели за проверка лек автомобил „Ауди“, управляван от 38-годишен жител на хасковското село Нова надежда. В колата били установени седмина чужденци, без документи за самоличност. Униформените подали сигнал със стоп палка и на лек автомобил „Опел“, който не спрял и продължил движението си. След кратко преследване, 39-годишният водач спрял, оказало се, че той също е натоварил в колата 11 мъже, отново без документи. Чуждите граждани – на възраст между 16 и 25 години, самоопределили се като граждани на Афганистан, са отведени в харманлийското управление, след което са транспортирани до Регистрационно-приемателния център в Харманли. Шофьорите на автомобилите, познати на органите на реда, са задържани с полицейска мярка до 24 часа. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Арестуваха двама мъже, превозвали 18 афганистанци на магистрала „Марица“"}
{"url": "https://trud.bg/%d1%82%d1%80%d0%b8-%d0%b5%d0%ba%d0%b8%d0%bf%d0%b0-%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d1%81%d0%b0-%d0%b3%d0%b0%d1%81%d0%b8%d0%bb%d0%b8-%d0%bf%d0%be%d0%b6%d0%b0%d1%80-%d0%b2-%d1%81/", "text": "Три екипа пожарникари са гасили над 5 часа опасен пожар в складово помещение на леярски цех в търговищкото село Стража, като са успели да спасят производственото помещение. Сигналът за огъня в базата бил подаден в полунощ срещу събота. Обадили се работници, които точно щели да си тръгват. Те дори опитали да гасят огъня и за щастие не са пострадали. Изгорели са 280 кв.м. покривна конструкция. Стихията унищожила 40 броя складирани елементи от готовата продукция, която била рула с алуминиево фолио, обмазани с масла, което способствало за разрастване на огъня. Огромното количество от продукцията, която била наредена в склада, обаче била спасена. В помещението имало още компресор и бормашина, които също са унищожени. Щетите, нанесени на фирмата, са в процес на уточняване. Работи се и по установяване на причините за пожара, като вероятно той е тръгнал от късо съединение в електрическата инсталация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Три екипа огнеборци са гасили пожар в склад на леярски цех"}
{"url": "https://trud.bg/%d0%ba%d0%b0%d0%ba-%d0%b1%d0%ba%d0%bf-%d0%b8-%d0%b4%d1%81-%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%82%d0%b8%d1%87%d0%bd%d0%b0/", "text": "„Все още сме в ръцете на същото зло“! Тази култова реплика от един български сериал е посветена на влиянието, което старите комунистически родове и бившите ченгета от ДС упражняват върху родния политически живот до ден днешен. И в това няма нищо изненадващо. През Андрей Луканов те успяха да си осигурят гръб отвън и отвътре. Зад граница за тях заработи мрежата на спекуланта Сорос, а на наша територия пребоядисаните номенклатурчици успяха на практика да създадат паралелна държава. Това се случи през управлението на Иван Костов – продукт на Луканов. Командира раздаде парите през бандитската си приватизация, а ресурсът послужи на червените олигарси за овладяване на публичната сфера в страната – партии, медии, съдии, прокурори, НПО-та. Всички те през последните 20 години не работят за държавата, а в полза на друга кауза, в усърдната служба на която те са изкусно направлявани от структурите на БКП и ДС. Днес тази солидна организация стои зад коалицията „Демократична България“. Всички лидери на формацията са свързани с комунистическия режим и репресивния апарат на тоталитарната власт. Безспорно е доста смешно, че точно пребоядисаните отрочета на номенклатурата от сутрин до вечер уж се борят със създателите си. А всъщност играят чудесно поставената им роля на троянски кон в българската десница – от Луканов през Костов до Радан Кънев. Ето и фактите: Радан Кънев, водач на евролистата на „Демократична България“ Жената до Кънев и майка на неговите деца се казва Деница Баръмова. Бащата на Баръмова – Росен Денков Баръмов, бе осветен като агент „Смирнов“ на Държавна сигурност. От Решение №2-310/19.02.2014 г. на Комисията по досиетата разбираме, че тъстът на първия в евролистата на „Демократична България“ е обикновен доносник на ОУ на МВР Толбухин-ДС. Ето какво пише в личното дело на агент Смирнов: „На 19.04.1988 г. в присъствието на зам.-началника на отделение 04 – ДС подп. Хр. Даскалов, бе извършена вербовка на лицето Росен Денков Баръмов за агент на органите на ДС. Вербовката бе осъществена на идейна основа, по метода на убеждението, чрез еднократна вербовъчна беседа по предварително утвърден план… Нововербованият агент подписа декларация за сътрудничество и си избра псевдоним Смирнов. В заключение разяснихме на нововербования агент в общи линии задачите, които ще решаваме съвместно в бъдеще. На агента беше поставена конкретна задача да изясни в разговор становището на специалистите от НИТИ – Казанлък за качествата на проекта, представен от д-р Янакиев…“ Христо Иванов, лидер на „Демократична България“ Той се гордее с майчината му фамилия Бойкикев. Под това име пише статии, регистрира имейли и адреси за кореспонденция. Очевидно изтъква антибългарската дейност на дядо си Недялко Бойкикев. Неговата кариера стартира през 20-те години, когато пропагандира червения терор – у нас и в Европа. Съветският агент Бойкикев е председател на комунистическо студентско дружество в Берлин, организира изложба, хулеща българската държава, изпаднала по това време в състояние на перманентна отбрана срещу платените отвън комунистически терористи. Недялко Бойкикев е важен елемент от канала, през който през Югославия и Германия за Съветския съюз поемат българските комунисти , бягащи от родния закон, търсещ им сметка за престъпленията срещу държавата. Той е виден активист на Коминтерна и член на Германската комунистическа партия. През 1929г. заедно със съпругата си Светлана решава да се установи трайно в СССР. Там бабата на Христо Иванов става член на Всесъюзната комунистическа партия (болшевики), което й помага да заеме високи постове на българска територия след комунистическия преврат през 1944г. Бойкикева разбира се е член на БКП, каквато е и Мария – майката на Христо Иванов. Тя е родена в Москва, пристига в България заедно с окупационната червена армия. Учи в училище към посолството на Съветския съюз у нас, в последствие работи като основен идеолог и цензор в тоталитарната държава – тя дори спира книга на самия проф. Пантев, защото левият интелектуалец правил реклама на врага – Съединените щати. Иво Прокопиев (Алфа финанс, Икономедиа)  – ръководител в сянка и спонсор на „Демократична България“ Баща му Георги Прокопиев е член на БКП от 1966г. През 1969г. той започва работа в УБО (Пето управление на ДС). Стартира като волнонаемен и стига до чин „капитан“. Първо е лесничей, а след това зам.-директор и директор на ловно стопанство „Воден“ край Разград. Прокопиев-старши бързо се превръща в любимец на главните ловци в Републиката – Тодор Живков и Пенчо Кубадински, а похвалите към него са както морални, така и материални. „Воден“ е любимата ловна резиденция на Живков, в която чест гост е съветският лидер Леонид Брежнев. А рамо до рамо с комунистическите диктатори е и бащата на Иво Прокопиев. През 1984г. Георги Прокопиев е повишен в чин „лейтенант“, назначен на длъжност „старши разузнавач“ при трети отдел на Пето управление на ДС (УБО) и прехвърлен като директор в ловно стопанство „Мазалат“ (Габрово). Но има и черни петна – няколко години по-рано (през 1977г.) бащата на Иво Прокопиев е наказан за „недобро стопанисване“ и „неправилно разходване“ (тоест далавера, явно крушата не пада по-далеч от дървото), но дебелите му връзки с Живков и Кубадински го спасяват от разжалване и затвор. Сиреч – младият Иво е пораснал на коленете на всесилния Пенчо Кубадински от Политбюро на БКП, дължи кариерата си на комунистите и ДС (на 22 години собственик на вестник, на 28 горд притежател на подарен от Костов завод за 150 милиона), а днес лъже, че е прозападен бизнесмен, продемократичен издател и прореформаторски политик. Огнян Донев (Софарма) – спонсор в сянка на „Демократична България“ Баща му Иван Тенев става член на РМС (младежката организация на БКП) на 17 години. Две години по-късно е арестуван за разпространение на антидържавна съветска пропаганда. След кървавия 9-и септември той участва в налагането на комунистическата диктатура, в частност в обезоръжаването на жандармерийските части. Заради дейните си усилия в терора и репресиите е награден с членство в БКП и бърза писта за възходяща кариера. През 1963г. бащата на Огнян Донев е завербуван по линия на Първо управление на ДС (външно разузнаване) с псевдоним „Антонов“. По това време той се труди в търговското ни представителство в Хамбург. Шест години по-късно Донев-старши вече минава към Второ главно на ДС (контраразузнаване). През 1981г. продължава разузнавателната си дейност отново в рамките на Западна Германия. Благодарение на заслугите на баща си (активен участник в кървавите събития след 9-и септември, над две десетилетия агент на ДС) ненавършилият 30 години Огнян Донев получава изключително апетитно местенце – съветник в Министерски съвет на Огнян Дойнов, втори човек в БКП, автор и изпълнител (заедно с Луканов) на схемата с „червените куфарчета“. А оттук вече пътят до милионите и несметните богатства, ограбени от държавата, е едва няколко крачки. Иван Кръстев и Евгений Дайнов – идеолози на „Демократична България“ Кръстев е син на секретаря по идеологията на Окръжния комитет на БКП в Ловеч. През 80-те години Йото Кръстев става главен редактор на вестник „Народна младеж“, след което се издига до завеждащ отдел „Средства за масова информация“ към апарата на ЦК на БКП. Самият Иван Кръстев е секретар на комсомолска организация и член на БКП. След 1990г. лично Андрей Луканов съдейства на Кръстев да получи стипендия и близък контакт с финансовия спекулант Джордж Сорос, чието „Отворено общество“ започва работа у нас с посредничеството на покойния експремиер. Евгений Дайнов е син на дългогодишния кореспондент на „Работническо дело“ в Лондон Александър Дайнов. Дайнов-старши е член на БКП, в тесни връзки с ДС предвид работата му във враждебния запад. Майката на Дайнов – Лидия Маринчевска– е член на ОФ, дъщеря на активни борци срещу капитализма и фашизма. През 1982г. Евгений Дайнов е зачислен за аспирант (с тема на дисертация история на комунистическите движения) в Института по история на БКП. Това става със специално решение на Секретариата към ЦК на компартията, подписано от директора Давид Елазар (Дайшо) – изключително верен и приближен до Живков партизанин от отряд „Чавдар“, командир на Шопския партизански отряд. Освен Института по история на БКП, Елазар ръководи и отдела по пропаганда и агитация на партията-държава. Евгений Дайнов сам окачествява себе си като троцкист и ляв анархокомунист, което не е учудващо предвид идейната близост между Сорос и Троцки – на единия Дайнов служи, а на другия се възхищава. Ето това са хората, които на 26-и май ще чакат гласа на истинските антикомунисти. Нагли са до безобразие. Мислят народа за глупава и провинциална рая, която по силата на някакво божествено право са длъжни да управляват. Убедени са, че държат гумения печат за истината, а всъщност става дума за морални дегенерати (припомнете си случая „Христо Гешов“, който ближе тоалетни чинии и е приятел с всички тях). Узурпирали и обсебили медиите, претендират да са ментори, да са морална полиция, стожери на истината. А всъщност от сутрин до вечер лъжат нахално и безскрупулно.", "date": "2019.05.20", "title": " Как БКП и ДС създадоха „Демократична България“\t"}
{"url": "https://trud.bg/%d0%b7%d0%b0-%d1%88%d0%b5%d1%81%d1%82%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d0%ba%d0%bc%d0%b5%d1%82%d1%8a%d1%82-%d0%ba%d0%b0%d0%bc%d0%b1%d0%b8%d1%82/", "text": "Кметът на община Благоевград д-р Атанас Камбитов за поредна година ще връчи приза „Училище на годината“.  И в това издание на  церемонията две учебни заведения ще бъдат удостоени с отличието „Училище на годината 2019“, съобщиха от общината. Събитието ще се проведе в зала „Яворов“ на 23 май от 19.00 часа. В навечерието на деня на славянската писменост и култура, шествие на знамената ще премине по главните улици в Благоевград,което ще тръгне от Съдебна палата в 18.30 часа. След пристигане на знамената в залата, програмата продължава с предаването на знамето от миналогодишните победители на новите призьори.  В залата, освен обявяването на училищата победители,  ще бъдат наградени и дейци за приноса им в развитието на културата, образованието и науката  в  Благоевград. Както всяка година и тази кметът д-р Атанас Камбитов ще даде специален прием за дейците на културата, образованието и науката. Той ще се проведе в същия ден  в зала “22 септември” от 21:00 часа.  През изминалата 2018 година победители в конкурса „Училище на годината“ бяха  III Основно училище „Димитър Талев“, VIII СУ „Арсений Костенцев“ и ПМГ „Акад. Сергей Корольов“.", "date": "2019.05.20", "title": " За шеста поредна година кметът Камбитов връчва приза „Училище на годината“"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81-%d0%bc%d1%8f%d1%81%d1%82%d0%be-%d0%bd%d0%b0%d0%bf%d1%80%d0%b5%d0%b4-%d0%b2-%d1%80%d0%b0%d0%bd%d0%b3%d0%bb%d0%b8%d1%81%d1%82%d0%b0%d1%82%d0%b0/", "text": "Григор Димитров се изкачи с едно място в ранглистата на АТП и вече е 47-и. Българският тенисист има шанс да подобри още класирането си, ако се представи добре на турнира в Женева, където стигна до основната схема след две победи в квалификациите. Късно снощи той игра в първия кръг с Федерико Делбонис (Аржентина).  Рафаел Надал пък си вдигна самочувствието преди „Ролан Гарос“ като спечели първа титла за годината. Испанецът победи с 6:0, 4:6, 6:1 Новак Джокович (Сърбия) на финала на „Мастърс“-а в Рим.", "date": "2019.05.20", "title": " Григор с място напред в ранглистата"}
{"url": "https://trud.bg/%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d0%b8%d0%b7%d1%82%d0%b5%d0%b3%d0%bb%d0%b8-%d0%bf%d0%b5%d1%87%d0%b5%d0%bb%d0%b8%d0%b2%d1%88%d0%b8%d1%82%d0%b5-%d0%b2-%d1%82%d0%be%d0%bc%d0%b1/", "text": "Даниела Дариткова изтеглила имената на печелившите участнички, които се включили в томбола на женската организация на ГЕРБ в Сливен за предстоящите абитуриентски балове, съобщиха от местната партийна централа. Това станало при посещението на председателката на парламентарната група на партията в града. Томболата е разиграна за безплатни разкрасителни процедури или прически в 14 салона в Сливен. 300 бъдещи абитуриентки пробвали късмета си. В тегленето на 28-те печеливши имена участвали още народният представител Мария Белова и зам.областният управител Камен Костов, който е кандидат за евродепутат. Избори 2019. Платено съдържание. Купуването и продаването на гласове е престъпление.", "date": "2019.05.20", "title": " Дариткова изтегли печелившите в томбола на ГЕРБ за баловете в Сливен\t"}
{"url": "https://trud.bg/%d0%b2-%d0%b4%d0%b0%d0%bd%d1%81-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d1%81%d1%80%d0%b5%d1%89%d0%b0-%d0%b2%d1%8a%d0%b2-%d0%b2%d1%80%d1%8a%d0%b7%d0%ba%d0%b0-%d1%81-%d0%bf%d1%80%d0%b5/", "text": "В Държавна агенция „Национална сигурност” (ДАНС) се проведе среща под ръководството на главния прокурор Сотир Цацаров с участието на заместник главния прокурор Иван Гешев, министъра на вътрешните работи Младен Маринов, главния секретар на МВР гл. комисар Ивайло Иванов, директора на ГДБОП-МВР гл. комисар Ивайло Спиридонов, директора на ГДНП-МВР гл. комисар Христо Терзийски, изпълнителния директор на НАП Галя Димитрова, заместник-председателя на КПКОНПИ Антон Славчев, председателя на ДАНС Димитър Георгиев и заместник-председателя на ДАНС Недялко Недялков. Това съобщиха от пресцентъра на ДАНС. Обсъдена бе координацията за изпълнение на разпоредени от главния прокурор на Република България Сотир Цацаров действия за предоставяне на информация за несъответствия с декларирано имотно състояние на лица, заемащи висши публични длъжности. В хода на координацията бе уточнено всяка институция по компетентност да обобщи без забавяне информация, съобразно поставените от главния прокурор изисквания, за систематизиране от ДАНС и предоставяне на Прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " В ДАНС се проведе среща във връзка с предоставяне на информация по искане на главния прокурор"}
{"url": "https://trud.bg/%d0%b0%d1%82%d0%b8%d0%bd%d0%b0-%d1%81%d0%be%d0%bb%d1%83%d0%bd-%d0%b7%d0%b0-%d1%87%d0%b5%d1%82%d0%b8%d1%80%d0%b8-%d1%87%d0%b0%d1%81%d0%b0-%d1%81-%d0%b2%d0%bb%d0%b0%d0%ba/", "text": "От днес стартира ЕКСПРЕС електрифициран влак, който съкрати разстоянието от Атина до Солун за 4 часа. Пътуването на ултрамодерния експресен влак ще отнеме 3 часа и 57 минути със спирки в Лариса и Палефарсала, а маршрутът Атина-Солун със спирки в Лианоклади и Лариса ще бъде 4 часа и 10 минути. От Атина първият маршрут, който е по-бърз, тръгва в 06:22, след което има пътувания на всеки три часа в 09:22, 12:22, 15:22 и 18:22. От Солун първият маршрут, който е по-бърз, тръгва в 06:27 и след това има пътувания на всеки три часа, в 09:15, 12:15, 15:15 и 18:15. Влакът Атина-Солун струва 55 евро (20% отстъпка при връщане), а втора класа 45 евро (20% отстъпка). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Атина-Солун за четири часа с влак"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bf%d0%be-%d0%b1%d1%8a%d1%80%d0%b7%d0%b0%d1%82%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d0%bc%d1%8a%d0%b6-%d1%88%d0%be%d1%84%d0%b8/", "text": "По бързо производство, водено от Районна прокуратура – Велико Търново и след одобрено от съда споразумение осъдиха мъж за шофиране след употреба на алкохол. К.Н. се призна за виновен за това, че на 07.05.2019 г. в гр. Велико Търново, по бул. „България“ управлявал лек автомобил „Ауди“ с концентрация на алкохол в кръвта си над 1,2 на хиляда, а именно 2,58 на хиляда, установено с дрегер. Деянието е извършено виновно при форма на вина пряк умисъл и с него не са причинени имуществени вреди. На обвиняемият е наложено наказание лишаване от свобода за срок от три месеца, което на основание чл. 66, ал. 1 от НК е отложено с изпитателен срок от три години, глоба в размер на 190 лв. и наказание лишаване от право да управлява МПС за срок от шест месеца. Споразумението има последици на влязла в сила присъда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Осъдиха по бързата процедура мъж, шофирал с 2,58 промила алкохол\t"}
{"url": "https://trud.bg/%d1%81-%d0%bf%d1%80%d0%b0%d0%b7%d0%bd%d0%b8%d1%87%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%87-2/", "text": "С празнично шествие в Горна Оряховица ще бъде отбелязан Деня на българската просвета и култура и на славянската писменост. В шествието на 24 май ще се включат деца от детските заведения, ученици, учители, просветни и културни дейци от общината. За първи път тази година в празничното шествие ще има специален блок на спортисти, в който ще дефилират медалисти от спортните клубове, завоювали отличия на международни и национални първенство. Празникът ще започне от 10.00 ч. Във връзка с провеждане на празничното шествие от 09.30 ч. до приключването му ще бъде спряно движението на автомобили по ул. „Цар Освободител” в участъка й от ул. „19 февруари” до кръстовището с ул. „Св. Княз Борис І” (Пощата). Движението ще бъде ограничено и по следните маршрути: ул. „Георги Измирлиев” от кръстовището й с ул. „Ангел Кънчев” до кръстовището с ул. „Цар Освободител” (НЧ „Напредък – 1869”), по ул. „Иван Вазов” от кръстовището й с ул. „Янко Боянов” до пл. „Георги Измирлиев”. Заради празничното дефиле отново се налага временна организация на движението в централната градска част. Движението на моторни превозни средства ще бъде спряно от 17.00 ч. по ул. „Цар Освободител” в участъка от ул. „19 февруари“ до кръстовището с ул. „Св. Княз Борис І“ (Пощата); по ул. „Георги Измирлиев“ – от кръстовището й с ул. „Ангел Кънчев“ до кръстовището с ул. „Цар Освободител“; по ул. „Иван Вазов“ в участъка от кръстовището й с ул. „Янко Боянов“ до пл. „Георги Измирлиев“ Движението ще бъде възстановено след приключване на празничното дефиле на абитуриентите. От 20.00 ч. на пл. „Георги Измирлиев“ започва празничния концерт на Деси Добрева. Заедно с нея на сцената ще излязат и танцьори от ФА „Сидер войвода“.", "date": "2019.05.20", "title": " С празнично шествие Горна Оряховица чества Деня на българската просвета и култура"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b4%d0%b0%d0%b4%d0%b5-%d1%81%d1%82%d0%b0%d1%80%d1%82-%d0%bd%d0%b0-%d0%bf%d0%be%d1%81%d0%bb%d0%b5%d0%b4%d0%bd%d0%b0%d1%82%d0%b0-%d0%be%d1%82%d1%81%d0%b5/", "text": "„Комунисти, внимавайте и Троя падна заради една Елена“, „Борисов е нашият премиер“. С тези плакати посрещнаха премиера Бойко Борисов точно в 15 часа на обходния път Поморие-Ахелой. Цяло лято там ще се работи и ще се направи последната отсечка на хубав широк път към курорта Слънчев бряг. Той ще свързва директно аеропорта с комплекса. Агитка с фланелки с лика на Борисов и надпис „Аз вярвам само на този човек“ също бе сред чакащите. Премиерът пристигна, като сам шофираше джипа си, навлезе в работната зона, където все още е зелена трева, направи маневра и после спря до очакващите го морски кметове начело с бургаския Димитър Николов и поморийския Иван Алексиев. Последната отсечка, която ще се строи това лято, е 6 км. и ще струва 20 млн. лв. Фолклорна група пенсионери от Ахелой „Здравец“ посрещна Борисов. Бабите му бяха опекли питка и му подариха българска роза. Да хапнем нещо днес, каза премиерът, а после закичи пенсионерките по един трендафил. Те му се похвалиха, че младеят, а той също се пошегува – „и аз съм 59-и набор, но се правя на 62-ри“. Всичко тука ще стане готово, убеден съм, че строителите ще се справят за 10 месеца, каза още премиерът и посочи: „вижте, всичко тук наоколо е трева и заблатено, строителите даже може да си правят кални бани“. В строителството на отсечката с дължина 5,8 км, ще се инвестират около 20,6 млн. лв. от бюджета. Изграждането на обходния път на Поморие е последният етап от модернизацията на пътя Бургас – Слънчев бряг. „Две фирми едновременно работят, паралелно с това ще направим и обхода от АМ „Тракия“ директно да се влиза, въобще да не ходим до кръговото на Бургас. Тогава ще се разтовари и трафикът за Поморие. Ще ви проверявам“, каза министър-председателят Борисов и допълни, че ще се строи и през лятото, тъй като територията не е курортна зона. Първокласният път I-9 е от изключително значение за Бургаския регион. Трафикът по него е интензивен целогодишно и с построяването на обходния път транзитното движение ще се изнесе извън град Поморие, ще се повиши безопасността на движението и ще се намали замърсяването на въздуха. След посещението си край Поморие премиерът се отправи към Бургас, за да инспектира строежа на новата спортна зала и обновяването на култовата за града сграда на филхармонията. Сред хората, с които се видя имаше и рибари, на които той обеща след изборите да отиде с тях заедно на риболов.", "date": "2019.05.20", "title": " Борисов даде старт на последната отсечка на пътя към Слънчев бряг\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bf%d1%83%d0%b1%d0%bb%d0%b8%d1%87%d0%b5%d0%bd-%d0%b8%d0%b7%d0%bf%d1%8a%d0%bb%d0%bd%d0%b8%d1%82%d0%b5%d0%bb-%d0%be%d1%89%d0%b5%d1%82%d0%b8%d0%bb-%d0%b4/", "text": "Публичен изпълнител от Варна бе осъден окончателно на 1 г. лишаване от свобода с 3-годишен изпитателен срок за нанасяне на щети на държавата за близо половин милион лева, съобщиха от Апелативната прокуратура. Наказанието на Недрет Н. влиза в сила, след като ВКС потвърди наложената му от Апелативен съд-Варна присъда. Публичният изпълнител нарушил служебните си задължения, като прекратил с разпореждане изпълнително производство за принудително събиране на държавни вземания от „Евродринкс“ АД, собственост на покойния бизнесмен Михаил Михов, известен като Мишо Бирата. Недрет Н. направил това, въпреки че задължението не било погасено изцяло и така нанесъл щети за 498 728 лв., установила съдебно-счетоводната експертиза. За да прикрие следите, служителят ръчно нанесъл промени в размера на лихвите и част от главницата на вземанията в деловодната система на Агенцията за държавни вземания. През 2016 г. Недрет Н. бе признат за невинен от окръжните и апелативните магистрати във Варна. След протест на прокуратурата въззивното решение на Апелативния съд е било отменено от ВКС, а делото – върнато за ново разглеждане, след което публичният изпълнител получил условната присъда.", "date": "2019.05.20", "title": " Осъдиха публичен изпълнител, ощетил държавата с близо половин милион лева"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d1%88%d0%b8%d1%88%d0%ba%d0%be%d0%b2-%d0%bf%d1%80%d0%b5%d0%b4-%d1%83%d1%87%d0%b8%d1%82%d0%b5%d0%bb%d0%b8-%d0%b2-%d0%b1%d0%b5%d0%bb%d0%be%d0%b7%d0%b5%d0%bc-%d1%81/", "text": "Кандидатът за евродепутат Младен Шишков се срещна с преподаватели и педагози в село Белозем. С него бяха също кметът на община Раковски Павел Гуджеров и председателят на Общинския съвет на Раковски Георги Лесов. Домакин на срещата беше кметът на Белозем Иван Тачев. „Образованието винаги е било сред приоритетите на управлението на ГЕРБ, като целта е учителите да бъдат мотивирани чрез инвестиции в тяхното развитие и квалификация. Освен това средната брутна учителска работна заплата вече изпреварва средната за страната. С ежегодното увеличение на учителските заплати повишаваме социалния статус на преподавателите и така учителската професия става все по-привлекателна, дори за по-младите“, коментира Младен Шишков. По думите му ако имаме добри и мотивирани учители, ще имаме добри специалисти, добри резултати и повече подготвени кадри. Шишков уточни, че благодарение на съвместната работа на институциите, в класната стая са върнати над 40 000 деца и подчерта, че образователната система, за да е ефективна, трябва да се отвори към бизнеса, професионалните гимназии да правят практики в предприятията и да се даде шанс на децата да получават практически ориентирано образование. По думите му обща цел е образованието да стане национален приоритет, а затова може да помогне и европейското финансиране. До момента има отпуснати над 180 милиона лева за преодоляване на неравенството в образователните институции. 80 от тях са за детските градини, 100 милиона са за училищата. „Парите ги има, фондовете работят, имаме подкрепа от Европа, но е много важно как те ще бъдат усвоени“, коментира още Младен Шишков. По думите му хората искат висок стандарт на живот, но той се постига с работеща икономика. Покрай разрастването на пазара на труда в България нуждата от квалифицирани кадри става все по-голяма. Отделно редица чуждестранни фирми откриват свои офиси в България, което предпоставя търсенето на цели екипи от квалифицирани кадри, коментира Шишков. Според него следването в едни от най-престижните учебни заведения на Запад превръща българските студенти в особено ценни кадри за българския бизнес и те все по-често избират да се върнат в България, защото усещат че страната ни е стабилна и сигурна в последните години, а това е особена заслуга на правителството на Бойко Борисов. „Държавата ни има нужда от тези умни и млади хора, които да работят с желание, за да направим заедно родината ни едно още по-добро място за живот и да повишим жизнения стандарт“, коментира Младен Шишков. „За да продължи подкрепата на правителството на Бойко Борисов към учителите и развитието и модернизирането на образованието трябва да сме част от силна и обединена Европа. Това минава през избора, който ще направим на 26 май, каза Шишков. „Нека направим правилния избор с номер 12 в бюлетината“, призова той. Избори 2019. Платено съдържание. Купуването и продаването на гласове е престъпление.", "date": "2019.05.20", "title": " Младен Шишков  пред учители в Белозем: С повишението на учителските  заплати тази професия става все по-привлекателна за младите хора\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%bc%d0%bb%d0%b0-2/", "text": "Кандидатът за член на ЕП Младен Шишков продължава със срещите в Пловдив област, съобщиха от пресцентъра на ГЕРБ. Заедно с кмета на община Раковски Павел Гуджеров и с председателя на Общинския съвет на Раковски Георги Лесов той се срещна и поговори с работници от рафинерия в село Белозем. Пред хората Шишков подчерта важността на европейските избори. По думите му гласуването е възможност да се направи избор между възможностите, които реално съществуват. Отказът да се гласува е равен на това някой друг да избере вместо нас. „С вашата подкрепа евродепутатите от ГЕРБ/ЕНП ще работят за нашите региони и тяхната свързаност, за да има по-добри условия за развитието на бизнеса и качествено образование, което е предпоставка за създаване на работни места и увеличаване на доходите. Европейските средства ни помагат да правим градовете и селата ни по-добри, за да останат и да се реализират младите хора тук и да получават достойно заплащане. По думите на Шишков предизборната кампания е започнала под знака на скандали, но хората не бива да се поддават на тези провокации, а трябва да оценяват направеното от ГЕРБ и нейните евродепутати. Той призова присъстващите да гласуват активно за хората, които са работили в Европейските институции и знаят пътя, по който се вземат решенията, знаят как да защитават европейския интерес и този на българските граждани. По думите му пари ще има и за улици, и за нови паркове, и за читалища, училища и детски градини, благодарение за извоювания по-висок с 4 млрд. бюджет за България. Той подчерта, че тези пари трябва да се защитят и това трябва да го направят хората, които са го извоювали. Шишков изтъкна факта, че при добър резултат на Европейските избори, стабилността на правителството ще се запази и то ще продължи да води страната ни в правилната посока. В заключение Младен Шишков подчерта, че управлението на ПП ГЕРБ успя да утвърди България като надежден и стабилен партньор на международната сцена и гласът й все повече се чува в Европа. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Кандидатът за евродепутат от ГЕРБ Младен Шишков се срещна с работници от рафинерия в с. Белозем\t"}
{"url": "https://trud.bg/%d1%81%d1%8a%d0%b4%d1%8f%d1%82-%d1%81%d1%8a%d1%83%d1%87%d0%b0%d1%81%d1%82%d0%bd%d0%b8%d1%86%d0%b8-%d0%b2-%d0%ba%d1%80%d0%b0%d0%b6%d0%b1%d0%b0-%d0%be%d1%82-%d0%bc%d0%b0%d0%b3%d0%b0%d0%b7%d0%b8%d0%bd/", "text": "Районна прокуратура – Велико Търново внесе в съда обвинителен акт срещу съучастници в кражба на оборотни пари от магазин. Обвинението срещу А.А. е за това, че на 05.12.2018 г. в гр. Велико Търново, от магазин, в съучастие като извършител с Х. П. – помагач, отнел от владението на служител на магазин, без негово съгласие с намерение противозаконно да присвои чужди движими вещи – паричната сума от 540 лева. Обвинението срещу Х.П. е за това, че на 05.12.2018 г. в гр. Велико Търново, от магазин, в съучастие с А. А., като помагач – чрез отвличане на вниманието на служителя на търговския обект, умишлено улеснил извършителя А. А. да отнеме паричната сума. Обвиняемите решили да извършат кражба на пари от оборота на магазина. Около 12:50 ч. влезли в обекта. Видели, че клиентът заплатил закупената от него стока и, че продавача прибрал парите в чекмеджето на бюрото. Изчакали клиента да напусне търговския обект, след което обвиняемият А. А. седнал на стола пред бюрото и казал, че желае да закупи 90 кв. м ламиниран паркет. В същото време обвиняемият Х.П. казал, че желае същата квадратура ламиниран паркет и извикал продавача в дъното на магазина, за да му покаже избраната от него мостра. След като служителят се отдалечил достатъчно от бюрото, А.А. се пресегнал, отворил чекмеджето, в което се намирали парите от оборота, взел всички банкноти и веднага напуснал магазина. Предстои насрочване на делото за разглеждане на делото от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Съдят съучастници в кражба от магазин в Търново\t"}
{"url": "https://trud.bg/%d1%88%d0%b2%d0%b5%d0%b4%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b8%d0%b7%d0%b4%d0%b0%d0%b4%d0%b5-%d0%b7%d0%b0%d0%bf%d0%be%d0%b2%d0%b5/", "text": "Шведската прокуратура съобщи днес, че е издала заповед за арест на основателя на сайта за разкрития „Уикилийкс“ Джулиан Асанж, който се намира в затвор във Великобритания, по обвинения в изнасилване в скандинавската страна, предаде АФП, цитирана от  . Заповедта идва след възобновяването на разследването от 2010 г. и след като съд го одобри Стокхолм ще поиска екстрадицията на Асанж от Лондон. Асандж бе арестуван миналия месец от британската полиция в посолството на Еквадор в Лондон и бе осъден от Кралския съд на лондонския район Саутарк на 50 седмици затвор, заради това, че през 2012 г., след като бе освободен под гаранция, не се яви в съда, а се укри в еквадорското посолство. Шведската прокуратура заяви, че британските власти ще трябва да решат въпроса за конфликт между евентуална европейска заповед за арест и искане на Съединените щати за екстрадиция на Асанж. Междувременно еквадорското посолство е започнало да предава негови вещи на САЩ. Сред тях са ръкописи, документи, медицински данни и електронно оборудване. Адвокатът на Асанж определи това като безпрецедентно в историята на предоставяне на убежища.", "date": "2019.05.20", "title": " Шведската прокуратура издаде заповед за ареста на Джулиан Асандж"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%ba%d1%8a%d0%bc-%d0%b7%d0%b0%d0%bf%d0%b0%d1%81%d0%bd%d0%be%d1%82%d0%be-%d0%b2%d0%be%d0%b9%d0%bd%d1%81%d1%82%d0%b2%d0%be/", "text": "Трябва да има обща европейска отбрана, защото Европейският съюз има нужда от собствени отбранителни сили и трябва да оформи собствено виждане по архитектурата на сигурността в глобален мащаб. Това каза лидерът на БСП – София Калоян Паргов на среща с представители на ръковоство и членове на Съюза на офицерите и сержантите от запаса и резерва. В срещата взеха участие и кандидатът за евродепутат от листата на „БСП за България“ Емил Георгиев, народните представители доц. Николай Цонков и Таско Ерменков, членът на ИБ на БСП Атанас Зафиров и бившият народен представител Славчо Велков. “Искам да изразя своето голямо уважение и благодарност за решението ви да подкрепите коалиция „БСП за България“ на тези избори. За нас тази подкрепа е важна, защото битката е не само за бъдещето на Европа, но тя има и силно национално значение. Убеден съм, че заедно можем да допринесем за промяната в България, като направим първата крачка на 26 май, в №18 в бюлетината“, обърна се Калоян Паргов към представителите на запасното войнство. „Нашата цел е да възтържествува справедливостта сега. В нашето общество има огромен дефицит на справедливост. Всички вие, които сте служили честно, всеотдайно и сте отдали живота и здравето си за опазване границите и сигурността на нашата родина, сте изпитали този дефицит след напускането на Българската армия. През последните десетилетия българският офицер и войник не получават дължимото уважение и признателност за достойната си служба. Това е дълбоко несправедливо и трябва да се промени“, убеден е лидерът на БСП – София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Калоян Паргов към запасното войнство: Българският офицер и войник не получават дължимото уважение и признателност"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bf%d1%80%d0%be%d0%b2%d0%b5%d1%80%d0%b8-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0/", "text": "Проверих строителството на новата многофункционална зала в Бургас. Освен спортни събития, в нея ще могат да се провеждат конгреси, фестивали и концерти. Това заяви министър-председателят Бойко Борисов по време на инспекцията на строежа на зала „Арена Бургас” в к-с „Изгрев”. Новата многофункционална спортна зала трябва да бъде завършена до края на годината. Независимо, че още не е построена, имаме заявки за 5 международни европейски събития за 2020 г. Тя ще отговаря на всички изисквания на федерациите за международни събития, ще е единствената в България, лицензирана за лека атлетика. Това заяви кметът на Бургас Димитър Николов пред премиера. Борисов разгледа всички нива на „Арена Бургас“ по време на обиколката. „Тя може да се ползва 100 години, докато остарее. На практика като обем залата става по-голяма от „Арена Армеец”. Има паркинги, зали за други спортове, става огромен компекс, да не говорим за концерти, конгреси, фестивали. В нея може да се провежда всичко. Може да се свърже както с летния, така и със зимния туризъм”, заяви Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Премиерът провери строителството на новата многофункционална зала в Бургас (ВИДЕО)\t"}
{"url": "https://trud.bg/%d1%86%d1%81%d0%ba%d0%b0-%d0%b7%d0%b0-%d0%be%d1%81%d0%bc%d0%b8-%d0%bf%d1%8a%d1%82-%d0%bd%d0%b0-%d0%b2%d1%8a%d1%80%d1%85%d0%b0-%d0%b2-%d0%b5%d0%b2%d1%80%d0%be%d0%bf%d0%b0/", "text": "ЦСКА (Москва) спечели 8-а клубна титла в европейския баскетбол, след като триумфира във финалната четворка на Евролигата. Руският шампион надигра с 91:83 турския „Анадолу Ефес“ във финала във Витория (Испания). Най-резултатни за успеха бяха американците Кори Хигинс и Уил Клайбърн, които вкараха по 20 точки. Клайбърн бе избран и за най-полезен играч на финалната четворка. Друг американец – Шейн Ларкин, пък бе над всички за турския тим с 29 точки.  А треньорът на победителите Димитрис Итудис засипа с похвали крилоко Кайл Хайнс, който остана с 9 точки. „Този мъж е истинска легенда, готов е да стане треньор на отбора още сега – заяви гръцкият специалист. – Той е моята дясна ръка, а също и лява в този отбор.“", "date": "2019.05.20", "title": " ЦСКА за осми път на върха в Европа"}
{"url": "https://trud.bg/%d1%82%d0%be%d0%ba%d0%be%d0%b2-%d1%83%d0%b4%d0%b0%d1%80-%d0%bf%d0%be%d0%b3%d1%83%d0%b1%d0%b8-%d1%80%d0%b0%d0%b1%d0%be%d1%82%d0%bd%d0%b8%d0%ba/", "text": "Работник загина, след като беше ударен от ток при монтаж на електрически стълб. Инцидентът е станал на 15 май във варненския квартал „Изгрев“, съобщиха от прокуратурата. Двама служители на подизпълнител на „Енерго Про“ били изпратени в квартала, за да прекарат ток в парцел. Единият от работниците се заел да донесе електрически стълб до мястото, но при пренасянето закачил жиците и починал на място от токов удар. По случая е образувано досъдебно производство за евентуално престъпление, касаещо незнание или немарливо изпълнение на занятие, довело до смърт, уточниха от прокуратурата. Действията по разследването на трудовата злополука продължават. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Токов удар погуби работник"}
{"url": "https://trud.bg/%d0%b6%d0%b5%d0%bd%d0%b0-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%bc%d0%be%d0%bd%d1%82%d0%b0%d0%bd/", "text": "48-годишна жена е загубила живота си в катастрофа край берковското село Комарево, съобщиха от Областната дирекция на МВР – Монтана. Сигналът за тежко пътно-транспортно произшествие на път II-8 е постъпил в понеделник към 14,37 ч. в Районното управление на полицията в Берковица. На мястото по пътя Монтана-Берковица край село Комарево е изпратена дежурна оперативно-следствена група. При извършения оглед е установено, че при движение в посока от Монтана към София лек автомобил „Тойота Ярис”, управляван от 48-годишна Н. З. – жителка на берковското село Бързия, се е ударил в насрещно идващ бус със софийска регистрация, с 45-годишен водач от столицата. При сблъсъка жената зад волана е изпаднала в безсъзнание и е транспортирана в МБАЛ Монтана, въпреки намесата на медиците обаче тя е починала. Водачът на буса и 58-годишният пътник също са транспортирани за медицински преглед, пътникът се е оплаквал от болки в гърдите. В района на катастрофата пътят е затворен до приключване на полицейския оглед. Работа по случая продължава РУ Берковица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Жена загина в катастрофа между Монтана и Берковица"}
{"url": "https://trud.bg/%d1%81%d0%b8%d0%bd%d0%b8%d1%82%d0%b5-%d0%b8%d0%b3%d1%80%d0%b0%d1%8f%d1%82-%d0%b7%d0%b0-%d0%b4%d0%b5%d1%8f%d0%bd-%d0%b8%d0%b2%d0%b0%d0%bd%d0%be%d0%b2/", "text": "Голяма трагедия сполетя Деян Иванов, бранителят на „Левски“, в навечерието на дербито с ЦСКА. Юношата на тима загуби своя баща в деня преди мача. Новината разкри наставникът Георги Тодоров, обявил, че отборът ще играе за Иванов днес и се надява с евентуална победа да намали поне малко болката на футболиста.  „Не съм в настроение, защото преди малко ми се обади Деян Иванов, за да ми каже, че баща му е починал – обясни опитният наставник. – Човек на 48 години. Съболезнования на семейството. Един повод, за да играем и за Деян утре.“  Централният защитник е твърдо аут за срещата, тъй като получи червен картон срещу „Лудогорец“ (1:1) през уикенда.  „Реално, ако победим, ще има някакви надежди за второто място, въпреки че в нашето първенство трудно стават изненади. Но това минава само през победа. Ще се радвам, ако откажем все пак ЦСКА за титлата, поне те да не са.“", "date": "2019.05.20", "title": " „Сините“ играят за Деян Иванов"}
{"url": "https://trud.bg/%d0%bf%d0%be%d0%b3%d1%80%d0%b5%d0%b1%d0%b2%d0%b0%d1%82-%d0%b8%d0%b2%d0%b0%d0%bd-%d1%82%d0%be%d0%bc%d0%be%d0%b2-%d0%bf%d0%be%d0%b4-%d0%b2%d1%80%d1%8a%d1%85-%d0%bb%d1%85%d0%be%d1%82%d1%86%d0%b5/", "text": "Загиналият алпнинист Иван Томов ще остане завинаги в Хималаите. Той ще бъде погребан в скален процеп под връх Лхотце, който покори без кислород. Това заявиха от туристическото дружество, в което е членувал алпинистът. Мечтата на Иван Томов била да изкачи всички 14 осемхилядника в света без кислород, разказват приятелите му от туристическо дружество „Приста“. Прави го три пъти, но слизането от връх Лхотце се оказва фатално. „Той искаше да се изкачва по най-честния начин, а най-честният начин е без да ти помагат, без кислород – да кажем така, от хората, които се занимават с алпинизъм знаят, е вид допинг“, разказа пред БНТ неговият приятел Теодор Кисимов. Тялото на Иван Томов ще остане в Хималаите не само защото няма как да се организира спускането му от 7800 метра височина, но и защото такова е желанието на баща му, а и вероятно на самия Иван. Такава е традицията, прави се и в други подобни случай, казват приятелите му. В негова памет те ще заседят бял дъб и ще го нарекат Дървото на Иван. „Дъбът е „благун“, най-големият, тия големите дъбове, които растат самотни вполето. Мисля, че това му отива. Иван наистина се извиси много над всички нас като постижения“, поясни председателят на туристическо дружество „Приста“ Сашо Попов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Погребват Иван Томов под връх Лхотце"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d0%bd%d0%b8-%d0%b4%d0%b6%d1%83%d0%b4%d0%b8%d1%81%d1%82-%d1%89%d0%b5-%d1%82%d1%80%d0%b5%d0%bd%d0%b8%d1%80%d0%b0-%d0%b2-%d1%81%d1%8a%d1%80/", "text": "Най-добрият ни джудист Ивайло Иванов започва лагер в Сърбия за европейските игри в Минск (21-30 юни). Надпреварата ще бъде с ранг континентално първенство и ще носи точки за олимпийската ранглиста. Българинът вече е 8-ми в класацията, което му гарантира квота за игрите Токио 2020. Иванов бе поздравен за успеха от Красен Кралев. Джудистът получи и почетен плакет от министъра за сребърния медал в категория до 81 кг от турнира Голям шлем в Баку, с което също натрупа точки за ранглистата. На срещата присъства и вицепрезидентът на родната федерация Даме Стойков.", "date": "2019.05.20", "title": " Най-добрият ни джудист ще тренира в Сърбия"}
{"url": "https://trud.bg/%d1%85%d0%b0%d0%b9%d0%ba%d0%be-%d0%bc%d0%b0%d0%b0%d1%81-%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be/", "text": "„Германското правителство няма отношение по сделката за новата инвестиция на „Фолксваген” в България. Това е решение на частна фирма, тук политиката не трябва да се меси”, заяви по време на брифинг вншният министър на Германия Хайко Маас. „Надявам се автомобилният гигант в скоро време да оповести решението си, за да не се налага отново да обяснявам за техните действия. В България действа изключително силна индустриална камара, както и немският език е много добре застъпен в страната – фактори, които със сигурност ще бъдат отчетени от „Фолксваген”, допълни Маас. Външният министър на България Екатерина Захариева и Маас обсъдиха и развитието на Западните Балкани. „Това е регион с нерешени въпроси, но перспективен в сърцето на Европа. Ситуацията в Близкия изток, отношенията между ЕС и Турция също бяха обсъдени“, поясни Захариева. Визитата на германския министър в България е съчетана със старта по изграждането на нова  административна сграда на германското посолство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Хайко Маас: Германското правителство няма отношение по сделката на „Фолксваген” в България"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%bf%d1%80%d0%b5%d0%b4/", "text": "Две жени и възрастен мъж са пострадали при две катастрофи в неделя във Варненско, съобщиха от полицията. Виновник за единия инцидент е 86-годишен шофьор на „Трабант“, който излязъл на пътя Варна-Златни пясъци, без да се огледа и нацелил минаващ по главното шосе автомобил „Киа“. От сблъсъка пострадал 85-годишният спътник на водача, който получил луксация на раменната става. С контузии и порезни рани се разминали пострадалите при втората катастрофа. Двете жени – на 52 г. и 60 г., се возели в „Пежо“, управлявано от 19-годишно момиче. На разклона за с. Доброглед девойката загубила контрол над колата, която се ударила в крайпътно дърво и се преобърнала странично. Още петима души са били ранени при пътни инциденти в региона през почивните дни, уточниха от полицията.", "date": "2019.05.20", "title": " Трима пострадаха при катастрофи, предизвикани от дядо и девойка"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%b2-%d0%b4%d1%83%d0%bf%d0%bd%d0%b8%d1%86%d0%b0-%d1%81%d1%82%d0%b0%d0%bd%d0%b4%d0%b0%d1%80%d1%82%d1%8a%d1%82-%d0%bd/", "text": "Заплати и пенсии не се вдигат с решение на Коминтерна. Стандартът на живот се вдига с конкурентноспособна икономика, с експорт, с висока добавена стойност на продуктите и услугите, които произвеждаме в България. Това заяви д-р Андрей Ковачев по време на среща с граждани в Дупница. Ковачев допълни още, че обратно на дезинформацията – че нищо не се произвежда в страната ни – само за последните седмици са открити няколко завода и България става все по-добро място за инвестиции. „В никакъв случай не може и не трябва да си позволим да рискуваме европейското бъдеще на страната ни и да върнем България назад“, посочи вторият в листата на ГЕРБ и СДС. Пред присъстващите Ковачев сподели, че за него Дупница е едно специално място и пази скъп спомен за нея, защото е служил в казарма в този край. По време на срещата той подчерта, че благодарение на европейска солидарност над 80 млн. лева са били инвестирани в различни проекти в областта през последните години – улици, площади, училищни съоръжения, тръбопроводи. „България ще продължи да получава европейски средства и през следващия програмен период, чрез общите усилия на евродепутатите от ПП ГЕРБ. Ще концентрираме усилията си да подобрим свързаността на региона, за да се подобрят възможностите за инвестиции и развитието на малкия и среден бизнес в областта. Подкрепете силния отбор, който има уменията, опита и контактите да успее в Европа – отбора на ГЕРБ и СДС. На 26 май с №12 в интегралната бюлетина!“, призова д-р Андрей Ковачев. Пред дупничани главният секретар на СДС и кандидат за евродепутат Илия Лазаров заяви: „В листата на БСП е проф. Румен Гечев, който може да пише докторантура по това как се фалира държавата. Този човек сега иска да отиде в Европа, която мрази, за да се пенсионира с европейска пенсия. Това му е единствената цел и ние сме длъжни да не допускаме това да се случи – да си го пенсионираме в България, и да пенсионираме и БСП!“ „Дупница винаги е била син бастион и тя ще си остане, надявам се, дълги години напред такава“, заяви лидерът на местната организация на ГЕРБ Ивайло Константинов. „През следващата седмица ще чуваме за всички нас всичко, което можете и не можете да си представите, защото тези избори на 26 май за нашите опоненти са на живот и смърт. Нашата работа обаче е да бъдем честни, да бъдем почтени, да се доказваме с работата си и да показваме реалните факти“, посочи Константинов. Над България са надвиснали червени градоносни облаци. Вие много добре знаете какво се случва, когато държавата се успокои и тръгне напред – идват червените и съсипват всичко. Това заяви пред препълнената зала в Дупница Костадин Костадинов, който е член на Националния изпълнителен съвет на СДС. „Сега, когато страната ни е с положителен темп на развитие, когато за последните години в Дупница се наливат милиони, ние рискуваме да допуснем червените да спрат фондовете и да пропилеят всичко“, каза Костадинов. Кметът на Дупница инж. Методи Чимев призова присъстващите да бъдат разумни на 26 май. „Хората, от които зависи ситуацията в България да продължи към по-добро, сме ние самите“, подчерта Чимев. Председателят на местния парламент Емил Гущеров посочи, че кандидатите на ГЕРБ правят така, че България да бъде добре приета сред европейските партньори, затова и трябва да бъдат подкрепени с номер 12 в бюлетината. На срещата в Дупница присъстваха също народният представител Радослава Чеканска, зам.-кметовете Крум Милев и Красимир Георгиев, съветници и десетки граждани. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Андрей Ковачев в Дупница: Стандартът на живот се вдига с работеща икономика, а не с решения на Коминтерна\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b2-%d0%bf%d0%bb%d0%b5%d0%b2%d0%b5%d0%bd-%d1%80%d0%b0%d0%b1%d0%be%d1%82%d0%b8%d0%bc-%d0%b7%d0%b0-%d1%82%d0%be%d0%b2/", "text": "„Работим за това държавата да става по-богата, а животът на хората – по-добър. А това става с работа и предприемчивост. Примерът в тази компания е красноречив”, каза кандидадът за евродепутат Андрей Новаков. Днес той посети най-голямата шивашка фабрика в Плевен, където работят 1500 души, съобщиха от партията. Новаков бе впечатлен от европейските условия, заплащане и социални политики на компанията, която осъществява успешни търговски взаимоотношения с водещи световни модни брандове. „Навсякъде се оплакват работодателите, че нямат работници. При вас, оказва се, този въпрос не стои. Хората сами идват да кандидатстват за работа. Искам членството на България в ЕС да се усети дори още по-силно във всички населени места, дори и най-малките”, каза още Андрей Новаков. „Доверие се гради с ясна позиция, визионерски подход и тесен контакт с хората. Нашият кандидат за евродепутат Андрей Новаков и неговите колеги от листата съумяха с упорита работа да изградят такова доверие както в европейските ни партньори, така и тук, сред хората в страната. Затова се надявам да ги подкрепите с номер 12 в бюлетината, за да се чува гласът на България в Европа!”, призова хората народният представител Владислав Николов. Избори 2019. Платено съдържание. Купуването и продаването на гласове е престъпление.", "date": "2019.05.20", "title": " Андрей Новаков в Плевен: Работим за това държавата да става по-богата, а животът на хората – по-добър\t"}
{"url": "https://trud.bg/%d1%86%d1%81%d0%ba%d0%b0-%d0%b2-%d0%b1%d0%b8%d1%82%d0%ba%d0%b0-%d0%b7%d0%b0-%d1%87%d0%b5%d1%81%d1%82%d1%82%d0%b0-%d1%81%d0%b8/", "text": "Ще дойде или не 32-ата титла на „Българска армия“?  Утре всички неудачи в дербитата през сезона нямат значение. ЦСКА не трябва да се интересува от мача „Ботев“ – „Лудогорец“. Трябва да излезе във вечното дерби, все едно при победа ще спечели титлата. Пеп Гуардиола бе забранил на щаба си да казва какво прави „Ливърпул“, когато „Манчестър Сити“ играеше за титлата и спечели с 4:1. Сега старата лисица Любко Петрович трябва да направи същото.  ЦСКА не излиза срещу „Левски“ за второ място. Титлата не зависи от „червените“, от тях зависи честта им. Твърде много мачове ЦСКА не направи достатъчно, за да спечели дерби. Съдбата реши друго – надежда за титла навръх националния празник 24 май. От 2012 година и гостуването в Разград, загубено с 0:1, най-успелият клуб на България не е бил толкова близо до титлата.  Вечното дерби е въпрос на чест за ЦСКА. Останалото е работа на съдбата! И, разбира се, на футболна класа.", "date": "2019.05.20", "title": " ЦСКА в битка за честта си"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-68-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b2-%d0%ba%d1%8a%d1%80%d0%b4/", "text": "68-годишен мъж бил намерен мъртъв в землището на село Равен, съобщиха от пресслужбата на полицията. Селото се намира на около 16 км югоизточно от Кърджали. Тялото било открито около 18 часа на 19 май. За случая е подаден сигнал в РУ-Момчилград. Не са открити следи от насилствена смърт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Намериха тялото на 68-годишен мъж в Кърджалийско"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%b0%d0%ba%d0%be-%d1%82%d1%80%d0%b8%d0%bc%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8/", "text": "Следващият Европейски парламент ще финализира процедурата за пакета „Мобилност“. Вероятно ще отпаднат част от неиздържаните текстове в сегашния вариант на пакета и през 2020 година ще бъде приет регламент. Това каза кандидатът за евродепутат от листата на ГЕРБ и СДС Андрей Новаков на среща с автобусни и товарни превозвачи от региона на Плевен. „Трима от българските евродепутати не присъстваха на гласуването на пакета „Мобилност“. С техния глас днес вече щехме да говорим за пакета в минало време“, обясни Новаков. Той заяви, че ако получи подкрепата на хората – ще поиска членство в Комисията по транспорт, за да отстоява интереса на българските превозвачи. „Разговорите по пакета „Мобилност” ще се подновят зимата на тази година и затова е много важно какви хора българите ще изпратят в ЕП“, отбеляза кандидатът за евродепутат. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Андрей Новаков: Ако тримата български евродепутати бяха участвали в гласуването на пакета „Мобилност“, днес щяхме да говорим за него в минало време\t"}
{"url": "https://trud.bg/%d0%b4%d0%b5%d0%bc%d0%b8-%d1%80%d0%be%d1%83%d0%b7-%d0%ba%d0%b0%d1%82%d0%be-%d0%b3%d1%80%d1%8a%d1%86%d0%ba%d0%b0-%d0%b1%d0%be%d0%b3%d0%b8%d0%bd%d1%8f-%d1%81%d0%bd%d0%b8%d0%bc%d0%ba%d0%b8/", "text": "Моделът Деми Роуз се преобрази в гръцка богиня, обличайки много ефирна и изрязана бяла рокля. 24-годишната Деми засне фотосесия за марка бански костюми в луксозен хотел в Тунис. В профила си в Instagram, тя сподели кадър от фотосесията, но най-разголените снимки изтекоха в онлайн пространството. Освен с  , Деми стана популярна и с връзката си с рапъра Тайга, който пък излизаше с Кайли Дженър. Много от последователите на модела дори я сравняват с най-младата милиардерка, което пък й носи още повече слава.", "date": "2019.05.20", "title": " Деми Роуз като гръцка богиня (СНИМКИ)"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%b0%d0%b9%d1%84%d0%b5%d0%bb%d0%be%d0%b2%d0%b0%d1%82%d0%b0-%d0%ba%d1%83%d0%bb%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be/", "text": "Айфеловата кула бе евакуирана, след като бе забелязан мъж, катерещ се по нея. Властите съветват хората да отложат посещенията си до по-нататъшно уведомление. Според потребители на Туитър полицията е пристигнала на мястото на инцидента и преговаря с него. Районът в близост до Айфеловата кула понастоящем е отцепен от полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Евакуираха Айфеловата кула, след като бе забелязан мъж, катерещ се по нея"}
{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d1%82%d0%b0%d0%ba%d1%81%d0%b8%d1%82%d0%b5-%d0%b7%d0%b0-%d1%80%d0%b0%d0%b4%d0%b8%d0%be%d1%87%d0%b5%d1%81%d1%82%d0%be%d1%82%d0%b8/", "text": "Намаляват цените за 2,6 и 3,6 GHz Намаляването на таксите за радиочестотен спектър е важно условие за повече инвестиции в сектора на мобилните комуникации. Това мнение изразиха трите големи телеком оператори – А1, VIVACOM и Теленор на среща с министъра на транспорта Росен Желязков и председателя на Комисията за регулиране на съобщенията Иван Димитров. Росен Желязков подчерта значението на съвместната работа между министерството, регулатора и бизнеса като основа за развитие на сектора. Общо бе мнението на участниците в срещата, че активно използване на технологиите ще повиши конкурентоспособността на държавата. Чрез създаването на по-благоприятни условия за развитие на мобилните комуникации, България би могла да има водеща роля в региона и в ЕС, заявиха представители на телекомите. Те представиха своето виждане за намаляване на таксите за радиочестотен спектър, тъй като при текущите цени липсва инвестиционен интерес. Операторите приветстваха направените първи предложения на КРС по отношение на намалението на цените за 2,6 и 3,6 GHz радиочестотна лента, като стъпка за стимулиране на инвестициите.", "date": "2019.05.20", "title": " Намаляват таксите за радиочестоти"}
{"url": "https://trud.bg/%d0%b8%d0%b7%d1%8f%d0%bb%d0%b8-%d1%81%d0%bc%d0%b5-12-000-%d1%82%d0%be%d0%bd%d0%b0-%d0%bc%d0%b5%d0%b4-%d0%be%d1%82-%d1%82%d1%80%d0%b5%d1%82%d0%b8-%d1%81%d1%82%d1%80%d0%b0%d0%bd%d0%b8/", "text": "България е внесла около 12 000 тона пчелен мед от страни извън Европейския съюз и едва 3,5 тона от ЕС, показват данни на Евростат за 2018 г. В същото време от страната ни са изнесени около 10 000 тона пчелен мед (или 103 600 кг) за Европа и около 4 тона за трети страни. България е важен износител на качествен мед за Германия, Австрия, Италия, Франция, САЩ и Норвегия, като напоследък експортираме количества и за страни от Близкия Изток (без Турция), коментира Михаил Михайлов, председател на Обединения български пчеларски съюз. По думите му, въпреки че делът ни на пазара в ЕС е едва 1%, качеството на родната продукция е високо. За да пробием на пазара е нужно българските пчелари да продават под обща марка. Друг проблем на сектора е високата смъртност на пчелите през последния месец, заради пръскането на посевите с пестициди. В някои райони на Северна България има регистрирана почти 100-процентова смъртност на пчели, посочи Михайлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Изяли сме 12 000 тона мед от трети страни"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81%d1%8a%d0%b1%d1%80%d0%b0-%d0%bd%d0%b0%d0%b9-%d0%bf%d1%8a%d1%81%d1%82%d1%80%d0%b8%d1%82%d0%b5-%d0%b8-%d0%b5%d0%ba%d0%b7%d0%be/", "text": "Заместник-кметът по култура и хуманитарни дейности Христина Шопова постави началото и официално откри за първи път в Благоевград Пеперудена стая, съобщиха от община Благоевград. „Искам да благодаря за прекрасната идея. Благоевград се нареди до други 2 града,така че сме в Топ 3 и това ни прави горди,че имаме нещо ново и различно.Благодаря на целия екип на Регионален исторически музей,за това че с много работа отваря вратите към всички“, каза в част от словото си Христина Шопова. Изложбата се намира в Регионален исторически музей- Благоевград и ще бъде достъпна за жителите и гостите на Благоевград до 20 юни 2019 г.  В рамките на един месец посетителите на музея ще имат невероятната възможност да се насладят на над 100 вида от най-красивите и атрактивни насекоми на Земята. Експерти създават условия, които в максимална степен пресъздават естествената им среда на живот. Тя включва тропическа растителност, висока влажност и подходяща температура. Тропическите създания идват от различни краища на света. Благоевград е третият град в страната, в който се реализира такава изложба. От Регионален исторически музей са подготвили тематични занимания за децата на Благоевград, сред които изработване на магнити под формата на пеперуди, картички, рисунки и други. С изработените артикули децата може да участват в изложбата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Благоевград събра най- пъстрите и екзотични пеперуди в изложбата „Живи тропически пеперуди“"}
{"url": "https://trud.bg/%d0%b7%d0%b0%d0%bf%d0%bb%d0%b0%d1%89%d0%b0-%d0%bb%d0%b8-%d1%81%d0%b5-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%b5%d0%bd-%d1%82%d1%80%d1%83%d0%b4-%d0%bf%d0%be-%d0%b2%d1%80%d0%b5%d0%bc%d0%b5/", "text": "Въпрос:  Имам заповед за командировка в съботен ден. Следва ли едновременно да ми бъдат изплатени командировъчни разходи и извънреден труд на база на командировъчната заповед, или е необходимо друга заповед за изплащане на извънредния труд за ден събота? В. Априлов, гр. Смолян Отговор:  Съгласно чл. 2 от Наредба за командировките в страната (НКС) командировките се определят в календарни дни и включват дните за изпълнението на задачата, дните на пътуването и почивните и празничните дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Заплаща ли се извънреден труд по време на командировка?"}
{"url": "https://trud.bg/%d0%bf%d0%be-%d0%b8%d1%81%d0%ba%d0%b0%d0%bd%d0%b5-%d0%bd%d0%b0-%d0%be%d0%ba%d1%80%d1%8a%d0%b6%d0%bd%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b1%d1%83/", "text": "По искане на Окръжна прокуратура – Бургас, съдът задържа под стража Идрис М., съобщиха от прокуратурата. Той е обвинен за това, че на 31.10.2017 г. в гр. Бургас, ул.„Фердинандова“, на публично място – пред входа на Държавна Опера Бургас, без надлежно разрешително, държал с цел разпространение високорисково наркотично вещество – над 7 гр. метамфетамин (на стойност 183 лева) и деянието е извършено при условията на опасен рецидив – престъпление по чл.354а, ал.2, изр.2, т.4, вр. чл.1, вр. чл.29, ал.1, б. „А“ от НК. Според прокурора, налице е обосновано предположение за това, че Идрис М. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши друго престъпление. Съдът прие мотивите на прокурора и задържа под стража Идрис М. Определението на Окръжен съд –Бургас може да бъде обжалвано пред Апелативния съд в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " По искане на Окръжна прокуратура – Бургас, съдът задържа под стража Идрис М., обвинен в държане с цел разпространение на високорисково наркотично вещество"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b7%d0%b4%d0%b0%d0%b4%d0%b5-%d0%b0%d0%b2%d1%82%d0%be%d0%b3%d1%80%d0%b0%d1%84%d0%b8-%d0%bd%d0%b0-%d0%b1%d0%b5%d0%bd%d0%b7%d0%b8%d0%bd%d0%be/", "text": "Министър-председателят Бойко Борисов раздаде автографи на бензиностанция на път за Поморие, където ще направи инспекция на стартиралото изграждане на обходния път на града. Това съобщия самият той в пост на официалния си профил във фейсбук. Преди да се отправи към морето, премиерът присъства на откриването на разширението на завод за компоненти за автомобилната индустрия в Пазарджик и инспектира обходния път на града. Там той спомена, че се предвижда и проект за изцяло ново трасе на околовръстния път на Пазарджик, което да изведе напълно тежкия трафик от урбанизираните територии. Премирът инспектира и реконструкцията на пътя Пловдив – Асеновград и отбеляза, че е станала много хубава. „С изграждането на отсечката се осигурява бърз транспортен достъп на жителите от общините Куклен и Асеновград и от област Смолян до АМ „Тракия“. Този път е основната връзка на летище Пловдив и индустриалния район в околностите на Пловдив до Транс-европейска транспортна мрежа“, каза Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Борисов раздаде автографи на бензиностанция на път за Поморие (СНИМКИ)"}
{"url": "https://trud.bg/%d1%82%d0%b0%d0%bd%d1%86%d1%8c%d0%be%d1%80%d0%b8-%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d0%b0%d0%b3-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b0%d0%b2%d1%82%d0%be%d0%bc/", "text": "Автомобил за нуждите на отделението по неонатология дариха на варненската АГ-болница танцьорите от фолклорен клуб „Моряците“. Средствата в размер на 21 700 лв. те събраха чрез мащабна благотворителна кампания под мотото „Заедно за най-малките“, в рамките на която бяха организирани концерт и серия от базари. Със специализирания автомобил ще се транспортират до Дома за медико-социални грижи в кв. Виница недоносени пеленачета, които имат нужда от доотглеждане. Това е пореден жест на „Моряците“ към болницата, след като преди 3 г. те дариха средства, с които бе закупена хистероскопска апаратура. Клубът, който преди дни навърши 7 г., се включва активно и в други благородни каузи в полза на различни институции за деца. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Танцьори дариха на АГ-болницата автомобил за бебета"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d1%81%d0%b8%d0%bb%d0%b2%d0%b0-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5%d1%81%d1%82%d0%b2/", "text": "Гарантирана е поверителността на данните Главният прокурор Сотир Цацаров подписа меморандум за разбирателство между Прокуратурата на Република България и Европейската инвестиционна банка (ЕИБ). Документът е за укрепване и засилване на сътрудничеството и обмена на информация между двете институции, като важно средство в борбата срещу измами, корупция, съглашателство, принуда, възпрепятстване, организирана престъпност, изнудване, изпиране на пари и финансиране на тероризма и тяхното отражение върху националния бюджет и проектите, съфинансирани от фондовете на ЕИБ. Специализирано звено във Върховна касационна прокуратура и Отделът за разследване на измамите в ЕИБ са поели ангажименти да обменят документи и информация, когато последните са необходими във връзка са разследване на измамни и незаконни практики и свързаните с тях престъпления. Чрез подписването на меморандума за разбирателство са поставени основите на по- тясно оперативно сътрудничество за постигане на целите разследвания – наказателни и административни, и други оперативни дейности. Предвидена е възможност Прокуратурата и ЕИБ да си предоставят и техническа помощ, включително обмен на най- добри практики, технически средства за разследване, на методи за обработване и анализ на данни от разследвания, експертен опит в информационните технологии или оборудване за разследване. Поети са ангажименти и за гарантиране на поверителността на информацията. Европейската инвестиционна банка е дългосрочна кредитна институция на ЕС и е единствената банка, притежавана и представляваща интересите на държавите-членки на съюза. Като най-големият многостранен кредитополучател и кредитор, ЕИБ предоставя финансиране и експертен опит за стабилни и устойчиви инвестиционни проекти, които допринасят за постигане на целите на политиката на ЕС.", "date": "2019.05.20", "title": " Прокуратурата засилва сътрудничеството с ЕИБ\t"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%bc%d0%be%d0%bc%d1%87%d0%b8%d0%bb%d0%b3%d1%80%d0%b0%d0%b4-%d0%b0%d0%ba%d0%be-%d1%81%d0%bc/", "text": "Екипът на Централния лъч на Движението бе в Кърджалийска област. Председателят на ДПС Мустафа Карадайъ заедно с ръководството на партията и общински кметове пристигнаха в Джебел за да поздравят жителите на града по повод Деня на Джебел. Представителите на ДПС поднесоха цветя пред паметника в центъра на града, където се състоя и молитва в памет на жертвите на т. нар. „възродителния процес“. „Ако сме сгрешили, простете. Ние прощаваме!“ призова председателят на ДПС Мустафа Карадайъ по време на митинг от площада в Момчилград. Той даде пример с 2017 година, когато 100 000 гласа отидоха в празното, което доведе на власт в България националистите. Предизборният митинг започна с поднасянето на цветя и венци пред паметника на жертвите на т. нар. възродителен процес в центъра на града. „ГЕРБ казват: „Ние имаме 100 000 гласа от мюсюлманите в България. Те получават политическа сила от нашите гласове, получават власт чрез нашите гласове и ползват тази власт против нас. В европейския парламент заедно с нашите депутати отстояват езиковото многообразие. Идват в България, в нашата родина и забраняват нашия, турския език по време на предизборна кампания. Двоен стандарт, двоен аршин, лицемерие“, допълни Карадайъ. На централният площад се бяха събрали стотици момчилградчани, активисти и симпатизанти на ДПС, народни представители, кметове на общини и населени места, председатели на общински съвети и общински съветници от цялата област Кърджали. „Нашето единство се нарича ДПС. Каузата ни е твърде голяма, за да се борим помежду си. Ние сме пазителите на мира, стабилността и сигурността в държавата”, каза от трибуната Мустафа Карадайъ. „В Европейския парламент нашите представители отстояват езиковото многообразие. Младежката организация на ДПС е най-голямата в Европа с над 20 000 членове. Ние залагаме на доброто бъдеще на децата си. Нашето единство се нарича ДПС!“, заяви Карадайъ. По повод свещения месец Рамазан председателят на ДПС Мустафа Карадайъ даде ифтар в кв. „Възрожденци“. „Мотото на ДПС е „Ние залагаме на младите!”, но какви са младите в ДПС – млади, хубави, красиви, образовани, знаещи, можещи, доказали себе си в секторите, в които се развиват. Това е ДПС, това е нашата листа“, подчерта Мустафа Карадайъ. „Ако ми позволите, в Деня на Ататюрк искам да направя една аналогия. Ние през месец май честваме майските събития. Велики лидери, като великият Ататюрк се раждат на сто години веднъж, е казал народът, но ние в България имаме също един велик лидер – нашият почетен председател д-р Ахмед Доган, който направи така, че преходът от тоталитарна власт към демокрация да стане по безкръвен начин. Това постигнахме ние от ДПС. Нашата мисия е да пазим целостта на страната, да пазим мира, стабилността и сигурността в нашата родина“, заяви лидерът на ДПС. Зам.-председателят на ПГ на ДПС Йордан Цонев напомни грозните събития по време на т. нар. „възродителен процес“ като каза, че помним събитията от 1989г., когато тоталитарната власт стреляше с куршуми срещу българските мюсюлмани. Но помним и 2017г., когато на власт дойдоха националистите и им дадохме възможност да стрелят с думи срещу вас, напомни Цонев. През 1989г. на пътя на куршумите заставаха нашите герои. От 2017 до днес на пътя на думите застават вашите избраници, ние от парламентарната група на ДПС и всеки ден ще се борим срещу езика на омразата, защото ние не искаме да се разделя нашата страна, бе категоричен той. На предизборните срещи присъстваха и зам.-председателят на ДПС Ахмед Ахмедов, кметът на Кърджали и зам.-председател на ДПС инж. Хасан Азис, народните представители Ерол Мехмед, Адлен Шевкед, д-р Джевдет Чакъров, Хайри Садъков и Елхан Кълков, евродепутатите Неджми Али и Искра Михайлова, председателят на Младежко ДПС евродепутат Илхан Кючюк, членът на ЦОБ Ердинч Хайрула, областният председател на ДПС Кърджали Изет Шабан, кандидатите за евродепутати Атидже Алиева-Вели, Севим Мусак, Станислав Анастасов, Антоанета Асенова, Петър Чобанов, Сунай Якуб, Танер Кабилов и Цветан Енчев, общински кметове, областни и общински председатели на ДПС от страната. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Мустафа Карадайъ от Момчилград: Ако сме сгрешили, простете. Ние прощаваме! Нашето единство се нарича ДПС!\t"}
{"url": "https://trud.bg/%d1%83%d1%87%d0%b8%d0%bb%d0%b8%d1%89%d0%b5-%d1%81%d1%82%d0%b0%d0%b2%d0%b0-%d0%b1%d1%8e%d1%80%d0%be-%d0%bf%d0%be-%d1%82%d1%80%d1%83%d0%b4%d0%b0/", "text": "Община Шумен предлага базата на затворено от 10 г. училище на Агенцията по заетостта, идеята е там да се нанесе Бюрото по труда. Следващата сесия на Общинския съвет на 30 май ще гледа предложението на кмета Любомир Христов и ако го одобри, трудовите посредници ще се нанесат в класните стаи и физкултурния салон. Ще ги получат безвъзмездно. Бюрото по труда е заплашено да остане без база, защото в момента се намира в сграда, собственост на обявената в несъстоятелност фирма „Универс“. Съдия изпълнител е предупредил наемателите за предстоящата продан. Известно е, че от години общината търси стопанин на сградата на школото, предлагала го е на различни министерства. Като структура на бюджетна издръжка Агенцията по заетостта няма да плаща наем за базата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.20", "title": " Училище става Бюро по труда"}
