{"url": "https://trud.bg/%d0%ba%d0%b8%d1%82%d0%b0%d0%b9-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b8%d1%80%d0%b0-%d0%b2%d0%be%d0%b5%d0%bd%d0%bd%d0%be%d0%bc%d0%be%d1%80%d1%81%d0%ba%d0%b0-%d0%bc%d0%be%d1%89/", "text": "Гостуваха 18 кораба от 13 приятелски страни Китай демонстрира най-модерните си кораби на внушителен парад по повод 70-годишнината от основаването на военноморските сили на армията на страната, предаде Ройтерс. Той се състоя в Жълто море край пристанище Циндао в провинция Шандун. В парадния строй от общо 32 кораба бе и показаният за пръв път най-нов ескадрен миноносец „Нанчан”, способен да изпълнява както автономни задачи в близка и далечна морска зона, така и да действа в състава на корабна група. „Нанчан” е най-големият надводен ескортен кораб в света, дълъг 180 м и с водоизместимост около 13 000 тона. Снабден е с универсални вертикални пускови установки и може да носи на борда си над 100 ракети от различни класове. Във въздушната част на парада бяха демонстрирани 39 бойни самолета от различни модели на въоръжение във ВВС и ВМС на Китай. Показан бе е и първият китайски самолетоносач „Ляонин”, купен на старо от Украйна и напълно модернизиран авионосен крайцер. На борда му могат да се базират до 26 палубни изтребители „Цзян-15” – аналог на руските Су-33. Корабът е снабден и със зенитен ракетен комплекс с малък обсег, с автоматични артилерийски установки, както и с комплекс за отбрана срещу подводници. Не бе показан обаче вторият самолетоносач в китайските ВМС – „Шандун”, който е първият, изцяло проектиран и построен от китайски специалисти. Участие в парада взеха и 18 кораба от 13 приятелски на Китай страни като Русия, Индия, Тайланд, Виетнам. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Китай демонстрира военноморска мощ\t"}
{"url": "https://trud.bg/%d0%b7%d0%b0%d0%b5%d0%bc%d0%b8%d1%82%d0%b5-%d0%b7%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d1%81-%d0%bd%d0%be%d0%b2-%d1%80%d0%b5%d0%ba%d0%be%d1%80%d0%b4%d0%b5%d0%bd-%d1%80%d1%8a%d1%81/", "text": "Банките отпускат по-лесно финансиране Потребителските заеми на граждани нараснаха със 17,9% за година и в края на март са в размер на 9,334 млрд. лв., обявиха от БНБ. Това е поредният рекорден ръст на заемите за текущо потребление след като през февруари и декември увеличението беше със 17,7% на годишна база. Жилищните заеми за домакинствата също нарастват с рекордни темпове – с 11,5%, или с 1,11 млрд. лв. за година. Предоставените от банките ипотечни кредити се увеличават с най-бързи темпове от 2009 г. насам. Само за година обемът на отпуснатите заеми за домакинствата нарасна с 2,2 млрд. лв. Оказва се, че опитите на БНБ да охлади кредитирането засега не дават резултат. Още през миналата година БНБ реши, че от края на септември 2019 г. антицикличният капиталов буфер, приложим към отпуснатите кредити в страната, ще се повишава от 0% на 0,5%. А в края на март БНБ реши буферът да бъде увеличен на 1% от 1 април 2020 г., което означава, че банките ще трябва да заделят повече резерви за всеки отпуснат кредит. Опасенията на БНБ са, че при бъдещо покачване на лихвите или спад на икономическата активност ще се влоши способността на хората да обслужват кредитите си, което може да доведе до нарастване на лошите заеми. Сред основните причини за бързото нарастване на потребителските заеми са ниските лихви и повишаването на доходите. Голяма част от българите са по-уверени във финансовите си възможности и взимат по-големи заеми. Все по-често домакинства взимат потребителски кредит дори, за да доплатят цената за покупката на имот. Друга причина за бързото нарастване на потребителските заеми, е че банките започнаха да отпускат по-лесно заеми и много хора, които досега взимаха бързи кредити, се обръщат за финансиране от банките, чиито лихви са много по-ниски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Заемите за граждани с нов рекорден ръст\t"}
{"url": "https://trud.bg/%d0%bd%d0%be%d0%b2%d0%b0-%d0%bf%d0%b0%d1%80%d1%82%d0%b8%d1%8f-%d1%89%d0%b5-%d0%b0%d0%b3%d0%b8%d1%82%d0%b8%d1%80%d0%b0-%d0%b7%d0%b0-%d0%be%d1%81%d1%82%d0%b0%d0%b2%d0%b0%d0%bd%d0%b5/", "text": "Седмината отцепници от фракциите на консерватори и лейбъристи в британския парламент, които преди месец сформираха „Независимата” група, заявиха намеренията си да участват и агитират за оставане в ЕС на изборите за Европарламент в края на май. Те ще се проведат заради отсрочката на Брекзит, която премиерката Тереза Мей получи в началото на април. В листата, обявена от „Промяна за Обединеното кралство” (Change UK), фигурират значими обществени личности, сред които сестрата на бившия външен министър на Великобритания Борис Джонсън – Рейчъл, заедно с утвърдения телевизионен водещ на Би Би Си Гавин Еслър и бившия полски министър на финансите с британски паспорт Яцек Ростовски. Новата партия няма да търси предизборен съюз с политически съмишленици, за да запази профила си на „новия алианс за оставане” в ЕС.", "date": "2019.04.23", "title": " Нова партия ще агитира за „оставане” в ЕС"}
{"url": "https://trud.bg/%d0%bd%d0%b8%d0%b3%d0%b5%d1%80%d0%b8%d0%b9%d0%ba%d0%b0%d1%82%d0%b0-annahstasia-%d0%bf%d0%be%d0%b4%d0%b3%d1%80%d1%8f%d0%b2%d0%b0-lenny-kravitz-%d0%b2-%d0%b0%d1%80%d0%b5%d0%bd%d0%b0-%d0%b0/", "text": "Турнето представя единадесетия му студиен албум Raise Vibration Изпълнителката наскоро издаде дебютния си албум и вече печели фенове по целия свят Американската соул певица Annahstasia ще подгрее мегазвездата Lenny Kravitz на концерта му в София на 4 май в зала “Арена Армеец”. Певицата с нигерийски произход и работи заедно с австралийския продуцент Jay Cooper, а продукциите им имат характерно хип-хоп и електронното звучене. Дебютният миниалбум на певицата “Sacred Bull”, който излезе на наскоро, предизвика изключително голям интерес. Със специфичното си и разпознаваемо звучене, Annahstasia печели все повече фенове по целия свят. Концертът на Lenny Kravitz в София е част от световното турне, с което представя единадесетия си студиен албум – Raise Vibration. Заедно с издаването му през септември 2018 г. Лени стартира световната си обиколка, която продължава и през тази година. Той е определян като един от най-успешните музиканти на нашето време, на сцена е вече над 25 години. Вдъхновен от соул, рок и фънк звученето на 60-те и 70-те години, музикантът, композитор и продуцент е носител на 4 поредни награди “Грами”и поставя рекорд за най-много спечелени награди в категория “Най-добро мъжко вокално рок изпълнение”. Билетите за концерта му в София ще бъдат на цени от 60 до 140 лева. Това е трета изява на американската звезда пред българска публика. За първи път той пя в София през 2007 година, а през 2012 г, изнесе запомнящ се концерт в “Арена Армеец”. Лени е известен с това, че прави албумите си с минимална чужда намеса – той сам пише текстовете и музиката, аранжира и продуцира песните си. Освен че пее, свири на китара, барабани, хармоника, перкусии, клавирни инструменти и ситар (индийски струнен инструмент).", "date": "2019.04.23", "title": " Нигерийката Annahstasia подгрява Lenny Kravitz в „Арена Армеец”\t"}
{"url": "https://trud.bg/%d0%b4%d0%b8%d0%b7%d0%b0%d0%b9%d0%bd%d0%b5%d1%80%d0%ba%d0%b0-%d0%bf%d1%80%d0%b5%d0%b2%d1%80%d1%8a%d1%89%d0%b0-%d0%bc%d0%b0%d0%bb%d0%ba%d0%b0%d1%82%d0%b0-%d1%87%d0%b5%d1%80%d0%bd%d0%b0-%d1%80%d0%be/", "text": "Трикольорът и бродерията са сред основните елементи Венета Райкова, създател на модния бранд “Меме Мор” съчета непреходното в модата – малката черна рокля, с непреходното от България – народната носия. Роклите й бяха демонстрирани по време на медийна презентация на бранда. Водещ на събитието беше проф. Любомир Стойков, председател на Академията за мода. Той обяви, че произведенията на Венета Райкова вече са впечатлили ценители на модата в Китай, където през месец юни 2019 г. в Нанджинг ще бъде открит нейн бутик. Акцент в дизайна е изкусната техника за допълване на принт с цветовете на трикольора и бродерия, базирана на българската шевица. По време на събитието бяха демонстрирани десет рокли, всяка със свое име: “Мускал”, “Йероглиф”, “Шевица”, “Мрежа”, “Роза”, “Детелина”, “Градина”, “Българка”, “Канатица”, и булчинска рокля “Престилка”. Венета Райков разясни символите и техните послания във всяка от роклите. Тя сподели също, че именно универсалното значение на символи и знаци от шевиците е направило силно впечатление в Китай, където българската шевица е припознавана и идентифицирана с елементи от местната култура.", "date": "2019.04.23", "title": " Дизайнерка превръща малката черна рокля в съвременна носия\t"}
{"url": "https://trud.bg/%d1%82%d0%be%d0%bf%d0%bb%d0%b0%d1%82%d0%b0-%d0%b2%d0%be%d0%b4%d0%b0-%d0%b8-%d0%bf%d0%b0%d1%80%d0%bd%d0%be%d1%82%d0%be-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d0%be%d0%b1%d0%b7%d0%be/", "text": "Топлата вода и парното ще са с по-високи цени от юли. Увеличението се налага заради сериозната динамика в цените на петрола на международните пазари, обясни Иван Иванов, председател на Комисията за енергийно и водно регулиране. „След като вчера американският президентът Доналд Тръмп обяви, че от 1 май ембаргото върху иранския петрол влиза в сила за всички държави по света, цената на петрола нараства бързо”, посочи той. Иванов увери, че няма да има драстично увеличение на цената на топлинната енергия. „Нито 108%, нито 88% ще бъде скокът в цената. Колко точно ще е поскъпването, ще отговорят експертите на КЕВР”, каза председателят на регулатора. Припомняме, че преди няколко дни различните топлофикации в страната поискаха увеличение на цените между 3 и 108%, като за най-голямо поскъпване настоя габровското дружество, а за най-малко – столичното. Междувременно от „Топлофикация” София заявиха пред „Труд”, че засега парното в столицата няма да спира. Причината е, че не е изпълнено нито едно от двете задължителни условия – среднодневната температура да е над 12 градуса, както и да има прогноза за дългосрочно затопляне на времето, обясни говорителят на „Топлофикация” София Елизабет Павлова. Тя напомни, че според нормативната уредба дружеството трябва да осигурява отопление от 1 октомври до 30 април. Така че след края на месеца парно може да има, само в жилищни сгради, в които има решение на етажната собственост топлоподаването да продължи. От днес без парно вече са жителите на Козлодуй и Бургас, а от вчера то беше спряно в Пловдив, Плевен и Враца. В София се очаква отоплителният сезон да приключи също тази седмица, съобщиха от една от фирмите за топлинно счетоводство. Затова годишното отчитане на топломерите на клиентите є в София стартира от 29 април и ще продължи до края на май. Изравнителните сметки за София ще бъдат изготвени и разпратени към домоуправителите до 5 юли 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Топлата вода и парното поскъпват (обзор)\t"}
{"url": "https://trud.bg/2-%d0%be%d1%84%d0%b5%d1%80%d1%82%d0%b8-%d0%b7%d0%b0-%d1%81%d1%82%d1%80%d0%be%d0%b5%d0%b6%d0%b0-%d0%bd%d0%b0-%d0%b3%d0%b0%d0%b7%d0%be%d0%b2%d0%b0%d1%82%d0%b0-%d0%b2%d1%80%d1%8a%d0%b7%d0%ba%d0%b0-%d1%81/", "text": "Предстои оценка на предложенията  Две оферти са постъпили за изграждането на газовата връзка с Гърция. Предложенията вчера бяха отворени в офиса на проектната компания „Ай Си Джи Би”. От поканените пет обединения, които бяха допуснати до втората фаза на търга, оферти са подали само две – гръцката J&P AVAX S.A и обединение ДЗЗД IGB – 2018, в което влизат двете големи български компании „Главболгарстрой Интернешънъл” и GP Group и италианският им партньор – Бонати С.п.А, И двете оферти покриват зададените изисквания и предварително обявените условия за изпълнение на поръчката и са допуснати до техническа оценка, обясниха от проектната компания. Подадената от ДЗЗД IGB – 2018 цена е в размер на 229 700 000 евро без ДДС, а предложението на J&P AVAX S.A. е на стойност 144 850 000 евро без ДДС. Предстои да се извърши комплексна оценка, след което възложителят ще оповести крайното класиране и участника, избран за изпълнител. Очаква се изпълнителят да бъде обявен до средата на месец май.", "date": "2019.04.23", "title": " 2 оферти за строежа на газовата връзка с Гърция\t"}
{"url": "https://trud.bg/%d0%b1%d0%bb%d0%b8%d0%b7%d0%be-100-%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d1%83%d1%87%d0%b8%d0%bb%d0%b8%d1%89%d0%b5-%d0%bd-%d0%b9-%d0%b2%d0%b0%d0%bf%d1%86%d0%b0%d1%80%d0%be/", "text": "Близо 100 ученици от седми и осми клас на училище „Н.Й.Вапцаров” – Айтос преминаха превантивно обучение по темата „Наркотици – видове и въздействие върху човешкия организъм, престъпни състави и наказателна отговорност”, организирано от „Ротари клуб” – Айтос, съобщиха от ОД на МВР-Бургас. В обучението, проведено от инспектора по превенция към ОДМВР – Бургас Цветелина Рандева бяха засегнати различните видове наркотични вещества и влиянието им върху физическия и психически статус на употребяващия, рисковете при употребата на забранените субстанции, както и наказателната отговорност за производство и разпространение на наркотици. Подрастващите се запознаха с опасностите, следващи употребата на популярните в последните години амфетамини и метамфетамини, като с изненада реагираха на информацията, че сред представителите на първата категория са някои от хапчетата за отслабване. Важен бе и факта, че към зависимите от дроги бяха причислени и ползващите анаболни стероиди, кофеинови субстанции, енергийни напитки, както и антидепресанти. Инспектор Рандева запозна присъстващите и с въздействието върху човешкия организъм на отшумяващите наркотици, като хероин и инхаланти. С риск да предизвика и любопитството на подрастващите бе разгледана групата на халюциногените с най-ярки представители LSD и магическите гъби. Ясно бяха разграничени външните белези при употребата на различните видове наркотици, както и въздействието им / физическо и психическо/ върху човешкия организъм. Във втората част на превантивното обучение учениците от училище „Н.Й.Вапцаров” – Айтос се започнаха с правните фигури на малолетното, непълнолетното и пълнолетно лице, както и с правата и задълженията на отделните фигури. Разяснена им бе наказателната отговорност, предвидена в Наказателния кодекс за производството, държането и разпространението на наркотични вещества, както и за възможните смегчаващи или утежняващи вината обстоятелства. Подобни превантивни занимания с учениците от останалите две айтоски училища – „Атанас Манчев” и „Христо Ботев”, организирани от „Ротари клуб” – Айтос със съдействието на ОДМВР – Бургас, е предвидено да се проведат в следващите учебни дни, като освен инспектора по превенция в заниманията ще се включат и служители от „Специализираните полицейски сили”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Близо 100 ученици от училище „Н.Й.Вапцаров” – Айтос преминаха превантивно обучение по темата за наркотици"}
{"url": "https://trud.bg/%d0%b2%d0%b5%d0%b1%d0%b5%d1%80-%d1%89%d0%b5-%d1%81%d0%bf%d0%b8%d1%80%d0%b0-%d1%81%d0%b5%d0%b2%d0%b5%d1%80%d0%b5%d0%bd-%d0%bf%d0%be%d1%82%d0%be%d0%ba-2/", "text": "Водещият кандидат на европейската десница ЕНП за нов шеф на Еврокомисията Манфред Вебер се зарече ако бъде избран за поста, да даде всичко от себе си, за да спре проекта за газопровод „Северен поток 2”. В интервю за полския в. „Полска таймс” Вебер посочи, че тръбата от Русия до Германия „не е в интерес на ЕС, защото ще засили зависимостта от руски енергийни източници”. „Като шеф на ЕК ще използавм всички процедури, за да блокирам „Северен поток 2”, допълни Вебер. На забележката, че позицията му е в конфликт с тази на родната му Германия, която подкрепя проекта, той отвърна, че не е кандидат на Германия за шеф на ЕК, а на ЕНП.", "date": "2019.04.23", "title": " Вебер ще спира „Северен поток 2”"}
{"url": "https://trud.bg/%d0%b3%d0%b5%d1%80%d0%b1-%d0%be%d1%82%d1%81%d1%82%d1%8a%d0%bf%d0%b8%d1%85%d0%b0-%d0%b7%d0%b0-%d0%b0%d0%b4%d0%b2%d0%be%d0%ba%d0%b0%d1%82%d1%81%d0%ba%d0%b8%d1%82%d0%b5-%d0%b4%d0%be%d0%bd%d0%be%d1%81/", "text": "ГЕРБ внесе в деловодството на парламента промени в Закона за мерките срещу изпирането на пари, с които адвокатите няма да докладват клиентите си. Първоначалната идея за отпадане на адвокатската тайна срещна отпор в съсловието от юристи. “С направените промени в Закона за мерките срещу изпирането на пари се изясниха въпросите, че адвокатите не са доносници и защитават всички български граждани”, категорична бе Ралица Негенцова, председател на Висшия адвокатски съвет. Председателят на вътрешната комисия Пламен Нунев заяви, че на заседание на комисията новите тектове ще бъдат гласувани на първо четене.", "date": "2019.04.23", "title": " ГЕРБ отстъпиха за адвокатските доноси"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb-1-%d0%b8-2-%d0%b2-%d0%b1%d0%bb%d0%b0%d0%bd%d0%ba%d0%b8%d1%82%d0%b5-%d0%b7%d0%b0-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b0-%d0%b2-%d1%81%d0%be/", "text": "Било заради промяна на софт­уера на сайта ВМРО предупреди за безполови “биороботи” в онлайн системата При попълване на онлайн бланката за регистрация в системата на Столична община за кандидатстване в детска градина се появиха не традиционните майка и баща, а “Родител 1” и “Родител 2”. Това алармира председателят на “Патриоти за София” в Столичния общински съвет и член на ръководството на ВМРО Карлос Контрера. Пред “Труд” той потвърди, че в понеделник на сайта е пишело “Родител 1” и “Родител 2” и предостави снимка. Днес обаче те бяха заменени с “майка” и “баща”. “Родител 1” и “Родител 2” са въведени за кратко в системата от фирма “Сирма Груп”, която от години поддържа сайта, а после са премахнати. От Столичната община съобщиха пред “Труд” че временната промяна е въведена в една от секциите на версиите на сайта заради промяна на софтуера. Според Контрера общината прави опити да налага джендър идеология. “Какви са тези “Родител 1” и “Родител 2”, някакви биороботи може би?! Не трябва да се внушава, че полът е нещо неясно. Все едно тези, които са измислили тази дивотия не са се пръкнали от майка и баща”, каза Контрера. “Пробутването на Родител 1 и Родител 2 напомня на скорошните френски напъни да обяснят, че мъже и жени няма, а има някакво си “то”. Правят го за да свикваме, но няма”, каза той. Контрера съобщи, че за проблема в Информационна система за обслужване на детските заведения от няколко дни са го алармирали родители, сред които е и депутатът от ВМРО Юлиан Ангелов. “В понеделник в около 15.00 ч., когато влязох в системата там беше написано “Родител 1” и “Родител 2”, потвърди пред “Труд” Ангелов. Преди седмици община Бургас поправи след сигнал електронната си система за кандидатстване на първолаци, където данни се попълваха под „Родител А“ и „Родител Б“. Вместо тях градската управа въведе „баща“ и „майка“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Родител 1 и 2 в бланките за забавачка в София (обзор)\t"}
{"url": "https://trud.bg/%d1%80%d0%b8%d0%b1%d0%b0%d1%80%d0%b8%d1%82%d0%b5-%d1%89%d0%b5-%d1%81%d1%82%d0%b0%d0%b2%d0%b0%d1%82-%d1%82%d1%83%d1%80%d0%be%d0%bf%d0%b5%d1%80%d0%b0%d1%82%d0%be%d1%80%d0%b8/", "text": "Турски сафрид по 7 лева килото заля рибната борса в Бургас преди Великден. Сафридът е едър, но не е вкусен като нашенския. Роден обаче няма. Рибарите от близкото до Бургас селище Ченгене скеле се оплакват, че заради лошото време уловът е под критичната точка. Само един от тях е влизал в морето вчера и наловил с въдица едва кило попчета. Уловът с мрежи е забранен до 15 май, а попчетата на пазара вървят по 5 лева за килограм. Морските, които ловят скарида, също се оплакват. 300 лева им излиза лицензът, а на ден хващат с големи усилия едва едно кило.  Като няма файда от рибарлък, от това лято ставаме туроператори, заканват се риболовците. Кметът на рибарското селище Ченгене скеле Диминър Янчев- Брадата, издаде тайна – от този сезон започват да возят летовници с лодка. Който иска може да лови риба, който иска – на романтична разходка до остров Света Анастасия, или както всички морски му казват – Острова. И без това живописното селище, с накацали по трите канала хижи, е атракция за гостите на Бургас. Дори култовата кръчма „Морски сговор“ отесняла и не може да ги побере. За местните нямало вече свободни маси и те се сърдели. Ще се помисли и за разширяване на кръчмата, в която хитът е вкусна рибена чорба. За Великден рибарите се стягат да отидат на параклиса „Свети Николай“ и да почетат празника. Повечето обаче ще са в Бургас със семействата си, довери Митко Брадата. Пастир от близко село им подарил овца. Затова за Гергьовден ще правят курбан и ще почетат именниците си, които са с най-живописните прякори: Гошо Изгорелия, Гошо Полицая и Гошо Чикагото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Рибари ще стават туроператори\t"}
{"url": "https://trud.bg/%d0%bf%d1%80%d0%be%d1%84-%d1%80%d1%83%d0%bc%d0%b5%d0%bd-%d0%b3%d0%b5%d1%87%d0%b5%d0%b2-%d0%bf%d1%80%d0%be%d0%b1%d0%bb%d0%b5%d0%bc%d1%8a%d1%82-%d0%bd%d0%b0-%d0%b4%d0%bd%d0%b5%d1%88%d0%bd%d0%be%d1%82/", "text": "„Спечелим ли европейските избори, ние имаме политическо основание да поискаме незабавно оставка на правителството и ще го направим. Българският народ не иска това управление. То има престъпен характер на крадци от висока класа, което е ясно на целият български народ. Проблемът на това управление не е в 10 или 30 апартамента, а че има милиардни загуби от нереализираните проекти в България“. Това каза в Павликени народният представител от БСП проф. Румен Гечев. Той участва в среща с гражданите, заедно с проф. Мариела Модева и с депутатите от Великотърновски регион Весела Лечева и Валентин Ламбев. „Ние искаме в ЕС да се защитава българският интерес през общите политики, защото не е ли обща политика на ЕС изграждането на АЕЦ „Белене“ – производството и износа на електроенергия; не е ли европейски проект „Южен поток“, който да осигурява природен газ за цяла Европа, или пък тръбопроводът Бургас- Александруполис?“, изброи проф. Гечев и заяви, че страната ни губи 400 милиона долара от нереализирани транзитни такси заради отказа от тези проекти. „Да сте видели голям инвестиционен проект по плана „Юнкер“ в нашата страна – бяха отделени 150 млрд. евро, от които в България идват жалки трохи. Защото българското правителство не се интересува от българския интерес. А големи инвестиционни проекти като атомна електроцентрала или газопроводи можеха да привлекат такива средства, които да задвижат българската икономика“, каза депутатът. „БСП е призвана да промени обществения живот в България; да прати в Брюксел хора, които ще защитават българските интереси чрез европейските политики – с мотивация, с морал и с професионализъм. Ние от БСП искаме да променим икономическата политика на ЕС, която задълбочава социалната поляризация в Европа. Богатите стават по-богати, бедните стават по-бедни. Ние искаме да променим това чрез промяна на политиката на Европа по отношение на инвестициите и заетостта и политиката към инвестиционните фондове. Представителите на БСП в ЕП ще участват активно в разработването на общоевропейските политики и променянето на техния облик, така че когато се приемат решенията в Брюксел, да са балансирани интересите на отделните страни-членки. Активното българско участие трябва да е с професионализъм, с идеи, с аргументи, с отлична езикова подготовка – само по този начин ние можем да променяме Европа в посока, която да е полезна на България“, допълни Гечев. Той припомни, че при премиер от БСП беше подадено заявлението за членство в ЕС през 1995г. Също при премиер-социалист завърши процесът и през 2007 г. България стана член на ЕС. „България винаги е на последно място по повечето критерии. България има вековни традиции в образованието, а отчитаме 40% функционална неграмотност на нашите деца. Страната ни има най-древната култура в ЕС, а е на опашката в културния туризъм. България е на различна скорост от Европа“, продължи темата проф. Мариела Модева. „След 12 години в ЕС, ние имаме тежки дисбаланси в регионалното развитие. Навсякъде, където държавата трябва да се намеси, има двоен стандарт, дискриминация и мачкане на противника. България е водена към авторитаризъм, доминация на малка група хора във властта. Нашата визия за Европа настоява за смяна на модела, по който се развива Европа“, обясни образователният експерт. Тя посочи опасността средствата от европейските фондове да намалеят или да се преразпределят след 2020 г. „В края на настоящия програмен период ние имаме само 22% изпълнение на оперативните програми. В сферата на образованието и науката е дори по-малко – 19%“, съобщи Модева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Проф. Румен Гечев: Проблемът на днешното управление не е в 10 или 30 апартамента, а че има милиардни загуби от нереализираните проекти"}
{"url": "https://trud.bg/%d0%bb%d1%8e%d1%82%d0%b2%d0%b8-%d0%bc%d0%b5%d1%81%d1%82%d0%b0%d0%bd-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b2%d0%bd%d0%b5%d1%81%d0%b5-%d0%b3%d0%b0%d1%80%d0%b0%d0%bd%d1%86%d0%b8%d1%8f/", "text": "Лютви Местан да внесе до 25 април гаранция от 10 000 лева, определи Окръжният съд в Кърджали. Лидерът на ДОСТ трябва да внесе парите, ако иска да остане на свобода, защото определението е окончателно, предаде 24rodopi.com. Припомняме, че лидерът на партия ДОСТ е обвиняем по досъдебно производство за причиняване на смъртта на 6-месечно бебе при  катастрофа, станала на 14 април на пътя Кърджали – Маказа, край село Загорско. Определението на съда е по повод жалба на Местан срещу паричната гаранция, наложена му от прокуратурата. Той вече веднъж обжалва мярката и тя беше отменена, но веднага след това прокуратурата му наложи повторно гаранция от 10 000 лева. Съдът в Кърджали е приел, че при вземане на мярката за неотклонение органът на досъдебното производство е взел предвид степента на обществена опасност на деянието, доказателствата срещу обвиняемия, семейното и имущественото му положение, възрастта и други данни за личността му. На този етап от разследването има достатъчно доказателства за съпричастност на обвинения Лютви Местан към разследваното престъпление, посочват магистратите. В определението е отбелязано, че Местан е един от участниците в катастрофата. Събрани са доказателства за имущественото състояние на обвиняемия, от които се установява, че същият притежава недвижими имоти и спестявания, като взетата мярка за неотклонение е съобразена с тях и е законосъобразна, се казва още в определението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Лютви Местан трябва да внесе гаранция от 10 000 лева до 25 април"}
{"url": "https://trud.bg/50-%d0%be%d1%82-%d1%81%d0%b4%d0%b5%d0%bb%d0%ba%d0%b8%d1%82%d0%b5-%d1%81%d0%b0-%d0%be%d1%89%d0%b5-%d0%bd%d0%b0-%d0%b5%d1%82%d0%b0%d0%bf-%d1%81%d1%82%d1%80%d0%be%d0%b5%d0%b6/", "text": "40 хил. евро за жилище в Поморие Созопол привлича с историята и културата си Цените на апартаментите с една спалня в Созопол са между 50 хил. и 65 хил. евро, а в Поморие такъв тип имоти се предлагат между 35 хил. и 42 хил. евро. Жилищата с две спални са на цени около 60 хил. евро в Поморие и между 80 хил. и 100 хил. евро в Созопол, показват данни на компания за недвижими имоти. Само в рамките на година цените на ваканционните имоти са постигнали умерен ръст в рамките на 10-15%. “От курортите в Южното Черноморие Созопол се задържа във фокуса на клиентите, търсещи “втори дом”, тъй като предлага класически ваканционни имоти и градът има забележителна история и култура. Заради това и цените са леко по-високи от другите дестинации на юг”, коментират от компанията. По-голямата част от настоящите собственици купуват ваканционен имот за лично ползване, но планират и отдаване под наем, извън периода на лятната си ваканция. Най-търсени са класическите ваканционни имоти – апартаментите с една или две спални в затворен комплекс с осигурени допълнителни услуги и целогодишна поддръжка. Според Теофил Петров, изпълнителен директор на компанията, делът на покупките с кредит би нараснал още, ако се увеличи предлагането на ваканционни имоти във вече завършени сгради, заради особеностите при ипотеки преди издаден Акт 16. Това обаче не оказва влияние върху потребителските кредити, използвани за финансиране на част от покупката. “Немалка част от купувачите не са готови да изчакат завършването на сградите и се насочват към проекти в строеж. Това им позволява по-голям избор от имоти, както и възможността да покрият всичките си потребности и нужди – предпочитан етаж, гледка. Не се притесняват да сключват сделки преди Акт 16, като разчитат на утвърдени и проверени инвеститори”, казва Теофил Петров. По данни на компанията близо 50% от проектите се реализират още в етап на строителство. Активността на ваканционния пазар задвижва реализирането и започването на нови проекти в Южното Черноморие. А преобладаващата част от купувачите са българи. “Ваканционният пазар става все по-насочен навътре, което създава по-голяма устойчивост и независимост от международната геополитическа обстановка. В период, в който родните клиенти, заемат най-голям дял, виждаме как покупката на жилище на морето се обвързва с икономическото състояние на страната – повишаващи се доходи, ниски лихви по ипотечните кредити и подем на икономиката. Фактори, които до голяма степен допринасят за спокойствието на купувачите, когато сключват сделки в ранен етап на строителство и избират доказани инвеститори с опит”, посочва Теофил Петров. Според експертите на компанията през 2019 г. българските купувачи ще затвърдят позициите си на ваканционния пазар и дори делът им може да се увеличи. При останалите клиенти обаче ще се засили диверсификацията по държави, очакват още от компанията.   Наемите на складове са 4-4,20 евро/кв.м Изграждат бази за собствено ползване В сегмента на складовите проекти вече не може да се говори за недостиг на модерни площи, тъй като през 2018 г. бяха въведени в експлоатация или започнати значителни обеми логистични сгради. Също така поради факта, че няколко значими ползватели на този вид площи си изградиха собствени бази и освобождават заеманите сгради, на пазара излизат и допълнителни свободни квадратури. В резултат от тази активност делът на свободните площи (vacancy rate) е около 2,5%. Ако се вземат предвид и планираните за завършване проекти, през следващите месеци делът им може да надхвърли 5%. Тези нива са здравословни и говорят за узряване на дивелъпърите и инвеститорите в индустриалния сегмент. Промяната ще стабилизира наемите на складови площи на 4-4,20 евро/кв.м. Това е положителна тенденция, защото ако поради дефицита в предлагането ръстът на цените на складови площи се беше запазил, средният наем щеше да надхвърли с повече от 25% нивата в Централна и Източна Европа и щеше да се отрази негативно на конкурентоспособността на България. С новозавършени 23 900 кв.м през третото тримесечие на 2018 г. пазарът на индустриални имоти е доминиран от активи за собствено ползване и строителство по поръчка (built-to-suit). Въпреки засиления интерес от страна на институционални инвеститори и международни дивелъпъри към пазара на индустриални активи в България, през последната година са осъществени само епизодични сделки. Липсата на по-значими придобивания се дължи на сериозното разминаване между очакванията на купувачите и продавачите относно оценката на активите и доходността. “Основната причина за това разминаване се крие в обстоятелството, че българският пазар е доминиран от местни дивелъпъри, които са изминали тежък път и са изнесли цялата тежест на кризата. Възрастта на проектите им е над 10 години, което означава, че изхарчените за тях средства са значителни и това обстоятелство мотивира собствениците да поддържат високи очаквания. От другата страна, заинтересованите да купуват инвеститори сравняват проектите в България с такива в Румъния, Чехия и Полша, където обемите са в пъти по-големи. В същото време на тези пазари има и значително по-сериозно предлагане на инвестиционен продукт и конкуренцията натиска ценовите очаквания надолу”, обясни Владимир Гюрджиев от компания за недвижими имоти. След лекия спад на доходността от складовете в началото на 2018 г., нивото й се задържа на нива около 8,75% и се очаква да остане стабилно. Наемите на първокласни имоти в столицата са около 4 евро/кв.м.", "date": "2019.04.23", "title": " 50% от сделките са още на етап строеж\t"}
{"url": "https://trud.bg/%d0%bd%d0%b5%d0%bd%d1%83%d0%b6%d0%bd%d0%be%d1%82%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5/", "text": "Често си задавам въпроса коя от дисциплините, изучавани в училище ми е донесла полза в реалния живот на зрял човек. Може би е от значение е и начинът, по който изучавахме различните предмети. Често пъти, колкото да си изпееш назубреното в деня, когато очакваш да те изпитат и след това завинаги всичко да изветрее от главата ти. Питам се какво ли си спомням по химия? Дали мога да напиша формулата на сярната киселина? Ако се напъна може и да си припомня, ако не ще погледна в Гугъл. И въпреки това, за какво ми е тази формула? Свършила ли ми е някога работа изобщо. Не. Дали си спомням нещо по физика или алгебра, макар да съм завършил физическа паралелка в математическа гимназия. Давам си сметка, че познанията ми никак не са задълбочени, а изглеждат и практически ненужни в ежедневния живот, където ти е необходима далеч по-различна информация и опитност. Откъде учениците получават познания за едно толкова важно нещо в живота, каквито са човешките взаимоотношения. Как се запознаваш с момиче, как се запознаваш с момче? Днес учителят се нарича “улица”, “телевизия”, “лошият пример на по-големите”. Уплашени от непозната територия, всеки тинейджър копира някакъв странен модел на поведение и гледа да не мръдне встрани от нормата на улицата. Момчетата се правят на мутри, момичетата на кифли. Важен е телефонът, а не диалогът. Важно е да си “лош”, защото “добрите момчета отиват в рая, а лошите – където си поискат”. Само че никой не обяснява на тези “лоши” момчета, че лошите обикновено имат много проблеми с прокуратурата. Не им обяснява и каква “мъдрост” се трупа в следствения арест и Централния софийски затвор. Защо например в средния курс темата за секса е табу, а младите се учат на това какво представлява любовта от порно каналите и Интернет. Все източници, след които могат да останат с впечатление, че жената трябва да се малтретира или връзва, но в никакъв случай да не бъде прегръщана, целувана или милвана. Проявата на нежност е проява на слабост, това ми каза наскоро един тинейджър. Да, ама слабостта към някого не е ли и проява на любов? Дали по отношение на това как да си попълним и подадем данъчната декларация можем да научим нещо в училище? Важно ли е? Да! От момента, в който завършим, данъчните увисват на шията ни и, както ние по-големите знаем, няма да се спрат пред нищо, за да се издължим на държавата до стотинка (още по-лошо ако е частен кредитор). Защо тогава в горните курсове не учат децата как да се справят с данъчните предизвикателства – какви са следствията от задълженията, но и какви права съществуват? Някъде учи ли се как да се справяме с кредити? О, да – в рекламите. По-добре да вземеш бърз кредит, отколкото да вземеш от приятел. Само, че никой не ни обяснява, че бързите кредите са най-краткия път към проблемите с големите лихви и студенокръвната хватка на частните съдебни изпълнители. А какво научихме в училище за медицината? Знаем ли нещо за симпоматиката на животозастрашаващите болести? Как да окажем първа помощ на човек с инсулт или инфаркт? Каква е превенцията на различните заболявания и как да се храним здравословно разбираме единствено от приятели или интернет, само при изрично желание от наша страна. В училище – нищо по въпроса. Важно ли е да знаем как да се грижим за децата си, как да храним бебе, как да го научим да ходи, как да го научим да говори? Важно е, но тези неща научаваме от филмчета със съмнително качество отново във вездесъщия Интернет или от: “Една приятелка ми каза…”. С тези въпроси обикновено се занимават бабите, които са се научили от техните баби, които на свой ред са обучавани от пра-пра бабите. В един момент ще се окаже, че прилагаме наука непроменяна от 2-3 хиляди години. Не че няма новости, но няма кой да те научи на тях. Защо образованието в училище, пък често пъти и в университета, не ни влиза никак, ама никак, в употреба? Лесно е да бъде обвинена учебната система. Била стара, не реагирала адекватно на реалностите, а в същото време никой не протестира затова, че детето му излиза абсолютно неподготвено за реалния живот. Да, ама в България има над 90 хиляди учители. Конвенционални учители. Учители, които могат да преподават физика, химия или биология и доста ще се затруднят да научат на нещо децата, различно от дисциплината им. Това се иска от хората, това и преподават. Никой не развива мисленето на децата, не ги обучава да разрешават казуси в екип. Впоследствие в живота продължаваме да се сравняваме по различни показатели. Кой колко апартамента има. Каква е квадратурата им, имат ли два гаража или не? Имат ли самостоятелен асансьор или единствен изход на над покривната тераса. Още в училище ни научават водещо да бъде егото и демонстрацията, а не реалните знания и възможности. От там идва ламтежа за още и още без да имаме нужда от него, просто да демонстрираме, без да притежаваме дълбочина. Защо го правим? Защото и другите правят така. Излиза, че повечето ни беди идват от начина, по който сме обучавани в училище. Не е ли редно малко повече смислени хора да седнат и да пообмислят какви са нуждите на идните поколения и да оформят една задълбочена, практична и реално нужна учебна програма. Май дълги години се мисли за тези реформи, но няма чрез кого да бъдат въведени.   Толерира се бележкарството В училище се толерира се индивидуализъма, развива се бележкарството. Защо едни са отличници, а други двойкаджии? Просто едното дете възприема по-бързо, по нахакано, демонстрира знания и бива стимулирано с похвали и шестици, а по-затвореното дете, на което му трябва повечко време, за да разбере и осмисли преподаваното, бива обиждано и получава ниски оценки… С тях то получава и доживотна ниска самооценка. Защо? Защото е с флегматичен темперамент и винаги е сравнявано с другите. *Авторът е доктор по икономическите науки.", "date": "2019.04.23", "title": " Ненужното образование\t"}
{"url": "https://trud.bg/%d0%bb%d0%b8%d1%81%d1%82%d0%b8-%d1%81%d1%82%d1%80%d0%be%d0%b5%d0%bd%d0%b8-%d0%bd%d0%b0-%d0%bd%d0%be%d0%b6/", "text": "Листата на „Демократична България“ е пълна със стари, дикредитирани муцуни Партийните листи за предстоящите европейски избори са вече строени. Факелът на партийната запалянковщина е вдигнат високо. Всяка листа е помъкнала в партийните си дисаги жезълът на победата и гороломно реве, че ще го извади тържествующо в изборната нощ на 26 май. Изненади няма. Място за особени електорални възторзи също. Първи строиха батальона, пардон, изборната листа, управляващите от ГЕРБ. Заложиха изцяло на наличната партийна номенклатура. Логична като състав, но скучна, с поочукана от дългото пребиваване във властта обществена репутация. И най-вече – скроена по брюкселски калъп. От тази листа можем да очакваме по-скоро „йес“ и „да живей“ по адрес на днешното статукво в Брюксел, отколкото политика за реформи на ЕС от гледище на българските национални интереси. Силата им е, че са отбор с добра партийна дисциплина, зад който застават ресурсите на властта. Слабостта им е, че нямат сериозен опит в истински конкурентни предизборни битки. Защото досега винаги са се носели на крилете на политическия авторитет на своя лидер Бойко Борисов и нещата са им се случвали от само себе си. Този път няма да е така. Лидерските криле са пооуморени, а хората този път няма да гласуват сляпо „за“ Борисов, а ще се вгледат по-конкретно кой, с какви апартаменти и за какво пращат в Европейския парламент. И ако Габриел, Майдел и останалите говорят на брюкселски, а не на български, ще си получат заслуженото. Не е за подценяване обаче партийната машина на ГЕРБ, която в този вот ще води своята „сталинградска битка“, от която ще зависи как ще приключат днешното управление – с оставка и предсрочни избори или с пълен управленски мандат. При всички положения обаче, това ще са най-тежките за ГЕРБ избори откакто съществуват. Върху тях ще тежи със страшна сила „апартамент-гейт“ и цялостното усещане за облагодетелстване от властта и корупция, въздигната в ранг на държавна политика. ГЕРБ ще говори за Брюксел и дигитализацията, опонентите им ще ги атакуват за дереджето у нас. Опитът да се демонстрира „обединение“ в дясно с привличането на СДС и хората на Мозер е уместно действие на фона на фрагментирането на т.нар. „градска десница“. Но ако истеричната русофобия на Александър Йорданов се превърне в „първа цигулка“ на кампанията, това определено ще нанесе щети, с оглед балансираната позиция, поддържана досега от Бойко Борисов. До тях, в десния сектор, скрибуцат няколкото партийни файтона, събрали останките от някогашното СДС и соросоидните протестъри. Листата на „Демократична България“ е пълна със стари, дикредитирани муцуни от средите на костовистите и на формацията на бившия правосъден министър в правителството на ГЕРБ Христо Иванов. С няколко листи там тичат и партията на Кунева, нейни отломки, както и „независимият“ кандидат, но в същото време партиен лидер, Николай Ненчев, който помним също от правителството на ГЕРБ. Силата на всички тях е единствено в слабостта на ГЕРБ. Слабостта им е, освен всичко друго, е в това, че довчера вкупом бяха съучастници на ГЕРБ. БСП от своя страна, подреди една пъстра листа, която събужда смесени чувства в партийните среди и сред независимите избиратели. Безспорно, успехът на линията „Станишев“ срещу опитите за еднолично налагане на задкулисно селектирани кандидатури, показа, че БСП все още е безпрецедентно демократична партия. Начело с анти ГЕРБ острието Елена Йончева, това е листа, която ще концентрира кампанията си върху провалите на управляващите. Другият стълб на тази листа без съмнение е Сергей Станишев – европейското лице на БСП, което самата партия номинира за лидерския пост на европейските социалисти. Включването му в избираемата зона е свидетелство не само за сериозна вътрешнопартийна подкрепа, с каквато никой бивш председател не се е ползвал на „Позитано“ 20, но и разумен, тактически зрял политически ход. В противен случай, независимо от ентусиазма, който щеше да обхване противниците на Станишев при негово изваждане от листата, това щеше да доведе до сериозно вътрешно разцепление, саботажи и демотивация, което обричаше предварително социалистите на изборна загуба. Иначе в червената листа има за всекиго по нещо – представител на соросоидните милениали, които се самоопределят първо като „европейци“, тоест космополити, а после като българи; верни партийни кадри като Златева и Жаблянов; млади надежди като Петър Витанов, както и остри критици на БСП, като Иво Христов, който има нелеката задача да гради мост между авторитета на президента Радев и червената партийна кампания. Силата на тази листа е в попътния вятър на засилващото се обществено недоволство от ГЕРБ. Слабостта й – в това, че е затворена в твърдия електорат на БСП и тясната периферия от непартийно организирани леви хора, но няма нужната кредибилност (доверие, убеденост) за политическия център. Отдавна е въпрос на елементарна политическа аритметика, че без да спечели центъра, БСП не може да спечели никакви избори. Досега БСП е решавала този стратегически проблем чрез широки обединения, в които целенасочено оставя на по-заден план своята партийна емблема. Помним „Демократичната левица“ и „Коалиция за България“. Линията на Нинова обаче е „БСП сама“ и „или ние сами, или ГЕРБ“. Дали това е работеща формула или ще даде обратен ефект предстои да видим. Потенциалният обратен ефект е свързан с това, че линията „БСП сама“, гарнирана с партийна самонадеяност и чувство за изключителност, по правило отблъсква част от центристките избиратели, без които БСП не може. Няма как да се приеме за чиста монета претенцията, че БСП носи промяна в статуквото. Защото БСП е интегрална част от статуквото на прехода. Анекдотът „зная как се гледат деца, погребала съм две“ в случая твърде лесно се парафразира на „знаем как се управлява, два пъти ни гониха от властта с камъни“. И защото на приватизационния грабеж, наричан „касова приватизация“, извършен от управлението на Костов, винаги се припомня другия, наричан „масова приватизация“, извършен от БСП – онзи, който даде на Банев стотици предприятия, за да ги нареже на скрап. Колкото и да е къса политическата памет на голяма част от обществото, отпечатъкът от досегашните управления на БСП е доста релефен в общественото съзнание. Затова за БСП е много важна фината настройка на кампанията. Един червен деец от близкото минало казваше „вината поемаме, но само с мезетата“. Лошото идва, когато БСП си въобрази, че може да мине само с мезетата, но без вината. Справка, последните парламентарни избори, когато само няколко несръчни фрази какво ни била отнела демокрацията и за дядовците и Държавна сигурност, отприщиха истински обществен гняв към БСП и им отнеха победата. Предстои да видим дали този път червените стратези ще намерят верния тон. Актуалните социологически проучвания сочат, че въпреки тежката криза на ГЕРБ, БСП засега не привлича съществено доверие от политическия център. Това, че дори в такава ситуация разликата между тях е символична, трябва да се приема по-скоро за тревожен факт, отколкото като повод за задоволство на „Позитано“ 20. Още повече, че в тези избори БСП отново има конкуренция в левия център. Възстановената от своя политически архитект Георги Първанов „Коалиция за България“, която обедини част от учредителките на първото издание на този формат, има шансове да се възползва от слабостите на БСП, като заеме еднозначни позиции по ключови въпроси, по които червените ще излъчват хетерогенност или ще шикалкавят. Например, отхвърляне на джендър-идеологията и категорично противопоставяне на скритото прокарване на Истанбулската конвенция с директиви на Европейската комисия, както обеща кандидатът на ПЕС, а оттам и на БСП, за президент на Комисията Франс Тимерманс. Тяхната листа се води от проф. Боян Дуранкев, чието предимство, освен подчертаната експертност, е и дистанцията от партийните игри. Това ги отваря сериозно към центъра и разочарованите от политическата партизанщина. ДПС издигна монолитна партийна листа, която има потенциал най-малкото за възпроизвеждане на сегашното им представителство в Европейския парламент. ВМРО пък тръгват на избори с досегашния си евродепутат Джамбазки. Те имат своите шансове да прескочат изборната бариера, но това е все още твърде несигурно събитие. Във всички случаи, стоят на предизборния терен далеч по-отчетливо от своите (бивши?) съюзници от НФСБ и „Атака“. Въобще, листите са строени, партийните водачи вече издадоха команда „На нож“. Предизборната „война“ официално е обявена.", "date": "2019.04.23", "title": " Листи строени, на нож!\t"}
{"url": "https://trud.bg/%d0%b6%d0%b8%d0%bb%d0%b8%d1%89%d0%b0%d1%82%d0%b0-%d0%b7%d0%b0-100-%d1%85%d0%b8%d0%bb-%d0%b5%d0%b2%d1%80%d0%be-%d0%b2-%d1%81%d0%be%d1%84%d0%b8%d1%8f-%d0%b2%d0%b5%d1%87%d0%b5-%d0%bd%d0%b5-%d1%81%d0%b0/", "text": "Искат тристаен с площ до 100 кв.м Нараства търсенето на гаражи и килери Апартаментите за 100 хил. евро в София вече не са супер лукс сделка, а се превърнаха в стандартни и масови за купувачите. “Ако преди две години покупките на жилища бяха предимно в границите 50–70 хил. евро и имотите за над 100 хил. евро бяха изключения, то през 2018 г. те се превърнаха в масовите сделки на пазара в столицата”, коментира Люба Атанасова, изпълнителен директор на имотна агенция у нас. Премината беше психологическата граница на “скъпия” имот, категорични са брокерите. Покупките на имоти на цени над 100 хил. евро през 2018 г. в София са нараснали до дял от 35% от всички осъществени сделки. Данните на компанията показват, че все още най-голям е бил делът на продажбите в сегмента между 70 хил. и 100 хил. евро – 38%. Покупките между 30 хил. и 50 хил. евро са били само около 5%, а още по-малко са били сделките под 30 хил. евро, като има тенденция те въобще да отпаднат като съществен дял от статистиката. От 25% през 2017 г. до 18% през миналата година са намалели сделките в диапазона от 50 хил. до 70 хил. евро. Класическият клиент на 2018 г. изглежда по следния начин – младо семейство с едно малко дете, с бюджет между 100 хил. и 120 хил. евро, което търси тристайно жилище за постоянен дом. “Обикновено тези хора разполагат с около 50 хил. до 80 хил. евро в брой. За останалата сума теглят ипотечен кредит. Търсят място с две спални и всекидневна част с кухня, задължително паркомясто, особено ако районът не позволява лесно свободно паркиране. Имат стабилни доходи. Предпочитат райони с изградена инфраструктура, парк в близост, добър градски транспорт, по възможност и училище. Обичайно имат нужда от около 80-100 кв.м”, каза Люба Атанасова. Според експертите гаражите и сервизните помещения са сред ключовите елементи, които търсят купувачите. “Липсата на всяко едно от този тип помещения – гараж, склад, сервизно помещение, наличието единствено на стаи за обитаване, може да откаже купувача от даден имот”, коментират брокери.   Кв. Яворов достигна 1500 евро за кв. метър В Овча купел регистрират поскъпване Цените на жилищата в столичния кв. Яворов надминаха границата от 1500 евро за кв./м, което е увеличение с 25% за година. С голям процент е и поскъпването в софийските квартали Изток и Изгрев, имотите в които през 2018 г. са стрували средно 1519 евро за кв./м, а година по-рано – 1360 евро за кв./м (+11%). Цените в Лозенец достигнаха почти 1400 евро за кв./м, което е увеличение с 9% за година, докато жилищата в Младост вече се търгуват по 1274 евро за кв./м, което е ръст с 15%. В столичния квартал Бояна цените от 955 евро за кв.м през 2017 г. достигат 1080 евро за кв./м през миналата, а в Кръстова вада увеличението е от 1064 евро до 1154 евро за кв./м. В квартал Витоша, където в момента се отчита активно строителство, цените са се повишили с доста по-малък процент спрямо другите квартали – от 1009 евро до 1079 евро за кв./м. Цените в Люлин и Овча купел също продължават да растат, като достигат съответно 850 евро за кв./м (+13,4%) и 915 евро за кв./м (+5%).   Хората взимат по-големи заеми Нарастват покупките с ипотечен кредит Заради ниските лихви през миналата година беше отчетен ръст на сделките, при които необходимите средства се осигуряват със заем. Делът на плащанията в брой в София намаля до 44%, при 53% през 2017 г. В същото време съфинансирането между 81% и 90% от стойността на сделката заема все по-съществен дял от покупките – от 10% през 2017 г. делът е нараснал до 20% през 2018 г. Докато една четвърт от сделките се финансират от ипотечен кредит в размер от 51% до 80%, сделките с банков заем в размер до 50% от цената са само 10%, а купувачите, които разчитат на потребителски кредит, са едва 2%. В София сделката с най-висока цена, реализирана от една от имотните компании в сектора през 2018 г., е за тристаен апартамент в Лозенец, купен за 350 хил. евро. А най-евтината покупка е на едностайно жилище в Люлин за 30 хил. евро.   35% от хората избират дом за две седмици Сделките се увеличиха със 7% Всеки четвърти собственик е свалил до 5000 евро от цената на апартамента си при продажба, сочат данни на компания за недвижими имоти за сключените сделки през 2018 г. Най-голям дял от покупките (43%) през миналата година са се осъществили без отстъпка, като според брокерите това са имоти, чиято стойност е била съобразена с настоящите пазарни условия. Оказва се, че продавачите все по-често определят първоначална цена, която е съобразена с пазара, докато преди години активният пазар и растящите цени мотивираха редица продавачи да покачат неразумно началните си оферти, а това правеше имотите им почти непродаваеми, коментират експерти. 8% от собствениците са свалили до 1000 евро от цената през 2018 г., а други 11% са склонили да направят отстъпки в размер от 5 хил. до 10 хил. евро. Най-нисък е процентът на отстъпките над 20 хил. евро (само 5%). Пазарът на жилища в София е толкова активен, че купувачите не се бавят с избора на своя дом. 35% от хората, които си купуват имоти в столицата, го избират за максимум две седмици. Всечи четвърти през 2018 г. е успял да сключи имотна сделка в рамките на месец, но се увеличава процентът на колебливите клиенти, които обмислят покупката си в рамките на три месеца (28%). Само 7% от купувачите се бавят и сключват сделка в рамките на половин година. Докато едва 1% търсят жилище повече от една година. Сделките с жилища в София са се увеличили със 7% за година, посочват още от компанията. Една от основните тенденции, която се откроява, е че жилищата новото строителство успяват да задоволят глада за качествени апартаменти в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Жилищата за 100 хил. евро в София вече не са лукс\t"}
{"url": "https://trud.bg/%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0%d0%bc%d0%b5-%d1%80%d0%be%d0%b6%d0%b4%d0%b5%d0%bd%d0%b8%d1%8f-%d0%b4%d0%b5%d0%bd-%d0%bd%d0%b0-%d0%bf%d0%b5%d1%82%d1%8f-%d0%b4%d1%83%d0%b1%d0%b0/", "text": "В Бургас с поредица от събития ще бъде отбелязана годишнината от рождението на поетесата Петя Дубарова. На 25 април тази година авторката на вечните стихове „Доброта“, „Пролет“ и „Посвещение“ щеше да навърши 57 години. Община Бургас реши 2019 година да бъде посветена на Петя Дубарова по повод навършването на 40 години от нейната кончина. С поредица от събития в нейна чест, ще бъдат почетени паметта и творчеството на поетесата. На рождения ден на Петя ще бъде поставен музикално-поетичен спектакъл „Докосване до Петя“ с участието на Лилия Христова, Теменуга Захариева, Наталия Димитрова. На 10 май ще се проведе Национален литературен конкурс „Петя Дубарова“ – тържество по връчване на наградите в Културен център „Морско казино“ – зала „Петя Дубарова“ от 18.00 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Отбелязваме рождения ден на Петя Дубарова"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d1%80%d0%b0%d0%b7%d0%ba%d1%80%d0%b0%d1%81%d0%b8%d1%85%d0%b0-%d1%81%d0%bb%d0%b8%d0%b2%d0%b5%d0%bd-%d0%b7%d0%b0/", "text": "Ученици от Националната художествена гимназия „Димитър Добрович“ в Сливен се включиха за пореден път в празничното разкрасяване на областния град. Младите художници изрисуваха големи великденски яйца, които бяха поставени пред сградата на общината. Този път тема на творчеството им бяха накитите. Използвани са мотиви от традиционните български накити, има и решения в стила на модерния дизайн. От общината съобщиха, че всички гимназисти, участвали в проекта ще бъдат наградени за таланта и желанието да създадат красива атмосфера за светлите празници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Млади художници разкрасиха Сливен за Великден"}
{"url": "https://trud.bg/%d0%bf%d0%b5%d0%bd%d0%b5%d0%b2-%d0%b7%d0%b0%d1%89%d0%b8%d1%82%d0%b8-%d1%81%d1%8a%d0%b4%d0%b8%d0%b8%d1%82%d0%b5-%d0%bd%d0%b0%d0%bf%d0%b0%d0%b4%d0%bd%d0%b0-%d0%b1%d1%84%d1%81/", "text": "Всички билети за реванша ЦСКА – „Ботев“ (Пд) на стадион „Българска армия“ са продадени. В деня преди двубоя за Купата на България Любослав Пенев се хвърли срещу БФС. Треньорът защити любимата си мишена – съдиите, и подхвана техните „поръчители“.  „Поръчките идват от офисите от Бояна до Околовръстното шосе – изригна Ел Голеадор. – Докато виждам нередности, няма да си мълча. Във всички професионални спортове има правила, така е и във футбола. Съдиите не са най-виновните. Някои хора се радват, че не се спазват правилата. Претендирам, че много разбирам. Гледам отборите. В едни мачове са кротки като агънца, а в други ритат като катъри. Съдията не пази футболистите. ЦСКА е ощетен в много мачове. Играхме 10 срещу 11, не сме пробвали 9 срещу 11.“  Рефер на реванша от 19 ч на „Българска армия“ е Петър Костадинов. Арбитърът е със статут на новобранец в съдийството. Преди година Костадинов бе наказан от БФС за 2 неотсъдени дузпи в мача „Етър“ – „Славия“, в полза на „виолетовите“.  Португалецът Тиаго е на линия и ще играе срещу „Ботев“. Халфът пропусна загубения с 2:3 първи двубой, както и вечното дерби с „Левски“.  Дисциплинарната комисия на БФС съсече капитана на „червените“ Николай Бодуров. Защитникът е наказан за един мач, защото наплюл Богдан Вашчук от „Левски“. Дисципът е бил сезиран от комисията по етика и феърплей. От нея идва и наказание на Пенев – 8000 лв.", "date": "2019.04.23", "title": " Пенев защити съдиите, нападна БФС, Бодуров изгоря"}
{"url": "https://trud.bg/%d0%b1%d0%be%d0%b9-%d1%81%d0%ba%d0%b0%d0%bd%d0%b4%d0%b0%d0%bb%d0%b8-%d0%b8-%d1%82%d0%b5%d0%b6%d0%ba%d0%b0-%d0%ba%d0%be%d0%bd%d1%82%d1%83%d0%b7%d0%b8%d1%8f-%d0%b2-%d1%87%d0%b5%d0%bb%d1%81/", "text": "Наглед рутинния мач на „Челси“ срещу „Бърнли“ се превърна в истински екшън на „Стамфорд Бридж“. В първия четвърт час резултатът бе 2:1 за „сините“, а двубоят завърши 2:2. Така „Челси“ не използва грешките на „Арсенал“ и „Манчестър Юнайтед“ в битката за Топ 4. „Сините“ са четвърти на точка пред „артилеристите“ и три пред „червените дяволи“. Гонсало Игуаин се превърна в герой и проблем за „Стамфорд Бридж“. Аржентинецът вкара фамозно втория гол за „Челси“. А при смяната си в 77-ата минута хвърли гневно една бутилка – видимо недоволство срещу треньора Маурицио Сари. Игуаин е в „Челси“ до края на сезона под наем от „Милан“ и не може да остане, ако ФИФА не вдигне забраната на клуба да привлича нови. Телевизионните камери уловиха как на резервната скамейка нападателят получава бутилка вода, но вместо да отпие, я удря в земята. Германският национал Антонио Рюдигер не игра в мача заради контузия, но това не му попречи да влезе в бой с треньорския щаб на „Бърнли“. Мишена на гнева му бе Били Мърсър, наставник на вратарите в гостуващия тим. А Маурицио Сари, треньорът на „Челси“, получи червен картон в последната минута заради гневна реакция срещу съдията Кевин Френд. Италианецът се разгневи, че гостите бавят времето и реферът не ги наказва. В едва четвъртия си мач като титуляр през сезона младокът Калъм Хъдсън-Одой скъса ахилес и може би повече няма да играе до края на календарната година. Английският национал бе силно желан от „Байерн“ през януари, а и сега за лятото. Но контузията ще охлади желанието на баварците да го привлекат. Хъдсън-Одой ще стане свободен агент през 2020-а, ако не поднови договора си с „Челси“.", "date": "2019.04.23", "title": " Бой, скандали и тежка контузия в „Челси“"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bb%d1%87%d0%b5%d0%b2-%d1%83%d1%87%d0%b8%d1%82%d0%b5%d0%bb%d0%b8%d1%82%d0%b5-%d0%b8-%d1%80%d0%be%d0%b4%d0%b8%d1%82%d0%b5%d0%bb%d0%b8/", "text": "Със Стратегията за възпитателна работа в образователните институции 2019-2030 искаме да провокираме разговор за възпитателната функция, за партньорството между образователните институции и семейството. Ние имаме нужда от относително съгласие по отношение на това в какво трябва да възпитаваме децата си. Това съгласие не трябва да бъде наложено, а постигнато с училищните общности. Това каза министърът на образованието и науката Красимир Вълчев по време на представянето и обсъждането на Стратегията с учители, началници на регионални управления на образованието и синдикати, предаде репортер на БГНЕС. „Фокусираме вниманието върху възпитателната функция, търсим най-подходящите инструменти, но това няма да са инструменти, с които ще се опитаме да наложим по-различни правила от тези, които има и в момента в системата. Проведохме вече един такъв разговор. Той показа, че имаме относителен консенсус по отношение на целите на възпитателната функция, това какво трябва да възпитаме в децата си. Сега фокусът е насочен върху взаимодействието между учители и родители и върху инструментите, с които може да усилим тази функция. С учителите и родителите имаме обща мисия да направим децата по-добри, по-можещи, по-образовани и трябва да намерим начин да обединим усилията си и да успеем да реализираме тази стратегия“, заяви Вълчев. Той уточни, че разглежданият документ е предварителен и няма краен срок, в който той да влезе в сила. В него е заложена мисията на Стратегията, която е да формира личностни качества, ценности, нагласи и мотиви, които да подпомогнат пълноценното развитие на детето и учениците като индивидуалност и член на обществото. Вълчев коментира и изпратеното от ректора на УНСС Стати Статев отворено писмо, в което казва, че не са получили пари от държавата за строежа на новия им корпус. „Нямаме бюджетен ангажимент и право на разход, гласуван в Закона за бюджета или в постановление на МС. Имаме уверение на министъра на финансите, изразено в писмо от края на 2016 г. че ще бъде дофинансиран проектът. Този ангажимент все още е валиден. В момента спорът е дали първо трябва да се усвоят средствата от оперативната програма и след това да се предоставят средства от бюджета или обратното“, обясни той и добави, че в казуса участват МРРБ, Министерство на финансите и МОН. Той обеща скоро да бъде уточнена технологията и подчерта, че в бюджета на МОН няма заложени такива средства и не може да помогне на УНСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Министър Вълчев: Учителите и родителите имаме мисия да направим децата по-добри"}
{"url": "https://trud.bg/%d1%83%d0%b1%d0%b8%d1%85%d0%b0-%d0%b1%d0%b8%d0%b2%d1%88-%d1%81%d1%8a%d0%be%d1%82%d0%b1%d0%be%d1%80%d0%bd%d0%b8%d0%ba-%d0%bd%d0%b0-%d1%80%d0%be%d0%bc%d0%b0%d1%80%d0%b8%d0%be/", "text": "Трагедия сполетя бившия съотборник на Ромарио от „Вашку да Гама“. Клубът обяви чрез туитър, че юношата му Валдирам Гаетано де Мораис е намерен убит на улицата в най-големия град в страната Сао Пауло. Полицията е задържала трима заподозрени заради кончината. Футболният живот на 36-годишния Валдирам бе изпълнен с трусове. През 2006-а той стана голмайстор №1 на турнира за купата на Бразилия. Но много често името на нападателя бе свързвано с пиянство и наркотици. Дори бе разследван като пласьор на дрога. През 2007-а „Вашку да Гама“ се раздели с голмайстора заради извън спортни причини. Оттогава до 2011 година Валдирам смени внушителните 11 отбора. Тогава му се наложи да направи пауза. Заради алкохолизъм той напълня твърде много и никой клуб не искаше да го привлече. През 2017 година Валдирам получи последния шанс да играе – в „Атлантико“ (Байа). Но и там се провали. В началото на миналата година ръководството на „Вашку да Гама“ разбра, че нападателят е станал клошар и живее по улиците на Рио де Жанейро. Клубът изпрати своя юноша в рехабилитационна клиника. През юни обаче Валдирам напусна лечебното заведение и пак започна да пие. Според бразилския вестник „Глобоеспорте“ нито един член от семейството не се е явил, за да разпознае тялото в моргата.", "date": "2019.04.23", "title": " Убиха бивш съотборник на Ромарио"}
{"url": "https://trud.bg/%d0%b1%d0%b5%d0%bb%d0%b0%d1%80%d1%83%d1%81-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%b8%d0%b7%d0%bd%d0%be%d1%81%d0%b0-%d0%bd%d0%b0-%d0%bd%d0%b5%d1%84%d1%82-%d0%b7%d0%b0-%d1%83%d0%ba%d1%80/", "text": "Беларус временно преустанови износа на светли нефтопродукти в Украйна, Полша и Балтийските страни във връзка с това, че в беларуските рафинерии постъпва некачествен руски нефт, заяви във вторник пред журналистите заместник-генералния директор на Беларуската нефтена компания (БНК) Сергей Гриб, цитиран от ТАСС. „Към момента (договорните задължения) са преустановени до решаването на въпроса с руския петрол“, заяви той, като уточни, че „е спрян износът на светли петролни продукти – бензин и дизелово гориво – в Украйна, Полша и Балтийските страни“. Гриб поясни, че „намаляването на обемите на износ се случва, за да се обезпечи изцяло вътрешния пазар в пълен обем“. При това той уточни, че „онези продукти, които не се консумират на пазарите на съседни страни, т.нар. тъмни нефтени продукти „ще се продават“ през пристанищата на Балтийско море към страните от Далечната дъга“. Той също така заяви, че беларуската страна е в процес на оценка на вредите от спирането на износа на петролни продукти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Беларус прекрати износа на нефт за Украйна, Полша и Балтийските страни"}
{"url": "https://trud.bg/%d1%86%d0%b5%d0%bd%d1%82%d1%8a%d1%80-%d0%b0%d0%bb%d0%b5%d1%84-%d1%83-%d0%bd%d0%b0%d1%81-%d0%bd%d1%8f%d0%bc%d0%b0-%d0%bc%d1%8f%d1%81%d1%82%d0%be-%d0%b7%d0%b0-%d0%bd%d0%b0%d1%86%d0%b8%d0%b7%d1%8a/", "text": "В България няма място за нацизъм и осъдени от човечеството идеологии. Силно обезпокоени сме от зачестилите открити прояви на официализация, реабилитация и възхвала на най-нечовешкия режим – нацизма. Некролози и плакати на Хитлер се разлепят в Бургас и Дупница, София пък домакинства на международен форум на родни и европейски нео-нацистки формации. Всичко това се предшества и от ежегодното факелно шествие Луков марш, в което участват същите групи. Това съобщават в писмо до медиите от Център за еврейско-българско сътрудничество „Алеф”.  Защо България се превръща в трибуна на подобна античовешка идеология, зле прикрита зад псевдопатриотична маска? Не можем да се примирим, че страната ни, прочула се като люлка на толерантност и обществено благородство през хилядолетията, единствената страна спасила от смърт близо 50 000 евреи през Холокоста, допуска и търпи подобни прояви, които зачестяват все повече. Настояваме българските власти да реагират адекватно и да бъдат на висотата на своята политическа и историческа отговорност, се казва още в писмото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Център „Алеф“: У нас няма място за нацизъм"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb%d0%b8%d1%82%d0%b5-%d0%b2%d1%8a%d0%b2-%d0%b2%d1%82%d1%83-%d0%b2%d0%b5%d1%89%d0%b0%d1%8f%d1%82-%d0%bd%d0%b0%d0%b7%d0%bd%d0%b0%d1%87%d0%b0%d0%b2%d0%b0%d0%bd/", "text": "Пред провал са изборите за нов ректор на Великотърновския университет. „Св.Св.Кирил и Методий“. Вотът е пренасрочен от 20 май за 10 юни, но най-вероятно и тогава няма да се проведе, тъй като Студентският съвет все още не е излъчил необходимите 59 членове за Общото събрание. От Инициативния комитет, издигнал кандидатурата на настоящия ректор проф. Христо Бонджолов смятат, че за създалата се ситуация вина има ВМРО. „Изборите за ръководни органи се политизират. Прави се всичко възможно за назначаване на служебен ректор“, категорични са членовете на Инициативния комитет. Според ръководството случаят е безпрецедентен. От Студентския съвет искат да запазят старите си членове в Общото събрание, но според закона те трябва да излъчат нови. „Не могат да прехвърлят членството си в друго Общо събрание. Тяхно задължение е да проведат изборите и да изберат 59 души, които ще станат представители на студентите и докторантите в новото общо събрание“, обясни зам.-ректорът проф. Стоян Буров. Той обясни, че от Студентски съвет искат само частични избори, които да допълнят квотата в Общото събрание, тъй като в момента студентите са само 53. „Това обаче е незаконно“, категоричен е проф. Буров. По думите му целта е назначаване на служебен ректор, като зад действията на Студентски съвет стои една от управляващите партии. „Няма защо да премълчаваме факта, че всъщност политическата намеса е от страна на ВМРО“, подчерта проф. Буров. До края на юли е срокът, в който настоящият ректор ще има възможност да проведе легитимни избори. След това министърът на образованието трябва да назначи служебен, който пък ще има половин година на разположение да организира нов вот. „Защото се надяват, че с политическото участие на зам.-министъра Петър Николов да опитат да назначат служебен ректор и да продължат да раздават парите на университета на група фирми, които всички знаят с кого са свързани, но това вече е работа на прокуратурата, не е моя“, сподели проф. Милко Палангурски. Още двама претенденти има за поста. Това са деканът на Педагогическия факултет проф. Венка Кутева и деканът на Факултета по математика и информатика проф. Мирослав Гълъбов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Скандалите във ВТУ вещаят назначаване на служебен ректор"}
{"url": "https://trud.bg/%d0%bd%d0%b5%d0%b1%d0%b5%d1%81%d0%bd%d0%b8-%d0%bc%d0%b5%d0%bd%d1%82%d0%be%d1%80%d0%b8-%d0%be%d0%b1%d0%b5%d0%b4%d0%b8%d0%bd%d1%8f%d0%b2%d0%b0-%d1%84%d1%83%d1%82%d0%b1%d0%be%d0%bb/", "text": "Турнир в памет Иван Вуцов, Стефан Орманджиев, Георги Цветанов и Борислав Александров  обединява известни български футболисти от близкото минало, настоящи и бивши съдии и журналисти. Първото издание на надпреварата „Небесни ментори“ ще бъде на 1 май от 14:30 часа на базата на националния отбор в Бояна.  „Ние като наследници имаме моралния ангажимент да държим спомена за тях жив – обясни Цветан Георгиев, син на известния роден арбитър Георги Цветанов. – Когато татко си отиде си дадох думата да направим турнир в негова чест, защото футболът беше животът му. В течение на времето се зароди у мен идеята да не бъде посветен само на него. Освен това някои от най-близките му приятели си отидоха в един много кратък период.“  А турнирът ще бъде в чест и на други изтъкнати личности от футбола, отишли си без време – Павел Панов, Сашо Костов, Красимир Безински.  „Те бяха перфекционисти и много стриктно ще гледат какво и как го правим на 1 май – обясни Вили Вуцов. – Важното е всички да сме обедини около една идея. Благодарен съм, че хората, с които говорих досега, ми обещаха, че ще дойдат.“  А участие в „Небесни ментори“ вече са заявили селекционерът Петър Хубчев, Георги Иванов-Гонзо, Александър Александров-Кривия, Христо Янев, Владимир Манчев, Ваня Джаферович.", "date": "2019.04.23", "title": " „Небесни ментори“ обединява футболисти, съдии и журналисти"}
{"url": "https://trud.bg/%d0%bb%d0%b8%d1%85%d0%b2%d0%b0%d1%80%d0%b8%d1%82%d0%b5-%d0%be%d1%82-%d0%ba%d0%b0%d0%bf%d0%b8%d1%82%d0%b0%d0%bb/", "text": "След като „Труд“ разкри в своя публикация, че  , разполагал е с конфиденциална информация по повод на сключения договор за заем, бил е пряко заинтересован от увреждане имиджа на фирмата, а впоследствие придобитата информация е била използвана за избирателен „удар“ по ГЕРБ преди евроизборите, с така наречения „Апартаментгейт“, реакцията на Иво Прокопиев и Теодор Захов, ако изобщо последва такава, ще е напълно предвидима. Обикновено двамата посрещат всяко разкритие за собствените им (или на любимия им съдия № 1 Лозан Панов) прегрешения, или с пълно мълчание (помним стенограмите „Арго“, разкриващи връзките между олигархичното задкулисие, грантово зависимите НПО-та за уличен натиск и жаждата за политическо влияние), или с опит за неглижиране на това разкритие, често пъти с даване на елементарни обяснения (луксозната двуетажна вила на Панов на морския бряг, закупена за смешните 26 хиляди лева, беше представена в „Капитал“ като „едноетажна барака“). В случая, очакваното обяснение на скандалния факт, че фирми на Захов са дали заем точно на „Артекс“, вероятно ще се ограничи с поръчкова статия в някой от собствените им сайтове „Дневник“ или „Капитал“, впоследствие препечатана в „Клуб Зет“, „Медиапул“ и „Фрог“, с рефрена „какво толкова – касае се за напълно нормална бизнес практика – заем срещу лихва“. Намек за това е и   и в което той твърди именно това – че е обикновен заем, който бил удължен, а бизнесменът нямал никакъв интерес да страда имиджът на „Артекс“, защото нямало да си получи парите. Лихварство обаче, точно в тази ситуация, изглежда не само твърде постно на фона на „Апартаментгейт“, но и няма как да отговори на вече поставените от обществото към „Капитал“ въпроси: 1. Принудени ли са били да вършат услуги за „Капитал“ собствениците на „Артекс“? 2. Защо едно толкова печелившо дружество като „Артекс“ ще взима заем именно от Теодор Захов, а след това свързани с кръга „Капитал“ хора като Николай Стайков от НПО-то „Антикорупционен фонд“, ще създадат скандала „Апартаментгейт“, в чийто център е „Артекс“? 3. Защо договорът за заем съдържа повече от неизгодни клаузи за „Артекс“ и защо Пламен и Веселя Мирянови са лични поръчители по този заем на фирмите на Захов? 4. Как са се отразили репутационните щети върху „Артекс“, провокирани включително и от публикациите в изданията на „Капитал“, и каква е изгодата за Прокопиев и Захов от това? 5. Осъществява ли в момента „Капитал“ корпоративно рейдърство спрямо „Артекс“? 6. Защо фактът на дадения заем от 1.2 милиона долара, беше упорито премълчаван от изданията от кръга „Капитал“, които иначе толкова „обективно“ отразяваха всичко около „Артекс“? Докато Захов и Прокопиев се подготвят по тези въпроси, не е лошо да направят и консултация с адвокат. Защото договорът за заем между фирмите на Захов и на Мирянови, освен неизгоден за вторите, може да се окаже с неприятни последици от наказателно-правно естество и за заемодателя Захов. И както е в случая с другия вече подсъдим съиздател на “Капитал” Иво Прокопиев, евентуалното разследване срещу Захов не би имало нищо общо със “свободата на словото”, а единствено с необходимостта да се установи – дали е извършвана незаконна лихварска дейност „по занятие“ (освен на „Артекс“, може да се окаже, че фирмите на Захов или самият той, са раздавали заеми срещу голяма лихва и на други лица), чрез финансови сделки без разрешение и без лиценз (уговорена лихва от цели 6% при пазарна такава 3% за 2018г. и приходи от 72 000 евро на година от лихварство, са твърде сериозно основание), както и дали не е налице укриване на данъци. Така в крайна сметка, не е изключено “Златен век” да окаже прекалено висок, ако не за “Артекс”, то за „лихварите“ от кръга “Капитал” или поне за половинката от него.", "date": "2019.04.23", "title": " „Лихварите“ от „Капитал“\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%be%d0%b4%d1%8a%d0%bb%d0%b6/", "text": "Вицепремиерът по правосъдната реформа и министър на външните работи Екатерина Захариева приветства усилията на Черна гора по пътя на европейската интеграция и потвърди пълната подкрепа от страна на България. Това съобщиха от пресслужбата на МВнР. „България изключително силно подкрепя интеграцията на Черна гора. Смятаме, че Черна гора е най-напредналата държава в европейската интеграция от страните от Западните Балкани. Отварянето на преговорните глави е трудно, но затварянето е още по-трудно, така че основно се оценява целия ви напредък по отношение борбата с корупцията“, заяви министър Захариева на среща днес с делегация на Агенцията за превенция на корупцията в Черна гора, водена от председателя на Съвета на агенцията Горанка Вучинич. Вицепремиерът Захариева, която е и председател на Националния съвет по антикорупционни политики, запозна представителите на Черна гора с начините, по които функционират институциите, ангажирани в борбата с корупцията в България. Тя подчерта, че битката с корупцията може да бъде спечелена само с единство и координация между институциите. „Без работещата прокуратура, без работещ съд, без ангажимент на МВР, на министерството на правосъдието, на всяка една администрация, на всеки един ръководител, няма да се постигне достатъчно в борбата с корупцията“, заяви Екатерина Захариева. Европейската интеграция на страните от Западните Балкани е приоритет в българската външна политика, беше и един от приоритетите на българското председателство на Съвета на Европейския съюз миналата година. На срещата вицепремиерът Захариева подчерта още веднъж готовността на България да помага и подкрепя Черна гора по пътя й към ЕС. От своя страна Горанка Вучинич благодари за възможността да се срещне с българския вицепремиер и външен министър и да обмени опит с колегите си от антикорупционните институции в България. „България има много добри практики в тази област. Надявам се да получим подкрепата на вашите институции, да обменим опит, да получим експертиза и да подобрим още повече своята дейност“, заяви Горанка Вучинич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Министър Захариева: България продължава силно да подкрепя евроинтеграцията на Черна гора"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b0-%d1%84%d0%b8%d1%80%d0%bc%d0%b0-%d0%bf%d0%bb%d0%b0%d1%89%d0%b0-%d0%b7%d0%b0-%d0%b1%d1%80%d0%b0%d0%bd%d0%b4%d0%b8%d1%80%d0%b0%d0%bd%d0%b5/", "text": "От лятото в България започва да работи македонски стартъп, който позволява на шофьорите, докато карат колите си, да рекламират фирми и от това да печелят пари, съобщи на пресконференция изпълнителният директор и създател на проекта Петър Христов, цитиран от БТА. PowerAD е онлайн платформа, която среща взаимните интереси на рекламодатели и собственици на автомобили. Използваните мобилни приложения позволяват да се създаде огромна мрежа за разпространение на реклами чрез брандиране на автомобили. Собствениците на колите печелят от движещата се с техния автомобил реклама, а рекламодателите и рекламните агенции получават в реално време данни за рекламните си продукти. В София вече има 600 шофьори, които чакат проектът да започне работа и у нас. Предстои той да заработи и в няколко други балкански държави. Стартъпът вече е активен в редица европейски държави, Азия и Африка, а шофьорите участващи в онлайн палтформата са над 55 хиляди. Тя е насочена към редовия водач на автомобил, а заплащането му зависи от бюджета, който съответната фирма е отделила за реклама и километрите, които трябва да измине. Водачът се регистрира в мобилно приложение, кандидатства за рекламна кампания, а фирмата го одобрява. Брандирането на автомобила няма да е за сметка на шофьора. От условията на рекламната кампания ще зависи в кои райони на съответния град ще трябва да обикаля водачът и коя част на колата му ще бъде брандирана. Обикновено рекламодателите плащали минимално по 20 евроцента на километър. Водачът ще бъде следен дали спазва условията на кампанията чрез джипиес-а в телефона си. Ако автомобилът е електрически, на шофьора ще му бъде плащано двойно. Компанията има стремеж да се използват възможно повече екоавтомобили.", "date": "2019.04.23", "title": " Македонска фирма плаща за брандиране на лични автомобили в България\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d1%89%d0%b5-%d0%bd%d0%b0%d0%bf%d1%80%d0%b0%d0%b2%d0%b8-%d0%b4%d1%8a%d1%80%d0%b6%d0%b0%d0%b2%d0%bd%d0%be-%d0%bf%d0%be%d1%81%d0%b5/", "text": "Президентът на САЩ Доналд Тръмп ще направи държавно посещение във Великобритания от 3 до 5 юни по покана на кралица Елизабет Втора, съобщи днес Бъкингамският дворец, цитиран от световните агенции. Той ще бъде придружен от първата дама Мелания Тръмп. Това ще бъде второ посещение на сегашния американски президент във Великобритания след миналогодишната му визита през юли. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Доналд Тръмп ще направи държавно посещение във Великобритания по покана на кралица Елизабет Втора"}
{"url": "https://trud.bg/%d0%bb%d1%8e%d1%82%d0%b2%d0%b8-%d0%bc%d0%b5%d1%81%d1%82%d0%b0%d0%bd-%d0%be%d0%b1%d0%b6%d0%b0%d0%bb%d0%b2%d0%b0-%d0%bf%d0%b0%d1%80%d0%b8%d1%87%d0%bd%d0%b0%d1%82%d0%b0-%d1%81%d0%b8-%d0%b3%d0%b0%d1%80/", "text": "В Окръжна прокуратура – Кърджали са постъпили жалби от Лютви Местан, чрез неговия защитник, против постановление на разследващ орган от Окръжен следствен отдел в Окръжна прокуратура-Кърджали от 19.04.2019 г., с което на обв. Местан е наложена мярка за неотклонение „гаранция“ в пари в размер на 10 000 лева, както и срещу постановление на Окръжна прокуратура – Кърджали, с което му е наложена мярка за процесуална принуда „забрана да напуска пределите на Република България“. Това съобщиха от държавното обвинение. Л. Местан е привлечен като обвиняем по досъдебно производство за престъпление по чл.343, ал.1, б.“в“ във вр. с чл.342, ал.1 от Наказателния кодекс. Жалбите са внесени в Окръжен съд – Кърджали за разглеждане, ведно с материалите по делото.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Лютви Местан обжалва паричната си гаранция от 10 000 лв. и забраната да напуска страната"}
{"url": "https://trud.bg/%d1%82%d0%b0%d0%bd%d1%86%d0%be%d0%b2%d0%b0-%d1%84%d0%be%d1%80%d0%bc%d0%b0%d1%86%d0%b8%d1%8f-%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0-%d1%86%d0%b0%d1%80%d0%b8%d1%86%d0%b0/", "text": "Фолклорната танцова формация „Търновска царица“ се завърна от Прага, където преди броени дни участва в международен Великденски фестивал. В стара Прага, на площад „Staronemske namesti“, танцьорите представиха българския фолклор и Велико Търново пред стотици зрители и участници от цял свят. Чрез ритмите на „Северняшко настроение“ и „Шопско надиграване“ танцьорите показаха пъстротата на българския народен танц и уникалността на нашата народна носия. С изпълненията си „Търновска царица“ спечели големия приз „Диамантената чиния“ и плени сърцата на всички. За пореден път формацията успя да покаже богатството на родния фолклор пред света, с подкрепата на великотърновския кмет и областен координатор на ГЕРБ Даниел Панов. Миналата пролет танцьорите от ФТФ „Търновска царица“ с художествен ръководител Георги Радев, станаха част от Голямото българско хоро в Брюксел, по покана на евродепутата Ева Майдел. На Гранд плац в белгийската столица, талантливите търновци станаха част от магията на българския фолклор, завладяла хилядите жители, гости и участници в уникалното събитие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Танцова формация „Търновска царица“ покори и Прага\t"}
{"url": "https://trud.bg/%d0%bf%d1%80%d0%b5%d0%b2%d1%8a%d1%80%d0%bd%d0%b0%d1%85%d0%b0-%d1%81%d0%bc%d0%b5%d1%82%d0%b8%d1%89%d0%b5-%d0%b2-%d1%81%d0%bf%d0%be%d1%80%d1%82%d0%b5%d0%bd-%d0%ba%d0%be%d0%bc%d0%bf%d0%bb%d0%b5%d0%ba/", "text": "Запустелите тенис кортове, обрасли с дървета и бурени, в Градската градина на Шумен вече са превърнати в модерен спортен комплекс. Две игрища, всяко за по три вида спорт, са на разположение на шуменци. Има и трибуна с 400 седящи места. Общинският терен е взет на концесия за 10 г. от фирма, която е вложила 205 000 лв. за благоустройство. Във вторник кметът Любомир Христов и журналисти посетиха новото място за спорт и градоначалникът бе категоричен, че е удовлетворен от свършеното. Сметището, трупано 20 г., вече е прекрасно място за шуменци и децата им. Игрищата са с настилка изкуствена трева. На тях може да се тренира тенис, баскетбол, волейбол и футбол срещу заплащане.  20 лв. на час ще струва играта на тенис, а 30 лв. за другите спортове. Кметът обяви, че Градски и ученически първенства ще се провеждат безплатно. След изтичане на 10-годишния договор, общината става собственик на обновената база. Освен спортна част и помощни сгради към нея със съблекални, бани и треньорски зали, е изградено и уютно заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Превърнаха сметище в спортен комплекс"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b7%d0%b0-%d0%bf%d0%b0%d0%bb%d0%b5%d0%b6-%d1%83%d1%87%d0%b5%d0%bd%d0%b8%d0%ba-%d0%be%d0%b1%d0%b2%d0%b8%d0%bd%d0%b5%d0%bd-%d0%b8-%d0%b2-%d0%be%d0%bf%d0%b8%d1%82/", "text": "Десетокласник от частна варненска гимназия се изправи пред Варненския окръжен съд заради палеж на имущество със значителна стойност. Делото срещу Кристиан Тодоров се гледа по общия ред. Докараният от ареста ученик отказа да дава обяснения, преди да бъдат разпитани призованите 12 свидетели. 17-годишният младеж е обвинен за това, че на 30 април 2017 г. подпалил фирмен автомобил „Порше Кайен“ в кв. Бриз. Само бързата намеса на огнеборците спасила от изпепеляване още 5 коли, магазини и апартаменти в кооперацията, пред която лумнал пожарът. Щетите от него са изчислени на 43 887 лв., а предвиденото в закона наказание за деянието е лишаване от свобода от 3 до 12 г. Най-вероятно Кристиан ще чуе присъдата си в сряда, но идния месец го чака друг процес, по който е подсъдим за опит за убийство на бодигард от дискотека „Гетсби“. На 28 януари миналата година след скандал Кристиан и 37-годишният му съучастник Галин Минчев наръгаха многократно охранителя, който оцеля по чудо.", "date": "2019.04.23", "title": " Съдят за палеж ученик, обвинен и в опит за убийство"}
{"url": "https://trud.bg/%d0%b7%d0%b0-80-000-%d0%bb%d0%b2-%d0%be%d0%b1%d0%bd%d0%be%d0%b2%d1%8f%d0%b2%d0%b0%d1%82-%d0%b4%d0%b5%d1%82%d1%81%d0%ba%d0%b8-%d0%bf%d0%bb%d0%be%d1%89%d0%b0%d0%b4%d0%ba%d0%b8-%d0%b2-%d1%88%d1%83%d0%bc/", "text": "Над 100 детски площадки има в Шумен, а на 27 от тях, охранявани с камери, вече са запечатани потрошени пейки, люлки и други съоръжения. Общинското предприятие „Строителство и благоустройство“ е започнало ремонти. 80 000 лв. са предвидени за годината за подмяна на стари и потрошени уреди, каза управителят Недко Салабашев. Проблемът е, че се ремонтира, но новото издържа две седмици и се намират вандали, които да го потрошат. Кметът Люмобир Христов се зарече общината да направи клип с хулиганските прояви и да го покаже поне пред медиите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " За 80 000 лв. обновяват детски площадки в Шумен"}
{"url": "https://trud.bg/%d0%b2-46-%d0%be%d0%b1%d1%89%d0%b8%d0%bd%d0%b8-%d0%b2%d1%80%d1%8a%d1%89%d0%b0%d1%82-%d0%bf%d0%b0%d1%80%d0%b8-%d0%be%d1%82-%d0%b4%d0%b0%d0%bd%d1%8a%d0%ba-%d1%81%d0%b3%d1%80%d0%b0%d0%b4%d0%b8/", "text": "В 46 общини ще връщат пари на хората, които вече са платили данъка за 2019 г. за имоти в курорти от национално и местно значение, които не са основно жилище. Надплатените суми по желание на собствениците на имотите ще се връщат или ще се приспадат от други техни задължения към общината, например данък за автомобил. Това обяви председателят на бюджетната комисия към парламента Менда Стоянова. Депутатите от комисията обсъдиха решението на Конституционния съд, с което бяха отменени текстове от Закона за местните данъци и такси. Отменените тестове предвиждаха за вили и ваканционни имоти в курорти от национално значение данък сгради да е между 5 и 7 на хиляда от данъчната оценка, а за курорти от местно значение – между 4,5 и 6 промила. Сега данъкът за тези имоти ще бъде като за останалите – от 0,1 до 4,5 на хиляда, а конкретният размер се определя от общината. Депутатите имаха за цел по-високи данъци да се плащат за къщи за гости по морето и в другите курорти, които се дават под наем, но не са регистрирани като туристически обект, но това е трудно приложимо през законодателството за местни данъци и такси, обясни Стоянова. “Поправката не гарантираше, че чрез облагането на конкретния имот всъщност се цели облагане на нелегален доход, получен от този имот“, каза шефът на бюджетната комисия. “Голяма част от хората с ваканционни имоти през април вече са си платили завишения данък, някои дори и за цялата година, за да ползват отстъпката от 5%”, коментира Стоянова, но уточни, че отмяната на високия налог ще важи със задна дата от 1 януари 2019 г.", "date": "2019.04.23", "title": " В 46 общини връщат пари от данък сгради\t"}
{"url": "https://trud.bg/%d0%b1%d0%b8%d0%b2%d1%88%d0%b0%d1%82%d0%b0-%d1%81%d1%8a%d0%bf%d1%80%d1%83%d0%b3%d0%b0-%d0%bd%d0%b0-%d0%bd%d0%b8%d0%ba%d1%8a%d0%bb%d1%8a%d1%81-%d0%ba%d0%b5%d0%b9%d0%b4%d0%b6-%d0%b8%d1%81%d0%ba%d0%b0/", "text": "Мимолетната съпруга на холивудския актьор Никълъс Кейдж, който се венча с нея в пияно състояние, сега му иска съпружеска издръжка, въпреки че бяха женени само четири дни. След като изтрезня, холивудският екранен любимец разтрогна брака си с гримьорката Ерика Койке. Въпреки това изоставената булка от актьора настоява да получи от него съпружеска издръжка, тъй като претърпяла финансови и морални щети от проваления ѝ брак, съобщава сайтът Контактмюзик, цитиран от БТА. Ерика пропуснала няколко изгодни оферти за работа, докато се срещала с Кейдж в продължение на една година преди венчавката. Освен това от брака-еднодневка пострадала и репутацията на гримьорката. Ерика настоява Кейдж да ѝ заплати и съдебните разходи. Сагата с четиридневния брак се разгърна в края на месец март, когато се оказа, че Кейдж се е оженил изненадващо за Ерика Койке. Броени дни по-късно обаче той подаде документи за анулиране на съюза. Зад гърба си актьорът има още три провалени брака – с Патриша Аркет, Лиса Мари Пресли и Алис Ким.", "date": "2019.04.23", "title": " Бившата съпруга на Никълъс Кейдж иска издръжка след 4-дневния им брак"}
{"url": "https://trud.bg/%d1%80%d0%b0%d0%b7%d0%b4%d0%b0%d0%b2%d0%b0%d1%82-%d1%81%d1%82%d0%b8%d0%bf%d0%b5%d0%bd%d0%b4%d0%b8%d0%b8-%d0%bd%d0%b0-%d0%b4%d0%b5%d1%86%d0%b0-%d1%81%d0%bf%d0%be%d1%80%d1%82%d0%b8%d1%81%d1%82%d0%b8/", "text": "Над 280 млади спортисти от 32 социални институции в страната участваха в националния шампионат за деца и младежи в риск под надслов „Спортът достъпен за всички деца“. Надпреварата се проведе комплекс „Спортна София“ в Парк Възраждане, Зона В5, като е под егидата на инициативата „София – Европейска спортна столица“. Анатоли Илиев, председател на Българска спортна федерация за деца и младежи в риск, обяви, че се запазват учредените миналата година държавни стипендии за най-добрите в отделните спортове на шампионата. А най-добрите бяха наградени от генералния секретар на БОК Белчо Горанов и „златното момиче“ Ренета Камберова.", "date": "2019.04.23", "title": " Раздават стипендии на деца-спортисти в риск"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%bd%d0%b0-%d1%81%d1%80%d0%b5%d1%89%d0%b0-%d1%81-%d0%bc%d0%b5%d0%b4%d0%b8%d1%86%d0%b8%d0%bd%d1%81/", "text": "Здравеопазването е сред основните приоритети на всяка просперираща държава. Протестните действия на медицинските специалисти и неудовлетвореността на пациентите в България показват, че здравният модел трябва да бъде преосмислен. Това заяви държавният глава Румен Радев на среща с представители на Инициативния комитет, който организира протести в цялата страна с настояване за спешни действия за преодоляване на неравенствата в системата на здравеопазването, съобщиха от пресслужбата на „Дондуков 2“. „Настоявахме за тази среща, защото имаме доверие в президентската институция и очакваме морална подкрепа“, отбелязаха на срещата представителите на протестиращите медицински сестри, фелдшери, акушерки и физиотерапевти. Според тях настоящият модел на здравеопазване е порочен, защото поставя основен акцент върху активното лечение, а дейностите за профилактика и грижите за долекуване на практика не съществуват. „Здравната система има интерес българинът да е болен, защото пациентите генерират приходи“ – така обобщиха оценката си за здравеопазването в България медицинските специалисти. Те увериха, че протестните им действия не са насочени единствено и само за по-високи заплати, но и за промяна на модела, така че да не са принудени да напускат страната, а да могат да се грижат пълноценно за българските пациенти. Медицинските специалисти споделиха също за натиска, който се упражнява върху тях от страна на работодателите им заради активната позиция в протестните действия. „Настояваме също за промени в Закона за съсловните организации, които да регламентират правото на представителство за всяко съсловие сред медицинските специалисти“, заявиха гостите по време на срещата. По думите на държавния глава Румен Радев е необходимо в центъра на здравната система да бъде поставен човекът и неговото здраве, а не печалбата от болестите на пациента. Президентът заяви подкрепата си за справедливите искания на медицинските специалисти и се ангажира да съдейства за разрешаване на проблемите в рамките на своите правомощия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Президентът Радев на среща с медицински специалисти: Здравният модел трябва да бъде преосмислен"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%82-%d0%bd%d0%b0-25-%d0%b0%d0%bf%d1%80%d0%b8/", "text": "Президентът на Русия Владимир Путин ще проведе преговори с лидера на Северна Корея Ким Чен-ун на 25 април във Владивосток, съобщи помощникът на президента по международните дела Юрий Ушаков, цитиран от ТАСС. „На датата 25 април във Владивосток, нашият президент ще проведе преговори с председателя на Държавния съвет на Корейската народно-демократична република“ Ким Чен-ун, който ще пристигна на визита в нашата страна и тази среща ще стане първия контакт на нашия президент със севернокорейския лидер“, каза Ушаков. Той се извини на медиите, че Кремъл дълго време не е информирал журналистите за хода на подготовката на преговорите между двамата лидери. „Постъпихме така, защото се договорихме със севернокорейските колеги да не даваме информация на медиите за предстоящата визита“, поясни той. „Спазвахме стриктно тази договорка и дори според мен, много стриктно“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Путин и Ким Чен-ун ще се срещнат на 25 април във Владивосток"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d0%b8%d0%b7%d0%b1%d0%b8%d1%80%d0%b0-%d0%be%d1%82-%d1%88%d0%b5%d1%81%d1%82%d0%b8%d0%bc%d0%b0-%d0%b7%d0%b0-1-%d1%8e%d0%bd%d0%b8/", "text": "Шестима боксьори са сред възможните съперници на световния шампион в тежка категория Антъни Джошуа за галата на 1 юни в Ню Йорк. Британецът трябваше да се бие с Джарел Милър (САЩ), но той беше хванат с допинг.  Еди Хърн, агентът на шампиона, разкри, че наред с вече споменатите Луис Ортис, Майкъл Хънтър и Анди Руис, сред вариантите са още Махмуд Чар (доскоро известен като Мануел Чар), Тревър Брайън и Агит Кабайел. Последните двама са най-неизвестни, но пък нямат поражение, докато Ортис, Хънтър и Руис са с по една загуба, а Чар с четири.  В плановете не попадат официалният претендент на IBF Кубрат Пулев, както и бившият шампион на WBO Джоузеф Паркър, който също изрази желание да вземе реванш от Джошуа.", "date": "2019.04.23", "title": " Джошуа избира от шестима за 1 юни"}
{"url": "https://trud.bg/%d0%bd%d0%b5%d1%84%d1%82%d0%be%d1%85%d0%b8%d0%bc%d0%b8%d0%ba-%d1%81%d0%b5-%d0%bf%d1%80%d0%b8%d1%86%d0%b5%d0%bb%d0%b8-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba/", "text": "Волейболният „Нефтохимик 2010“ има амбицията да присъства редовно в Шампионската лига, обяви Сашо Везенков. Спортният директор на ОСК „Лукойл“ обяви, че компанията ще продължи да спонсорира спорта и след преместването на Валентин Златев на друга позиция.  „Той винаги е бил до нас и уверенията са, че всичко продължава по същия начин – обяви Везенков. – Без него това не можеше да се случи. Моята амбиция е отбор, който играе трайно в групите на Шампионската лига. Волейболът е най-българският отборен спорт, най-популярен.“  Тимът от Бургас спечели безапелационно финалната серия с „Хебър“. Третата победа – 3:0 (23, 15, 12), дойде в първия мач в Бургас през близо 2000 зрители в зала „Младост“.  „Радвам се, че тази година успяхме да станем шампиони пред собствена публика защото тръпката е невероятна, миналата година спечелихме титлата в София, но не е същото – заяви спортният директор Теодор Салпаров, който е призна, че остава още една година на терена като либеро. – Продължаваме заедно напред. Изградихме сериозно име. Ще гледаме да запазим състава и да се концентрираме максимално върху български волейболисти.“", "date": "2019.04.23", "title": " „Нефтохимик“ се прицели в Шампионската лига"}
{"url": "https://trud.bg/%d1%83%d0%bc%d0%b1%d0%b0%d0%bb-%d1%81%d0%b2-%d0%bc%d0%b0%d1%80%d0%b8%d0%bd%d0%b0-%d0%b2%d0%b0%d1%80%d0%bd%d0%b0-%d0%b8%d0%bc%d0%b0-%d0%b3%d0%be%d1%82%d0%be%d0%b2%d0%bd%d0%be%d1%81/", "text": "Във връзка с информацията на Министерството на здравеопазването за липса на радиофармацевтици за изследвания на пациенти с онкологични заболявания и съмнение за костни метастази, УМБАЛ “Св. Марина” Варна информира, че има готовност да поеме прегледите чрез провеждане на ПЕТ скенер или ядрено-магнитен резонанс (ЯМР) срещу направление или заплащане.  През 2009 година в клиниката по нуклеарна медицина в УМБАЛ „Св Марина“ бе изследван първият пациент в България с РЕТ скенер. За тези десет години екипът от лекари, физици и медицински сестри придобива ценен клиничен опит, а изследването е направено на повече от 20 000 пациента от цялата страна. Прегледите с ПЕТ скенер са алтернатива на най-широко разпространеното сцинтиграфско изследване, каквото е костната сцинтиграфия за повечето онкологичноболни пациенти, подлежащи на стадиране и рестадиране.  Като единствена болница, която разполага с РЕТ/СТ в Източна България, УМБАЛ „Св. Марина“ може да поеме пациенти от Варна, Бургас, Добрич, Силистра,Шумен, Търговище, Разград, Русе, Велико Търново.  На тел. 052 978575 може да бъде записан час за провеждане на РЕТ/СТ. За изследване с ЯМР или друго образно изследване, записването е на тел. 052 978574. Необходимите документи, с които пациентът трябва да разполага, за да си запише час са: с направление за РЕТ/СТ -направление 8А, за МРТ – направление за образно изследване с код 1002.", "date": "2019.04.23", "title": " УМБАЛ “Св. Марина“ Варна има готовност да поеме прегледите с ПЕТ скенер и ЯМР"}
{"url": "https://trud.bg/%d0%be%d1%82%d0%bd%d0%b5%d1%85%d0%b0-%d0%ba%d0%bd%d0%b8%d0%b6%d0%ba%d0%b0%d1%82%d0%b0-%d0%bd%d0%b0-%d0%bc%d0%b0%d1%80%d0%b8%d1%8f-%d0%b1%d0%b0%d0%bd%d0%b5%d0%b2%d0%b0-%d0%b7%d0%b0%d1%80%d0%b0%d0%b4/", "text": "Районният съд в Харманли наложи наказания на Мария Банева, майка на бизнесмена Николай Банев, заради  , която тя предизвика в началото на юли 2018 г. в града. При инцидента пострада мъж, който получи средна телесна повреда, съобщава БТА. Прокуратурата поиска Банева да бъде освободена от наказателна отговорност и да получи глоба. Съдът постанови още да се отнеме шофьорската книжка на майката на Банев за следващите 8 месеца. Присъдата може да бъде обжалвана пред Окръжния съд в Хасково. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Отнеха книжката на Мария Банева заради катастрофата, при която блъсна млад мъж миналата година"}
{"url": "https://trud.bg/%d1%80%d0%be%d1%82%d0%b0%d1%80%d0%b8-%d0%b2-%d1%81%d0%bb%d0%b8%d0%b2%d0%b5%d0%bd-%d0%b1%d0%b5-%d0%b4%d0%be%d0%bc%d0%b0%d0%ba%d0%b8%d0%bd%d0%b8-%d0%bd%d0%b0-%d1%82%d1%83%d1%80%d0%bd%d0%b8%d1%80/", "text": "Турнир по баскетбол 3х3 събра над 100 участници от страната в Сливен, имаше гости и от Румъния. Игрищата бяха оформени пред сградата на общината. В надпреварата участваха младежи и девойки. Кулминацията в спортния сблъсък бе между 16-те отбора при мъжете, от София, Казанлък, Велико Търново, Бургас, Горна Оряховица, Сливен и един тим от северната ни съседка, съобщиха от общината. Най-добре представителите се получиха награди. Турнирът 3х3 баскетбол бе първият за годината в страната. Негов организатор бе местният клуб „Ротари“, със съдействието на спонсори. Събитието бе посветено на 20-годишнината от учредяването на клуба в областния град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " „Ротари“ в Сливен бе домакини на турнир по баскетбол 3х3"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b0-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%be%d0%bd%d0%bd%d0%b0/", "text": "На 12 май в Аулата на СУ „Св.Климент Охридски” всеки, който проявява интерес на тема инвестици и финанси може да предизвика себе си и да участва в „Левчето”. Събитието предвижда т.нар. инвестиционна симулация с виртуален капитал. За най-добрите има и парична награда. „Левчето” е събитие насочено към всеки млад човек, който иска да разшири своите финансови познания, да изпробва практически уменията си и да създаде връзки с компании в сферата. Провежда се на два етапа – лекционен и практически. По време на лекционния етап ще се запознаете с професионалисти от финансовия сектор, които ще споделят с вас своя опит. Те ще ви запознаят как да управлявате правилно финансите си  и да ги увеличавате чрез търгуване. „Левчето” е специално с втория етап, а именно, инвестиционна симулация.  Участниците ще имат възможност да приложат наученото в пресъздадени финансови пазари. Всеки участник започва с начален виртуален капитал, който да инвестира в акции, облигации, петрол, злато и валута. Тримата победители ще си разделят паричната награда от 1500лв., осигурена от основният ни стратегически партньор – „Alaric Securities”. Можете да се запишете безплатно за участие на:   и да следите за допълнителни предизвикателства на фейсбук страницата на събитието – „Левчето 2019”.", "date": "2019.04.23", "title": " Организират виртуална инвестиционна симулация с парична награда\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d1%8a%d0%b7%d0%bb%d0%be%d0%b6%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%ba%d1%8a/", "text": "Върховна касационна прокуратура се самосезира по повод публикация в електронния сайт ПИК със заглавие „Сензационно разследване на ПИК: Семейството на Елена Йончева с три къщи на морето. Усвоени 400 000 лева европари.“ Това съобщиха от държавното обвинение. Данните, съдържащи се в публикацията, сочат на евентуално извършено престъпление по чл. 248 а ал.3 от НК по повод изградени къщи за гости по проект по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 – 2013 г., финансирана от Европейския земеделски фонд за развитие на селските райони, но същите са недостатъчни, поради което се налага извършване на проверка от ГДНП. Ще бъде извършена документална проверка на проекта, като на място служители на ГДНП ще извършат и проверка дали къщите за гости се ползват по предназначение. Ще се изискат заверени копия от регистри за настанените туристи за български и чужди граждани, от документацията за регистриране и категоризиране на обектите, информация за заплатените туристически данъци за пренощували туристи. Ще се изискат от съответното РУ на МВР по местонахождение на къщите за гости справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваните къщи за гости. Определен е едномесечен срок за извършване на проверката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Прокуратурата възложи проверка на къщи за гости на семейството на Елена Йончева"}
{"url": "https://trud.bg/%d0%b2%d0%ba%d1%81-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b4%d0%b0-%d0%bd%d0%b0%d0%bc%d0%b0%d0%bb%d0%b8-%d0%bd%d0%b0-7-%d0%b3/", "text": "С Решение № 284/19.04.2019 г. по наказателно дело № 1140/2018 г. тричленен състав на Върховния касационен съд (ВКС) отменя изцяло решение № 4/06.07.2018 г., по в.н.о.х.д. № 026/2016 г. на Военно-апелативен съд. Изменя първоинстанционна присъда по н.о.х.д. № 033/02.10.2008 г. на Софийски военен съд като: оправдава подсъдимите  , Иво Иванов, Борис Механджийски, Янко Граховски и Георги Калинков по квалифициращия признак на чл. 116, ал. 1, т. 6, пр. 3 от НК – убийството да е извършено с особена жестокост. Намалява наложеното на Писов наказание от 18 г. на . Намалява наложеното на подсъдимите Иво Иванов, Борис Механджийски, Янко Граховски и Георги Калинков наказание от 16 г. на 7 г. „лишаване от свобода“. Потвърждава първоинстанционната присъда в останалата част. Решението не подлежи на обжалване. Това съобщиха от пресслужбата на държавното обвинение. Във ВКС е получено уведомление от прокурор за предприети действия по изпълнение на наказанието. Делото във ВКС е образувано по касационен протест и по жалби на подсъдимите, на гражданските ищци и частни обвинители, както и на гражданския ответник ОДМВР – Благоевград, срещу въззивно решение от 06.07.2018 г. по в.н.о.х.д. № 026/2016 г. на Военно-апелативния съд. С присъда от 02.10.2008 г. по н.о.х.д. № 33/2008 г. на Военен съд – София подсъдимите са признати за виновни за престъпление по чл. 116, ал. 1, т. 2 и т. 6 вр. чл. 20, ал. 2 от НК (убийство, извършено от лица от състава на полицията и с особена жестокост), като са им наложени наказания – на Мирослав Писов 18 г. „лишаване от свобода“, а на останалите подсъдими за всеки поотделно по 16 г. „лишаване от свобода“. С присъдата подсъдимите и гражданският ответник са осъдени солидарно да заплатят на гражданските ищци обезщетение за претърпените от тях неимуществени вреди. С въззивното решение подсъдимите са признати за виновни в това, че като извършители и лица от състава на полицията при изпълнение на службата си, самостоятелно са причинили смърт по непредпазливост – престъпление по чл. 122, ал. 1 вр. чл. 2, ал. 2 вр. ал. 1 от НК, като за всеки един от тях поотделно наказателното преследване е прекратено поради изтекла абсолютна давност. С решението петимата подсъдими са признати за невиновни и оправдани по първоначално повдигнатото им обвинение по чл. 116, ал. 1, т. 2 и т. 6 вр. чл. 20, ал. 2 от НК. Военно-апелативният съд изменя първоинстанционната присъда в гражданско-осъдителната й част и я потвърждава в останалата ú част. В решението на ВКС пише, че към актуалния момент делото е връщано два пъти от касационната инстанция на въззивния Военно-апелативен съд, който е постановил три решения, последното от които е предмет на настоящата касационна проверка. При така посоченото се налага заключението, че са налице предпоставките на чл. 354, ал. 5, изр. 2 от НПК, като е недопустимо настоящият касационен състав да върне делото за ново разглеждане, независимо от констатациите си за пороци или липсата на такива в дейността на контролирания съд. Паралелно с това, в тази хипотеза, законът повелява касационният съд да реши делото окончателно, разглеждайки го по същество. Тричленният състав на ВКС, след собствен анализ на събраните по делото доказателствени материали, и като съобрази, че въззивният съд е изразил неясно и двусмислено заключенията си по фактите, поради което не може със сигурност да се изведе приетата от него фактология, намери, в рамките на упражняваните въззивни правомощия, че следва да посочи приетата от първоинстанционния съд фактология, на базата на която да осъществи контролните си правомощия. По фактите, в решението на ВКС е направено заключение, че контактът на подсъдимите с пострадалия не е преустановен при задържането му, като въпреки виковете му през повечето време, че се задушава, те не са преустановили насилието над него, а са продължили с ударите дори и когато е спрял да вика. Деянието на подсъдимите се е изразило в съвместното нанасяне на удари по тялото и главата на пострадалия, докато снагата му е била притискана, така че той не е могъл да разгърне дихателните си възможности, в резултат на което се е задушил и е починал. Така резултатът – смъртта на Ангел Димитров – се явява следствие на едновременната съвместна дейност на петимата подсъдими. Заключението на върховните съдии е, че съвкупния анализ на събраните доказателствени материали, позволява да бъде изведен по недвусмислен начин механизма на причиняване смъртта на пострадалия – нанасянето на удари на Ангел Димитров от петимата подсъдими преди поставянето на белезници, продължаване нанасянето на удари след поставянето им, поставянето на пострадалия по корем с белезници на ръцете на гърба, натискане на снагата му и паралелно нанасяне на удари по тялото му – действия, реализирани от всички подсъдими, довели до възпрепятстване възможността му както да се движи, така и да осъществява нормален процес на дишане. По правната квалификация ВКС намери, че нанесените от подсъдимите удари, макар и значителни по брой, са причинили леки по медико-биологични характеристики травматични увреждания. Така, обективно те не са достатъчни, за да се заключи, че подсъдимите са проявили по време на изпълнителската си дейност извънмерна ярост, садизъм и жестокост. Друг е въпросът, че в съдържащите се по делото характеристични – лични и професионални – данни, не се съдържа информация, която да ги разкрива като агресивни, садистични и безмилостни личности. Ето защо, съставът на ВКС счете, че подсъдимите следва да бъдат оправдани по квалифициращия признак подсъдимите да са извършили убийството с „особена жестокост“ по смисъла на чл. 116, ал. 1, т.6, пр. 3 от НК. Върховните съдии сочат, че при определяне на наказанието, което следва да бъде наложено на подсъдимите, така че да е справедливо и да е съответно да престъплението и да постигне целите на чл. 36 от НК на първо място следва да се отчете, че подсъдимите следва да бъдат оправдани по едно от квалифициращите обстоятелства – а именно по това, че убийството е извършено с „особена жестокост“ и на второ място – на самостоятелна преценка подлежи и въпросът за продължителността на наказателното производство. Без съмнение разрешаването на този въпрос има пряк ефект върху справедливостта на наказанието. Срокът на настоящето наказателно производство е над 13-годишен и той без колебание следва да бъде дефиниран като „неразумен“, независимо от съпровождащите цялото производство процесуални неблагополучия. Забавянето се дължи изцяло на поведението на компетентните органи, без привлечените към наказателна отговорност лица да са допринесли за него по някакъв начин с поведението си. Това обстоятелство съгласно практиката на ЕСПЧ по приложението на чл. 6 § 1 от ЕКПЧ предпоставя необходимост от приложението на ефективен компенсаторен механизъм за поправянето на нарушението, каквато мярка е възможността наказанието на осъденото лице да бъде намалено. При отчитане на конкретното своеобразие на извършеното престъпление и смекчаващите и отегчаващите отговорността обстоятелства за всеки от подсъдимите, ВКС намира, че справедливи са наказанията, както следва – за всички подсъдими – Писов, Иванов, Граховски, Механджийски и Калинков – 7 г. „лишаване от свобода“, в какъвто смисъл първоинстанционният съдебен акт подлежи на изменяване, пише в окончателното решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " ВКС публикува решението да намали на 7 г. присъдата на петимата полицаи за смъртта на Чората"}
{"url": "https://trud.bg/%d0%b2%d0%b8%d0%b0%d0%b4%d1%83%d0%ba%d1%82%d0%b8%d1%82%d0%b5-%d0%bf%d1%80%d0%b8-%d1%81-%d0%bf%d0%be%d1%82%d0%be%d0%bf-%d0%b8-%d0%ba%d0%be%d1%80%d0%b5%d0%bd%d0%b8%d1%88%d0%ba%d0%b8-%d0%b4/", "text": "До края на месец ноември ще приключи ремонтът на виадукт „Коренишки дол“ на магистрала „Хемус“, а още през септември ще завърши обновяването на съоръжението при с. Потоп. Това съобщи заместник-министърът на регионалното развитие и благоустройството Николай Нанков. Заедно с изпълнителния директор на „Автомагистрали“ ЕАД Стоян Беличев той инспектира ремонтните дейности, съобщиха от пресслужбата на МРРБ. Двете пътни съоръжения са едни от най-дългите и сложни по магистралата. Те не са ремонтирани от нейното построяване преди 30-40 години и са в тежко състояние. Виадуктът „Коренишки дол“ е с дължина 481 м и се намира при км 36 на АМ „Хемус“. В момента се ремонтира платното в посока Варна. Съоръжението при с. Потоп е с дължина 525 метра и се намира при км 19. „Правим всичко възможно да съкратим сроковете с максимално натоварени графици, включващи извършване на строителни дейности в събота и неделя, както и през официални празнични дни, но има технологични дейности, които изискват време“, посочи зам.-министър Нанков. Той отправи апел за разбиране и извинение към водачите заради въведената временна организация на движение, но подчерта, че за да стане хубав и качествен ремонт е нужно време. „Надявам се на разбиране, защото го правим за доброто на всички пътуващи. Крайно належащи са ремонтите, особено по долната част на виадуктите, където положението е плашещо. Имаме корозирали арматури, заради което постаментите се обрушват изцяло“, коментира още заместник-регионалният министър. След ремонтите в близките 40 години съоръженията няма да са на дневен ред. Николай Нанков информира още, че ремонтите по виадуктите и мостовете на АМ „Тракия“ ще приключат до края на месец май, преди началото на летния туристически сезон. По думите му в страната се очертава много работа по построяването и ремонта на тунели и мостови съоръжения, както по републиканската пътна мрежа, така и по ж.п. инфраструктурата, за които са нужни много специалисти и експерти. „В следващите 4-5 години по пътищата в страната предстои изграждане на близо 60 км тунели, без да включваме съоръженията под Шипка и Петрохан. Такива ще има по АМ „Струма“ в Кресненското дефиле, новите участъци на „Хемус“ и др. Експертите са малко, но очакваме с добри учебни програми с висшите училища дa преодолеем дефицита, коментира Нанков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Виадуктите при с. Потоп и „Коренишки дол“ на магистрала „Хемус“ ще са готови наесен\t"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bc%d0%b0%d0%bb%d0%ba%d0%b8-%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d0%b7%d0%b0-%d1%80%d0%b8%d1%81%d1%83%d0%bd%d0%ba%d0%b8/", "text": "Най-добрите художници сред доброволците от Детските полицейски управления в област Монтана получиха награди за рисунките си, пресъздали ежедневието на служителите на МВР и малките им помощници. Победителите в областния кръг на конкурса „Аз и детското полицейско управление” бяха отличени от директора на ОДМВР – Монтана ст. комисар Ивайло Антонов с грамоти, блокчета за рисуване, моливи и пастели. В първа възрастова група наградите получиха Дамян Борисов, на 9 г. от Второ ОУ „Иван Вазов” в град Вълчедръм, следван от Никол Георгиева, 9 г. от СУ „Васил Левски” – Бойчиновци, и Ванеса Стаменова, 10 г. от Първо ОУ „Никола Й. Вапцаров” – Берковица. Във втора възрастова група призовите места заеха Цвети Иванова – 12 г. от ОУ „Константин Фотинов” -Лом, Гергана Цекова, 11 г. от Трето ОУ „Иван Вазов” в Берковица и Сияна Кнезова – 11 г. , от ОУ „Константин Фотинов” – Лом. Доброволците получиха и бонбони, пожелания за много бъдещи успехи, а накрая разгледаха областния град с полицейски джип. Победителите на областно ниво ще участват в националния конкурс за детска рисунка, организиран от Главна дирекция „Национална полиция”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Наградиха малки художници за рисунки в конкурса „Аз и Детското полицейско управление”"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-50/", "text": "1. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРОГРАМА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ, ОБЩИНСКИ И ЧАСТНИ УЧИЛИЩА ПРЕЗ 2019 Г.  Внася: министърът на културата 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА УДОСТОЯВАНЕ С ВИСШЕ ОФИЦЕРСКО ЗВАНИЕ НА ВОЕННОСЛУЖЕЩ.  Внася: заместник министър-председателят по обществения ред и сигурността и министър на отбраната 3. ПРОЕКТИ НА РЕШЕНИЯ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗИ ЗА ОСВОБОЖДАВАНЕ ОТ ДЛЪЖНОСТ И ОТ ВОЕННА СЛУЖБА НА ОФИЦЕР ОТ ВИСШИЯ КОМАНДЕН СЪСТАВ, ЗА ОСВОБОЖДАВАНЕ ОТ ДЛЪЖНОСТ И ЗА НАЗНАЧАВАНЕ НА ДЛЪЖНОСТ НА ОФИЦЕР С ВИСШЕ ВОЕННО ЗВАНИЕ, ЗА ОСВОБОЖДАВАНЕ ОТ ДЛЪЖНОСТ, ЗА НАЗНАЧАВАНЕ НА ДЛЪЖНОСТ И ЗА УДОСТОЯВАНЕ С ВИСШЕ ОФИЦЕРСКО ЗВАНИЕ НА ВОЕННОСЛУЖЕЩ, ЗА ОСВОБОЖДАВАНЕ ОТ ДЛЪЖНОСТ НА ОФИЦЕР С ВИСШЕ ОФИЦЕРСКО ЗВАНИЕ, ЗА ОСВОБОЖДАВАНЕ ОТ ДЛЪЖНОСТ НА ОФИЦЕР С ВИСШЕ ОФИЦЕРСКО ЗВАНИЕ И ЗА НАЗНАЧАВАНЕ НА ДЛЪЖНОСТ И ЗА УДОСТОЯВАНЕ С ВИСШЕ ОФИЦЕРСКО ЗВАНИЕ НА ВОЕННОСЛУЖЕЩ.  Внася: заместник министър-председателят по обществения ред и сигурността и министър на отбраната 4. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА СЪСТОЯНИЕТО НА ОТБРАНАТА И ВЪОРЪЖЕНИТЕ СИЛИ НА РЕПУБЛИКА БЪЛГАРИЯ ПРЕЗ 2018 Г.  Внася: заместник министър-председателят по обществения ред и сигурността и министър на отбраната 5. ПРОЕКТ НА РЕШЕНИЕ ЗА ОДОБРЯВАНЕ УЧАСТИЕТО НА РЕПУБЛИКА БЪЛГАРИЯ С НАЦИОНАЛЕН ЩАНД НА МЕЖДУНАРОДНАТА ИЗЛОЖБА ЗА ХРАНИТЕЛНИ ПРОДУКТИ, СЪСТАВКИ И ТЕХНОЛОГИИ SAUDI AGRO-FOOD 2019, КОЕТО ЩЕ СЕ ПРОВЕДЕ ОТ 21 ДО 24 ОКТОМВРИ 2019 Г. В РИЯД.  Внася: министърът на земеделието, храните и горите 6. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСКИЯ СЪВЕТ ЗА 2019 Г.  Внася: министърът на финансите 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТ НА МИНИСТЕРСТВОТО НА ПРАВОСЪДИЕТО ЗА 2019 Г.  Внася: министърът на правосъдието 8. ПРОЕКТ НА ПОСТАНОВЛЕНИЕ ЗА ПРИЕМАНЕ НА ТАРИФА ЗА ТАКСИТЕ, КОИТО СЕ СЪБИРАТ ПО ЗАКОНА ЗА ЛЕЧЕБНИТЕ ЗАВЕДЕНИЯ И ПО ЗАКОНА ЗА ТРАНСПЛАНТАЦИЯ НА ОРГАНИ, ТЪКАНИ И КЛЕТКИ.  Внася: министърът на здравеопазването 9. ПРОЕКТ НА РЕШЕНИЕ ЗА УТВЪРЖДАВАНЕ НА ТАКСИТЕ ЗА КАНДИДАТСТВАНЕ И ЗА ОБУЧЕНИЕ В ДЪРЖАВНИТЕ ВИСШИ УЧИЛИЩА ЗА УЧЕБНАТА 2019/2020 Г.  Внася: министърът на образованието и науката 10. ПРОЕКТ НА РЕШЕНИЕ ЗА ВЪЗМЕЗДНО УЧРЕДЯВАНЕ НА БЕЗСРОЧЕН СЕРВИТУТ ВЪРХУ ПОЗЕМЛЕН ИМОТ В ГОРСКА ТЕРИТОРИЯ – ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА ГР. АСЕНОВГРАД, ОБЩИНА АСЕНОВГРАД.  Внася: министърът на земеделието, храните и горите 11. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ.  Внасят: заместник министър-председателят по обществения ред и сигурността и министър на отбраната  министърът на регионалното развитие и благоустройството 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ВЪРБИЦА, ОБЛАСТ ШУМЕН.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ – ПУБЛИЧНА ДЪРЖАВНА СОБСТВЕНОСТ, НА КОМИСИЯТА ЗА ПРОТИВОДЕЙСТВИЕ НА КОРУПЦИЯТА И ЗА ОТНЕМАНЕ НА НЕЗАКОННО ПРИДОБИТОТО ИМУЩЕСТВО.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА РАЗРЕШАВАНЕ ПРЕМИНАВАНЕТО ПРЕЗ И ПРЕБИВАВАНЕТО НА ТЕРИТОРИЯТА НА РЕПУБЛИКА БЪЛГАРИЯ С НЕВОЕНЕН ХАРАКТЕР НА СЪЮЗНИЧЕСКИ И ЧУЖДИ ВЪОРЪЖЕНИ СИЛИ ВЪВ ВРЪЗКА С ПРОВЕЖДАНЕТО НА МНОГОНАЦИОНАЛНИ ВОЕННИ УЧЕНИЯ.  Внася: заместник министър-председателят по обществения ред и сигурността и министър на отбраната 15. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 557 НА МИНИСТЕРСКИЯ СЪВЕТ ОТ 2015 Г. ЗА ОДОБРЯВАНЕ ПРОЕКТ НА СПОРАЗУМЕНИЕ В СФЕРАТА НА СОЦИАЛНАТА СИГУРНОСТ МЕЖДУ РЕПУБЛИКА БЪЛГАРИЯ И КВЕБЕК И ПРОЕКТ НА АДМИНИСТРАТИВНО СПОРАЗУМЕНИЕ ЗА ИЗПЪЛНЕНИЕ НА СПОРАЗУМЕНИЕТО В СФЕРАТА НА СОЦИАЛНАТА СИГУРНОСТ МЕЖДУ РЕПУБЛИКА БЪЛГАРИЯ И КВЕБЕК.  Внася: министърът на труда и социалната политика 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА СЪТРУДНИЧЕСТВО МЕЖДУ ИЗПЪЛНИТЕЛНАТА АГЕНЦИЯ ЗА НАСЪРЧАВАНЕ НА МАЛКИТЕ И СРЕДНИТЕ ПРЕДПРИЯТИЯ И ИНОВАЦИОННИЯ ФОНД НА РЕПУБЛИКА СЪРБИЯ.  Внася: министърът на икономиката 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА ПО КОНКУРЕНТОСПОСОБНОСТ НА ЕВРОПЕЙСКИЯ СЪЮЗ, ФОРМАТ „НАУЧНИ ИЗСЛЕДВАНИЯ“, ПРОВЕДЕНО НА 2 И 3 АПРИЛ 2019 Г. В БУКУРЕЩ.  Внася: министърът на образованието и науката 18. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 9 АПРИЛ 2019 Г. В ЛЮКСЕМБУРГ.  Внася: заместник министър-председателят по правосъдната реформа и министър на външните работи 19. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 9 АПРИЛ 2019 Г. В ЛЮКСЕМБУРГ.  Внася: заместник министър-председателят по правосъдната реформа и министър на външните работи 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОГОДБА ЗА ПЕНСИОННО ОСИГУРЯВАНЕ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА АЗЕРБАЙДЖАН.  Внася: министърът на труда и социалната политика 21. ПРОЕКТ НА РЕШЕНИЕ ЗА ОДОБРЯВАНЕ НА АКТУАЛИЗАЦИЯТА ЗА 2019 Г. НА НАЦИОНАЛНАТА ПРОГРАМА ЗА РЕФОРМИ НА РЕПУБЛИКА БЪЛГАРИЯ В ИЗПЪЛНЕНИЕ НА СТРАТЕГИЯТА „ЕВРОПА 2020“.  Внася: министърът на финансите 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 385 НА МИНИСТЕРСКИЯ СЪВЕТ ОТ 2015 Г. ЗА ДЕЙНОСТТА НА ЦЕНТРАЛНИЯ ОРГАН ЗА ПОКУПКИ ЗА НУЖДИТЕ НА ОРГАНИТЕ НА ИЗПЪЛНИТЕЛНАТА ВЛАСТ.  Внася: министърът на финансите 23. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА КРИТЕРИИТЕ ЗА ОПРЕДЕЛЯНЕ НА УНИВЕРСИТЕТСКИ БОЛНИЦИ.  Внася: министърът на здравеопазването 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА ОБЩЕСТВЕНО ОСИГУРЯВАНЕ НА САМООСИГУРЯВАЩИТЕ СЕ ЛИЦА, БЪЛГАРСКИТЕ ГРАЖДАНИ НА РАБОТА В ЧУЖБИНА И МОРСКИТЕ ЛИЦА, ПРИЕТА С ПОСТАНОВЛЕНИЕ № 30 НА МИНИСТЕРСКИЯ СЪВЕТ ОТ 2000 Г.  Внася: министърът на труда и социалната политика 25. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА УСЛОВИЯТА И РЕДА ЗА ОСЪЩЕСТВЯВАНЕ НА МЕРКИ ЗА ПРЕДОТВРАТЯВАНЕ ИЗОСТАВЯНЕТО НА ДЕЦА И НАСТАНЯВАНЕТО ИМ В ИНСТИТУЦИИ, КАКТО И ЗА ТЯХНАТА РЕИНТЕГРАЦИЯ, ПРИЕТА С ПОСТАНОВЛЕНИЕ № 181 НА МИНИСТЕРСКИЯ СЪВЕТ ОТ 2003 Г.  Внася: министърът на труда и социалната политика 26. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА ФИНАНСИРАНЕТО НА ИНСТИТУЦИИТЕ В СИСТЕМАТА НА ПРЕДУЧИЛИЩНОТО И УЧИЛИЩНОТО ОБРАЗОВАНИЕ, ПРИЕТА С ПОСТАНОВЛЕНИЕ № 219 НА МИНИСТЕРСКИЯ СЪВЕТ ОТ 2017 Г.  Внася: министърът на образованието и науката 27. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ДЪРЖАВНАТА АГЕНЦИЯ ЗА БЕЖАНЦИТЕ ПРИ МИНИСТЕРСКИЯ СЪВЕТ, ПРИЕТ С ПОСТАНОВЛЕНИЕ № 59 НА МИНИСТЕРСКИЯ СЪВЕТ ОТ 2008 Г.  Внася: заместник министър-председателят по правосъдната реформа и министър на външните работи 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА АГЕНЦИЯТА ЗА ЯДРЕНО РЕГУЛИРАНЕ, ПРИЕТ С ПОСТАНОВЛЕНИЕ № 278 НА МИНИСТЕРСКИЯ СЪВЕТ ОТ 2013 Г.  Внася: заместник министър-председателят по икономическата и демографската политика 29. ПРОЕКТ НА РЕШЕНИЕ ЗА ОДОБРЯВАНЕ НА КОНВЕРГЕНТНАТА ПРОГРАМА НА РЕПУБЛИКА БЪЛГАРИЯ (2019-2022 Г.).  Внася: министърът на финансите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Вижте какво ще решава Министерският съвет утре, 24 април 2019"}
{"url": "https://trud.bg/%d0%bc%d0%be%d0%bd-%d0%b8%d1%81%d0%ba%d0%b0-%d0%b4%d0%b0-%d0%b2%d1%8a%d0%b7%d0%bf%d0%b8%d1%82%d0%b0%d0%b2%d0%b0-%d0%b7%d0%b0%d0%b5%d0%b4%d0%bd%d0%be-%d1%81-%d1%80%d0%be%d0%b4%d0%b8%d1%82%d0%b5%d0%bb/", "text": "Преодоляване на агресията и обучение в патриотизъм са сред приоритетите в образованието до 2030 г. Родителите и учителите да работят заедно за възпитанието на децата в патриотизъм и преодоляване на агресията. Това предвижда проектът на Стратегията за възпитателната работа в образователните институции за 2019-2030 г., която беше представена от просветния министър Красимир Вълчев. Документът има за цел да се бори с негативните тенденции в обществото и училището, сред които е отдалечаването на семейството. Стратегията ще трябва да набележи мерките и дейностите, които ще бъдат с най-голям ефект за възпитанието на децата. В нея е записано включване на представители на семействата в решаване на проблемни ситуации, както и участие в колективни органи, подпомагащи образователните институции. Наред с взаимодействието с родителите, приоритет са още възпитание в патриотизъм, правно, екологично, естетическо, физическо и трудово възпитание. Обучението по тези линии може да става в час на класа или в извънкласните дейности. „Най-много имаме нужда от взаимодействие с родителите. Искаме да бъдем партньори. Учителите и родителите имаме обща мисия да направим децата по-добри, по-можещи и по-образовани, и трябва да намерим начин да обединим усилията си”, обясни министър Вълчев. По думите му усилване на възпитателната функция в образованието е необходимост. „Имаме нужда от относително съгласие за това в какво трябва да възпитаваме децата си, но това съгласие не трябва да бъде наложено, а да бъде постигнато в училищните общности”, обясни Вълчев. Той допълни, че за стратегията засега няма срок, но образователната система се нуждае от нея. Радостина Новакова от Дирекция „Квалификация и кариерно развитие” в МОН изтъкна, че нараства процентът на децата, които се раждат в семейства без брак. По думите й това затруднява училището във възпитателните мерки, които семейството няма капацитет да осъществи. Има тенденция родителите да се отдалечават от училището, от училищния живот на детето си. Връщането на интереса в тази посока се случва в малките населени места, където взаимодействието между родители и учители става по-лесно, обясни от своя страна евродепутатът Асим Адемов.", "date": "2019.04.23", "title": " МОН иска да възпитава заедно с родителите\t"}
{"url": "https://trud.bg/%d1%83%d0%bc%d0%b1%d0%b0%d0%bb-%d1%81%d0%b2-%d0%bc%d0%b0%d1%80%d0%b8%d0%bd%d0%b0-%d0%be%d0%b1%d1%8f%d0%b2%d0%b8-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b4%d0%b0-%d0%bf%d1%80/", "text": "Варненската УМБАЛ „Св. Марина“ има готовност да преглежда онкоболни пациенти със съмнение за костни метастази от 9 области чрез провеждане на ПЕТ скенер или ядрено-магнитен резонанс /ЯМР/ с направления или срещу заплащане. Това съобщиха от лечебното заведение, след като Министерството на здравеопазването обяви, че поради спиране на доставките на радиофармацевтици за изследванията на тази група пациенти те трябва да се тестват чрез ПЕТ скенер или ЯМР. УМБАЛ „Св. Марина“ е единствената болница в Източна България, която разполага с тази техника и може да поеме болни и от съседните региони Бургас, Добрич, Силистра, Шумен, Търговище, Разград, Русе, Велико Търново. За целта те трябва да си запишат час по телефона. Клиниката по нуклеарна медицина в „Св. Марина“ има 10-годишен опит в работата с ПЕТ скенер, като екипът е изследвал над 20 000 пациенти от цялата страна. Прегледите с ПЕТ скенер са алтернатива на най-широко разпространената костна сцинтиграфия, уточняват от болницата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " УМБАЛ „Св. Марина“ обяви готовност да преглежда онкоболни пациенти с ПЕТ скенер и ЯМР"}
{"url": "https://trud.bg/%d0%ba%d0%b0%d0%bc%d0%b5%d0%bd%d0%b0%d1%80%d0%be%d0%b2-%d0%bf%d0%be%d0%b4%d0%b0%d0%b2%d0%b0-%d0%be%d1%81%d1%82%d0%b0%d0%b2%d0%ba%d0%b0-%d0%be%d1%82-%d1%88%d0%b5%d1%84%d1%81%d0%ba%d0%b8%d1%8f/", "text": "Генералният директор на БНТ Константин Каменаров ще подаде оставка пред Съвета за електронни медии утре в 11 часа. Заедно с него от „Сан Стефано“ 29 ще си тръгне и членът на УС на БНТ Валери Запрянов. В мотивите си Каменаров ще посочи морал, уважение към институцията БНТ, както и към служителите на обществената телевизия и колегите си, предаде Kmeta.bg. До казуса се стигна заради  , което влиза в провиторечие със Закона за радио и телевизия и заемания от Каменаров пост. Предстои СЕМ да избере и.д. шеф на БНТ и да обяви конкурс за нов титуляр. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Каменаров подава оставка от шефския пост в БНТ пред СЕМ утре"}
{"url": "https://trud.bg/%d0%b8%d0%b7%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b1%d0%b5%d0%b1%d0%b5-%d0%b2-%d0%b1%d0%bb%d0%b8%d0%b7%d0%be%d1%81%d1%82-%d0%b4%d0%be-%d0%b4%d0%b5%d1%82%d1%81%d0%ba%d0%b0-%d0%b3%d1%80/", "text": "Бебе беше изоставено в близост до детска градина „Зора“ в Пловдив, в която има и яслена група. Сигналът за оставено без надзор бебе на паркинг на ул. “Д-р Никола Ковачев” е получен на телефон 112 в 13.50 часа вчера. Детето било намерено между два автомобила, а до него имало шише с мляко. На място веднага са изпратени полицейски патрул от Второ РУ и екип на Спешна помощ. Лекарите установили добро общо състояние на момченцето, което е на видима възраст 5-6 месеца. То е настанено в Клиника по педиатрия при УМБАЛ “Св. Георги”. Уведомени са представители на отдел “Закрила на детето”. Полицейските служители са извършили оглед на мястото, разпитани са свидетели. Под ръководството на Районна прокуратура – Пловдив, продължават действията за установяване на самоличността на бебето и издирване на неговите родители или близки. Образувано е досъдебно производство. Момченцето е с ръст 68 см, тъмна коса и кафяви очи. Облечено е в син гащеризон от полар. На тел. 032/932-002 в дежурната част на Второ РУ – Пловдив се приемат сигнали от хората, които могат да съдействат на полицията по случая.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Изоставиха бебе в близост до детска градина в Пловдив"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d0%bd%d0%b8%d0%ba%d0%be%d0%bb%d0%be%d0%b2-%d0%b2-%d0%b1%d0%bb%d0%b8%d0%b7%d0%ba%d0%be-%d0%b2%d1%80%d0%b5%d0%bc%d0%b5-%d1%89%d0%b5-%d0%b1%d1%8a%d0%b4/", "text": "„В близко време ще бъдат прекратени договорите с американските централи в „Марица-изток“, заяви пред   Валентин Николов – председател на комисията по енергетика в парламента и депутат от ГЕРБ. Преговорите вече са прекомерна държавна помощ, което е констатирано от Европейската комисия, но тя е дала възможност на българската държава да прекрати тези договори, обясни още Николов. По думите му единият от вариантите е да се прекрати едностранно договора и да се върви към арбитраж, а другият да се споразумеят двете страни. „Прекратяването на договора ще доведе до глътка въздух за Фонда за енергийна сигурност“, смята още Валентин Николов. „Не мисля, че ще се стигне до арбитражен съд, но дори и това да стане, държавата вече е натрупала достатъчно опит и ще можем да защитим нашите интереси“, категоричен беше Николов. „В бъдеще основните енергийни източници ще бъдат възобновяеми, ядрени и газови. Трябва да се намери баланс между трите източника. С настоящите технологии не можем да се справим без АЕЦ „Белене“. Нуждаем се от различни типове източници на енергия. Трябва да има разнообразие“, посочи още Валентин Николов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Валентин Николов: В близко време ще бъдат прекратени договорите с американските централи в „Марица-изток“"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%be%d0%bc%d0%b0%d0%ba%d0%b8%d0%bd%d1%81%d1%82%d0%b2%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb-4/", "text": "Велико Търново е домакин на националната дискусия за развитие на местното самоуправление „Общини БГ 2030“, организирана от Националното сдружение на общините в Република България“. Втората от поредицата разширени работни срещи, организирани в цялата страна, събра в старопрестолния град кметове, заместник-кметове и секретари на общини, експерти от общинските администрации, председатели на общински съвети от цяла Северна България. Дискусиите се провеждат след решение на Общото събрание на НСОРБ и по инициатива на кмета на Велико Търново и председател на Сдружението Даниел Панов. Форумът бе открит от изпълнителния директор на НСОРБ Силвия Георгиева и от заместник-кмета на Старата столица Снежана Данева-Иванова. В приветствените си думи те подчертаха, че най-важните въпроси пред местните власти са свързани с ясното дефиниране на ангажиментите пред общините от страна на държавата и финансовото им осигуряване. Целта на дискусиите е да бъде подготвено общинско послание за бъдещето на местната власт в следващите 10 години, по което избраните кметове и общински съветници в новия мандат на местните власти да търсят съгласие с централната власт. „Вярвам, че заедно ще намерим нужните насоки, решения и промени, касаещи бъдещето на общинските отговорности и правомощия, за фискалната децентрализация и разширяването на приходоизточниците. Всички искаме нашите общини да бъдат все по-желани места за живеене и бизнес, с развито дигитално управление, с услуги и дейности, отговарящи на най-високите очаквания на гражданите“, каза още заместник-кметът Снежана Данева-Иванова. Изпълнителният директор на НСОРБ Силвия Георгиева посочи, че обществените очаквания в цяла Европа са свързани с развитието на т.нар. „умни градове“, чието дигитално управление ги превръща в генератори на икономически растеж и притегателни места за инвестиции. „От срещите, които сме провеждали до момента на национално и европейско ниво, можем да обобщим, че лидерите, независимо дали са местни, регионални или национални, трябва да слушат какво искат хората. Ако граждани искат улици или обществен транспорт, трябва да им се осигурят, ако искат WiFi – трябва да го получат. Решаването на проблемите в настоящето ще облекчи работата ни в бъдещето“, коментар Силвия Георгиева и подчерта, че това е причината НСОРБ да организира разговори за бъдещето на местното самоуправление. В срещата участваха и представители на бизнеса, включително председателя на Управителния съвет на Българската стопанска камара Радосвет Радев, икономисти и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Велико Търново домакинства националната дискусия „Общини БГ 2030“"}
{"url": "https://trud.bg/%d1%81%d0%b0%d0%bd%d1%82%d1%80%d0%b0-%d1%81%d1%82%d0%b0%d0%bd%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%be%d0%bd%d0%bd%d0%b0-%d0%b2%d0%be%d0%b4%d0%b5%d1%89%d0%b0/", "text": "След кратка творческа и емоционална пауза, в началото на годината Сантра зарадва почитателите си с нов музикален сингъл, а сега даде рестарт на успешното и много гледано предаване „Close Up“ по телевизия The Voice – близък поглед към делника на популярни личности. Този път освен водещ, Сантра е и негов продуцент. “Хората рядко са такива, каквито изглеждат. Особено известните и успелите – трудно можем да разберем какво стои зад маските и грима им. Затова и моята цел е да се приближа максимално до човека зад името и да разбера повече за истинската му същност“, разказва за амбициозната задача, с която се е заела Сантра.  Певицата е помислила за всичко в предаването, като ще се грижи сама дори и за собствения си стайлиг. Тя има характерен екстравагантен и отличаващ се стил, но обещава в „Close Up“ да я видим доста по-елегантна. „Като продуцент вкарах моя почерк в целия проект, но нямаше да се справя без безценната помощ на екипа на най-добрата музикална телевизия в България и на основния спонсор. Надявам се крайният резултат да се хареса на зрителите“, споделя още Сантра. Close Up тръгна на 22 април по The Voice TV. Всяка делнична вечер в предаването Your Voice от 18 ч. ще се излъчва 5-минутна рубрика Close Up, която ще е с повторения от 10 ч. на другия ден. Първата цяла серия ще се излъчи на 5 май, в неделя, от 21 ч. Веднага след това ще бъде качена и в YouTube канала CloseUP.", "date": "2019.04.23", "title": " Сантра стана телевизионна водеща"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-390/", "text": "Бизнесът срещу саботажа на зимния туризъм Не можем да очакваме хората да се върнат след 4 часа чакане на лифта, категоричен е зам.-председателят на КРИБ проф. Николай Вълканов.             Не познавам Сорос, камо ли да съм негов човек В БСП младите не са дребният шрифт на договорите, не са притурка към листата, а реални участници в политиката, казва Цветелина Пенкова, № 3 в евролистата на БСП, в интервю за „Труд“.         Галоши за босите България можеше да охранява небето на Северна Македония, но Гърция се ориентира бързо в ситуацията и ни изпревари – коментар на Евгени Генов.         Христовият кръст по българската земя Има ли у нас автентични останки от разпятието – „Легенди и истини в българската история“ с Росен Тахов.               Мълър разби на пух и прах мита за руската намеса в САЩ Два въпроса чакат отговор: ще бъдат ли сега разследвани „митотворците“ и дали ще се подобрят отношенията Москва – Вашингтон – анализ на Валентин Хаджийски.             Скитница за обич Силует на Лили Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Вижте акцентите в броя на вестник „Труд“ в сряда, 24 април 2019"}
{"url": "https://trud.bg/%d1%85%d0%b5%d0%bc%d1%83%d1%81-%d0%b7%d0%b0%d0%b4%d0%bc%d0%b8%d0%bd%d0%b0%d0%b2%d0%b0-%d0%bf%d0%bb%d0%b5%d0%b2%d0%b5%d0%bd-%d1%81%d0%bb%d0%b5%d0%b4-3-%d0%b3%d0%be%d0%b4%d0%b8%d0%bd/", "text": "Министър-председателят обяви, че отсечката Ябланица-Боаза ще е готова още тази есен Участъкът от 134 км трябва да е завършен до 2023 г. „До края на 2022 ще подминем Плевен, след това ще свържем и Търговище”, обяви премиерът Бойко Борисов по време на инспекцията на строителството на 10 – километровото трасе между Ябланица и Боаза на магистрала „Хемус”. „Чували сме всякакви глупости за „Хемус” кой какво бил направил. Всъщност тя е била направена до Правец, знаете защо. И никой никога не е мислил да я прави, няма даже проект! А иначе всички умират да говорят за Северозапада, за Северна България и всичко останало”, подчерта премиерът. „Убеден съм, че с построяването на АМ „Хемус” БВП на страната ще се вдигне с поне 10-20%. За това мога да се обзаложа. Мисля, че до края на 2022 година ще подминем Плевен. Убеден съм, че до 2 години ще се справят и от Белокопитово до Търговище”, прогнозира Борисов. В края на миналата година правителството осигури 1,12 млрд. лв. без ДДС за изграждането на 134,14 км от АМ „Хемус” в участъка от пътен възел „Боаза” до пресичането с път I-5 Русе – Велико Търново. Трасето е възложено на „Автомагистрали” ЕАД, е разделено на 6 участъка.  Строителството на първите три от тях, от „Боаза” до пътен възел „Плевен” с обща дължина 51,5 километра ще стартира още тази година, а на останалите 83 км до пътя Русе – Велико Търново ще бъде изпълнено техническо проектиране. Целият участък от 134 км трябва да бъде завършен до 2023 г. По информация на Агенция „Пътна инфраструктура” работата по отсечката Ябланица-Боаза напредва и е напълно реалистично да е готова през есента – около половин година по-рано от предвиденото. По договор отсечката трябва да е завършена през март 2020 г. Днес, в присъствието на премиера Бойко Борисов, на строителния министър Петя Аврамова, на министъра на финансите Владислав Горанов и на председателя на УС на АПИ Георги Терзийски беше даден и символичният старт на строителството на отсечката Боаза – пътен възел „Дерманци”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " „Хемус” задминава Плевен след 3 години (обзор)"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d1%8a%d1%82-%d1%81%d1%80%d0%b5%d1%89%d1%83-%d1%81%d0%b0%d0%b1%d0%be%d1%82%d0%b0%d0%b6%d0%b0-%d0%bd%d0%b0-%d0%b7%d0%b8%d0%bc%d0%bd%d0%b8%d1%8f-%d1%82%d1%83%d1%80/", "text": "По-добре да се заемат със замърсяването, вместо да спират една от важните индустрии Институциите да бръкнат с пръст в раната и да спрат саботажа на зимния туризъм. Около тази теза се обедини бизнесът по време на 6-та годишна среща на Националния брод по туризъм, на която медиен партньор е в. „Труд”. „Обиждаме българските ски курорти с политиката, тъй като проблеми в различна степен има във всичките ни зимни центрове, заради действията на така наречените еколози”, заяви зам.-председателят на КРИБ и член на УС на Националния брод по туризъм проф. Николай Вълканов. „Не можем да очакваме гостите да чакат по 4 часа на лифта и след това да имат желание да се върнат в родните зимни курорти или да ни похвалят пред приятели и роднини”, категоричен бе той. Измислените екопречки трябва да бъдат преодолени и този болезнен въпрос да бъде решен, стана ясно от думите на проф. Вълканов. Позицията му бе подкрепена и от останалите присъстващи бизнес организации. Председателят на БТПП Цветан Симеонов беше категоричен, че „зелените” в момента се фокусират само върху определени общини и проекти, а е нужен балансиран подход. Има значително по-важни инициативи, които реално могат да подпомогнат опазването на природната среда, но „еколозите” не говорят за тях. Например, за да посетиш островите на Филипините или Тайланд нямаш право да имаш пластмасови торбички в багажа. А боклуците, които остават след родните и чужди туристи са много по-голям проблем от изграждането на лифтове, обясни Симеонов. По-разумно е съоръженията да бъдат изградени, а част от приходите от тях да бъдат отделяни за истински екопроекти. Защото опазването на околната среда също става с пари, допълни той. Националният борд по туризъм подкрепя усилията на министерствата на туризма, на спорта и на екологията да развиват туризма в съответствие с международните норми и екоизисквания. Тези усилия обаче от години са спъвани от своеобразния зелен рекет, категорична бе и изпълнителният директор на организацията Поли Карастоянова. По този начин се блокира и конституционното право на всеки българин да има достъп до общото национално богатство – планината. Навсякъде в Европа с лифт могат да стигнат до различни точки от планината деца, възрастни хора и такива в неравностойно положение. Тяхното право у нас обаче е потъпкано именно заради зеления рекет, категорична беше тя. На планинския туризъм разчитат основно 64 от българските общини. Но огромният потенциал на страната за развитието на този туризъм се спъва от група, самонарекли се „зелени”, която осребрява собствената си позиция срещу българските национални и туристически интересни, категоричен бе бившия зам.-министър с ресор туризъм Бранимир Ботев. Публична тайна е, че псевдоеколозите се фокусират само върху определени теми и проблеми, които им носят доходи, а пропускат важни въпроси като замърсяването на градовете, на въздуха, незаконните сметища и застрояване, допълни Ботев. Изграждането на нови лифтове е единственият шанс да се конкурираме със световни зимни дестинации като Австрия и Швейцария и затова този въпрос е крайно време да бъде решен, категорични са от сектора.   Трябва да се вдигнат заплатите Настояват за изсветляване на бизнеса Изключително важно е да се изсветли туристическият бизнес, защото в тази посока има какво да се желае. Това заяви зам.-председателят на КРИБ и член на УС на Националния брод по туризъм проф. Николай Вълканов. Според него бизнесът постоянно се оплаква от липса на кадри, но за да не изтичат те в чужбина е задължително да се вдигнат заплатите и осигуровките по тях. Решението на този въпрос е изключително важно, за да имаме стабилност в този сектор на икономиката, в който има много инвестиции и носи около 13% от приходите за държавния бюджет, категоричен бе проф. Вълканов. Когато бизнесът се изсветли това ще е добре както за самия сектор, така и за държавата. И ще могат да се отделят средства както за инфраструтура, така и за реклама на туризма, допълни той.   Чавдар Златев, изпълнителен директор на ПИБ: Сега е моментът за инвестиции в сектора Сега е най-подходящият момент за инвестиции в туристическия сектор. Това бяха категорични представители на банковите среди по време на 6-та годишна среща на Националния борд по туризъм, на която в. „Труд” е медиен партньор. „В момента ситуацията на финансиране на туристически проекти е изключително благоприятна, заради високото ниво на ликвидност на банковата система и агресивната конкуренция. Това дава възможност за много ниски лихви, което е важно за хотелиерския бизнес, който има големи разходи в сграден фонд, по-ниска възвръщаемост и по-дълго време за изплащане на инвестицията”. Това заяви главният директор „Корпоративно банкиране”, член на УС и изпълнителен директор на Първа инвестиционна банка Чавдар Златев. Секторът се развива успешно като трендът е ясен и всяка година има ръст в броя на туристите и приходите от тази индустрия, стана ясно от думите му. Според него институциите също може да допринесат рискът в тези инвестиции да намалее, което ще бъде от полза за всички участници на пазара. Инвеститорите в големи проекти в туризма трябва да имат предвид, че в срока за възвърщаемост на инвестициите им от около 15 години бизнесът им непременно ще премине през една или две кризи и трябва да предвидят буферни средства за тези случаи в бизнес плановете си, обясни още Златев.   Външен консултант ни учи как да привлечем повече гости Търсят инвеститор за нов конгресен център в Слънчев бряг Международен консултант ще търси подходящите механизми, с които страната ни законно да подпомогне чуждите туроператори и транспортни компании, за да водят повече туристи у нас. Вече е подписан договор с компанията „Ърнст и Янг”, като до месец и половина ще има предложения за механизми, които да позволят това да се случи, обясни министърът на туризма Николина Ангелкова. До септември трябва да бъде избран конкретен механизъм, така че той да заработи за следващото лято и да бъдат запълнени крилата на сезона от март до май и от септември до ноември, обясни министърът. България не може да субсидира пряко чартърните полети до страната ни, както това правят конкурентите ни, които не са в ЕС като Турция, Северна Македония и Сърбия. В същото време обаче ще бъдат проучени моделите на Хърватия и Гърция. Държавата ще търси и нови инвеститори в сектора, като се предвижда организирането на така наречените турове за бъдещи вложители, обясни Ангелкова. На 31 май в Слънчев бряг ще бъде проведен специализиран форум на тази тема с международно участие. Там ще бъде повдигната и темата за изграждане на Конгресен център в Слънчев бряг, за който също се търси инвеститор. Бизнесът, Столична община и Министерство на туризма са постигнали съгласие и за учредяването на нова Национална организация за конгресен туризъм, в която водеща роля да имат общините. А като партньори да бъдат привлечени представители на научните и културни среди, както и бизнесът.   Йорданка Фандъкова: София ще кандидатства за евростолица на смарт туризъм Кандидатурата на София за европейска столица на интелигентния туризъм през 2020 г. ще бъде издигната съвместно от Столична община и бизнеса. Това стана ясно от изказването на кмета на София Йорданка Фандъкова. Тя беше категорична, че ръководството на общината полага всички усилия за превръщането на столицата в „смарт сити”, така че туристите да имат нужната им информация в реално време. В София работят за безплатен интернет, полагат се усилия за археологически проучвания и интересно експониране на културните ценности на града. От усилията на общината има резултат, тъй като чуждите туристи през последните 10 години са се увеличили близо два пъти, а големи световни хотелиерски вериги тепърва инвестират в града. 4 млн. лв. са директните субсидии на Столична община за подкрепа на туропретори, които развиват културен туризъм, подчерта още Фандъкова. Търсят се и инвеститори в столичните стари бани, за да бъдат превърнати в модерни спа центрове. Това ще се случи до края на годината и с банята в Банкя.   1% от приходите да са за реклама 1% от приходите, които генерира браншът, да бъдат отделени целево за туристическа реклама. За това настояват от Националния борд по туризъм. В момента страната ни е с най-малкия бюджет, предвиден за тази дейност в Европа, а бюджетите на преките ни конкуренти са 10 и повече пъти по-големи, подчерта и ресорният министър Николина Ангелкова. Нужна е промяна в модела и механизма на финансиране, така че секторът да стане още по-конкурентноспособен в международен план, категорични са от бизнеса. Приходите от индустрията са 8,4 млрд. лв. за 2018 г. и са с 6% повече спрямо предходната, отчете Ангелкова. Най-търсените хотели у нас са 4 и 5-зведните и броят им трябва да бъде увеличен, за да отговорим на изискванията на потенциалните ни пазари, обясни тя. Ведомството работи и за изсветляване на пазара, като през есента трябва реално да бъде въведена във всички места за настаняване новата ЕСТИ система, която ще позволява реална връзка на хотелските регистри с базите на полицията, НАП, НОИ, общините и Министерство на туризма. За тези, които не спазват изискванията на наредбата са предвидени много сериозни санкции, като най-голямата е отнемане на категоризацията и затваряне, обясни Ангелкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Бизнесът срещу саботажа на зимния туризъм\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%b8-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f/", "text": "Председателят на Европейския съвет Доналд Туск проведе първия си телефонен разговор с избрания за президент на Украйна Володимир Зеленски и обяви намерението си да се срещне с него през юли в Брюксел, предаде ТАСС. „Първият полезен телефонен разговор с избрания за президент на Украйна Володимир Зеленски се състоя. Аз го уверих в твърдата подкрепа за Украйна. Очаквам плодотворно сътрудничество на предстоящата среща на върха между ЕС и Украйна през юли“, написа Туск в „Туитър“. Той проведе и последен телефонен разговор с досегашния президент Петро Порошенко и му благодари за работата му за благото на демокрацията.  „След пет години ползотворно сътрудничество разговарях и с Петро Порошенко. Оспорваните, честни и справедливи избори и мирното предаване на властта са най-доброто доказателство за напредъка на Украйна към демокрацията“, похвали той досегашния президент. Зеленски е събрал 73,22 процента от гласовете на втория тур на президентските избори в Украйна. Тези данни бяха обявени днес от Централната избирателна комисия след обработването на 100 процента от електронните протоколи на районните избирателни комисии. Според предоставената информация противникът му – досегашният президент Петро Порошенко – е спечелил 24,45 на от гласовете. Според ЦИК над 13,5 милиона души са гласували за Зеленски и повече от 4,5 милиона за Порошенко. Вторият тур на президентските избори в Украйна се проведе на 21 април. Встъпването в длъжност на новоизбрания президент трябва да е не по-късно от 31 май. Германският канцлер Ангела Меркел проведе също телефонен разговор със Зеленски, съобщи говорителката на германското правителство Улрике Демер. „Канцлерът подчерта, че в бъдеще федералното правителство активно ще подпомага Украйна по пътя на реформите и ще подкрепя правото й на суверенитет и на териториална цялост“, каза Демер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Доналд Туск и Ангела Меркел разговаряха по телефона с Володимир Зеленски"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%bb%d0%b0%d1%84%d0%be%d0%b2%d0%b5-%d0%bd%d0%b0-%d0%b5%d0%bc%d0%be-%d1%87%d0%be%d0%bb%d0%b0%d0%ba/", "text": "Дългогодишният и обичан водещ на bTV Емил Чолаков поема по нов професионален път. След повече от 13 години успешна кариера в ролята на водещ на прогнозата за времето и ръководител на екипа, Емо се насочва към сфера извън медиите, но близка до знанията и уменията му, свързани с метеорологията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Вижте най-големите лафове на Емо Чолаков (ВИДЕО)\t"}
{"url": "https://trud.bg/3-%d1%85%d0%b8%d1%82%d1%80%d0%b8%d0%bd%d0%b8-%d0%bf%d1%80%d0%b8-%d0%bf%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%b4%d1%8a%d0%bd%d0%ba%d0%b8/", "text": "Много хора перат дънките си заедно с останалите дрехи, като по този начин те бързо избеляват, а често се свиват или разтягат. Освен това, някои от перилните препарати може също да повлияят на цвета и качеството на любимите ви джинси. Първият съвет и съответно трик да удължите живота на денима, е да изберете правилният препарат, който да запази цвета му. Заложете на такъв за по-тъмни материи или пригоден да „заключи“ цвета. Някои марки дори са разработили специални препарати за деним, така че ако потърсите, ще откриете точният продукт. Второто правило при прането на дънките е да изберете правилната програма. Експертите съветват да перете дънките отделно, като ги пускате на деликатна програма, подобна на тази, при която се пере бельо и дантела. По този начин, дънките ще запазят цвета и размера си. И последният трик, който ще ви помогне да се радвате по-дълго на денима, е да избягвате горещата вода, особено при по-тъмните джинси, тези с кръпки или с винтидж ефект. Следвайте внимателно инструкциите на етикета и ако се налага, перете на ръка със студена вода, за да запазите дънките си като нови. Бонус: Цветът се запазва още повече, ако преди пране обърнете дънките на обратно.   ", "date": "2019.04.23", "title": " 3 хитрини при прането на дънки"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1%d0%b8%d1%82%d0%be%d0%b2-%d0%b1%d0%b5-%d0%b4%d0%be%d0%bc%d0%b0%d0%ba%d0%b8%d0%bd-%d0%bd/", "text": "Кметът на община Благоевград и председател на Сдружение на югозападните общини д-р Атанас Камбитов бе домакин на заседание на Общото събрание на СЮЗО, съобщиха от общината. По време на срещата бе приета Работна програма 2019. Тя е изготвена от няколко части, като е разделена на направление, сред които „Информационно обслужване“, „Обучения“, „Партньорство“, „Дейности по проекти“ и други. Сред обсъжданите точки в Дневния ред бяха още и отчет за дейността на СЮЗО и СЮЗО- клон София за 2018, Отчет на контрольора, финансов отчет на СЮЗО, приемане на Бюджет 2019 и приемане на община Годеч за член на СЮЗО. Срещата бе водена от кмета д-р Камбитов и Любица Томова- изпълнителен директор на Сдружението на югозападните общини. На заседанието присъстваха още кметове на общини от югозападна България, председателят на ОбС- Благоевград Радослав Тасков, секретарят на община Благоевград- София Янчева. През 2014 година кмета на Благоевград д-р Камбитов бе избран за председател на Сдружението на югозападните общини, а през 2018 бе преизбран с пълно мнозинство от делегатите. Това е трети пореден мандат на кмета на община Благоевград д-р Атанас Камбитов, като председател на СЮЗО. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Кметът д-р Атанас Камбитов бе домакин на заседание на Общото събрание на СЮЗО"}
{"url": "https://trud.bg/%d1%83%d0%bd%d0%b8%d0%ba%d0%b0%d0%bb%d0%b5%d0%bd-%d0%b1%d1%8e%d1%81%d1%82-%d0%bd%d0%b0-%d0%b3%d0%b5%d0%bd-%d1%81%d0%b0%d0%b2%d0%b0-%d0%bc%d1%83%d1%82%d0%ba%d1%83%d1%80%d0%be%d0%b2-%d0%bf%d0%be%d0%bb/", "text": "Уникален бюст на ген. Сава Муткуров дари неговият правнук Александър Кирков на Велико Търново. Идеята бе на Инициативен комитет за издигане на паметник на първия български генерал в старата столица. Бюстът е с размери 60/60 метра. Бил е в църквата „Св. Спас”, където е бил гробът на Муткуров. По-късно попада у семейство Киркови, които до сега са го съхранявали в гаража на жилището си в София. Според Денислав Сираков той е изработен от италиански скулптор от бял мрамор, взет от каменоломната, в която е работил и самият Микеланджело. В момента Сираков реставрира бюста, като споделя, че е бил доста занемарен, поругаван от вандали и има поражения по носа и едната вежда. Почистването от мухъла се извършва с професионални италиански препарати, след което ще бъде кристализиран със специална смола и закаран на 3D скенер в столицата, обясни Сираков. С решение на сдружението за издигане на паметник на ген. Сава Муткуров бюстът ще бъде поставен в парк „Марно поле”. Бюст-паметникът на Муткуров, изработен от Денислав Сираков, ще бъде експониран вероятно в зала на българските регенти в Регионалния исторически музей. Статуетка на ген. Сава Муткуров планират да връчват от сдружението ежегодно на курсант от Велико Търново, завършващ с отличен успех Националния военен университет. „Статутът на наградата, която ще има и парично изражение, се обсъжда. Планира се и изграждане и на паметник на регента и първи кмет на Търново след Освобождението Георги Живков“, обяви зам.кметът на Велико Търново проф. Георги Камарашев АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Уникален бюст на ген. Сава Муткуров получи Велико Търново\t"}
{"url": "https://trud.bg/%d1%83%d0%bd%d1%81%d1%81-%d0%bf%d1%80%d0%b5%d0%b4-%d1%84%d0%b0%d0%bb%d0%b8%d1%82-%d0%b7%d0%b0%d1%80%d0%b0%d0%b4%d0%b8-%d1%81%d1%82%d1%80%d0%be%d0%b5%d0%b6-%d0%bd%d0%b0-%d0%bd%d0%be%d0%b2-%d0%ba%d0%be/", "text": "Необходими са над 10 млн. лв., заявяват от ВУЗ-а Най-големият университет в България, УНСС, е заплашен от фалит. Това обявиха в отворено писмо от ръководството на ВУЗ-а. Причината е обещано, но неполучено финансиране от над 10 млн. лв. за строителството на нов учебен корпус по Оперативна програма „Региони в растеж” и съфинансиране от Министерството на финансите чрез МОН. От УНСС настояват за необходимите средства, за да не се стигне до фактическа неплатежоспособност в навечерието на 100-годишния им юбилей. От Министерството на финансите потвърдиха вече поетия ангажимент за осигуряване на средства в размер до 7,5 млн. лв., но едва след усвояване на ресурса по Оперативна програма „Региони в растеж”, чийто управляващ орган е МРРБ.", "date": "2019.04.23", "title": " УНСС пред фалит заради строеж на нов корпус\t"}
{"url": "https://trud.bg/%d0%b1%d0%b0%d0%b3%d0%b5%d1%80-%d0%b1%d1%83%d1%82%d0%bd%d0%b0-%d0%be%d0%bf%d0%b0%d1%81%d0%bd%d0%b0%d1%82%d0%b0-%d0%be%d0%b3%d1%80%d0%b0%d0%b4%d0%b0-%d0%bd%d0%b0-%d0%bf%d0%be%d0%b4%d0%b5%d0%bb%d0%b5/", "text": "Багер събори опасна ограда на бившето военно поделение на улица „Булаир“ в Хасково. Действията на общината са предприети, след като преди дни   човек, предаде „Нова тв“. Според експертите 30 метра от оградата на този имот са били наклонени и е имало опасност да се срутят. Районът беше отцепен от полиция. Предстои община Хасково да обяви търг за събарянето на постройки на бившите поделения.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.23", "title": " Багер бутна опасната ограда на поделение в Хасково"}
