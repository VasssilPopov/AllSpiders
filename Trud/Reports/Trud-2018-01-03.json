{"url": "https://trud.bg/%d1%81%d0%be%d1%84%d0%b8%d0%b9%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%b3%d0%be%d1%82%d0%b2%d0%b8-%d0%bf%d1%80%d0%be%d1%82%d0%b5%d1%81/", "text": "Академичният съвет на Софийския университет Св. Климент Охридски готви протест срещу решение на правителството да отнеме от университета сграда, предназначена за обучение на студентите по медицина, предаде БНТ. Това съобщи членът на Съвета Симеон Георгиев след извънредно заседание със своите колеги. Преди празниците правителството реши имотът да бъде даден на Висшия съдебен съвет с мотива „отпаднала необходимост”, съобщи БТВ. Сградата е в лошо състояние, а пари за ремонт няма. Само първият етаж на обекта е реновиран – в него се намира институтът „Конфуций” към СУ. Ръководството на Университета сега ще направи опит да получи нова сграда като компенсация. Ако това не стане до края на месеца, ще последва протест. До края на утрешния ден Академичният съвет ще гласува списък от пет искания към кабинета. Като дата на възможния протест се сочи 22 януари, ако дотогава правителството не откликне позитивно на исканията, информира още БНР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Софийският университет готви протест"}
{"url": "https://trud.bg/%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d1%85%d1%80%d0%b0%d0%bd%d0%b8-%d0%b8-%d1%83%d1%81%d0%bb%d1%83%d0%b3%d0%b8-%d0%b7%d0%b0%d1%80%d0%b0%d0%b4%d0%b8-%d1%82%d0%be%d0%ba%d0%b0/", "text": "Цените на основни стоки и услуги ще поскъпнат през следващия месец заради драстичното увеличение на цената на електроенергията за бизнеса. Това заяви за “Труд” Васил Велев, председател на Асоциацията на индустриалния капитал в България (АИКБ). Към момента бизнесът плаща за ток средно около 70 лева за мегаватчас. Много компании, които са на свободния пазар на електроенергия, обаче вече са получили предизвестия от доставчиците си, че вдигат цената с от 30 до 60%. За някои поскъпването вече е в сила от 1 януари, а за други то ще стане факт от 1 февруари, обясни Велев. В същото време двата основни производители на ток – АЕЦ “Козлодуй” и държавната ТЕЦ “Марица Изток 2”, от които търговците купуват, са повишили цените с едва 5% за последните девет месеца, сочат разчетите на дружествата.  Това показва, че разликата в цените отива не при производителите, а при търговците, обясни председателят на АИКБ. Според него проблемът е в лошото управление, защото у нас няма свободен пазар на електроенергия.  Драстичното увеличение ще се отрази най-вече на стоманодобива и производителите на хартиени опаковки и пластмасови изделия, а оттам и на другите стоки и храните, уточни Велев. Още преди Нова година четирите национално представени работодателски организации – Конфедерация на работодателите и индустриалците, Асоциация на индустриалния капитал, Българска търговско-промишлена палата и Българска стопанска камара призоваха своите членове да се върнат към регулирания пазар на ток. Става въпрос за над 50 000 фирми, които са присъединени към електроразпределителната мрежа на ниско напрежение. Според Велев вече има редица компании, които са заявили готовност за това. За целта фирмите трябва до 10 януари 2018 г. да направят уведомление по надлежния ред.", "date": "2018.01.03", "title": " Поскъпват храни и услуги заради тока\t\t\t"}
{"url": "https://trud.bg/%d0%b1%d0%be%d1%80%d1%81%d0%b0%d1%82%d0%b0-%d1%81%d0%b5-%d0%bf%d0%be%d0%b2%d0%b8%d1%88%d0%b8-%d1%81-155-%d0%b7%d0%b0-%d0%b3%d0%be%d0%b4%d0%b8%d0%bd%d0%b0/", "text": "Борсата донесе сериозни печалби на инвеститорите през 2017 г. Основният борсов индекс SOFIX се повиши с 15,52% през миналата година и в края на декември достигна 677,45 пункта, показват изчисления на “Труд” на база данните на фондовата борса. Резултът е впечатляващ, тъй като представлява сериозен ръст за втора поредна година. През 2016 г. SOFIX  нарасна с 27,23%, след като през 2015 г. отчете спад с 11,72%. Разбира се, инвестициите на фондова борса са рискови и не всички търгувани акции са поскъпнали през миналата година. Затова повечето граждани продължават да държат парите си в банките, въпреки че лихвите по депозитите в страната паднаха значително и вече са под 0,5% за година. Инвестирането в определени компании на борсата през изминалата 2017 г. обаче е донесло сериозни печалби. Отличникът е “Еврохолд България” АД с повишение на цената на акциите за година от 126% до 1,474 лв. за брой. Една от причините за поскъпването на книжата на холдинга беше влизането му през миналата година в състава на  SOFIX, което доведе до покупка на акциите му от индексния фонд Expat SOFIX ETF. На второ място по поскъпване през миналата година са книжата на “Корадо-България” АД с повишение от 95% до 6,85 лв. за акция. Дружеството от Стражица заяви, че има за цел за влезе в състава на индекса SOFIX. На трето място по ръст на акциите е “Актив Пропъртис” АДСИЦ с повишение от 88% до 5,7 лв. за брой. От 40-те най-търгувани компании на борсата най-голям спад отчетоха акциите на “Спарки Елтос” АД , които поевтиняха с 37,93% за година. На второ място по понижение на акциите е “Билборд” АД със спад от 26% до 0,43 лв. за брой, а на трето място е “Индустриален капитал холдинг” АД с минус 24% до цена от 3,32 лв. за брой. Като цяло обаче повечето акции на борсата поскъпват. През 2017 г. индексът BGBX40, който включва 40-те най-търгувани дружества, нарасна с 18,6%. Като от 40-те компании в него акциите на 25 поскъпнаха, а на 15 поевтиняха. А индексът BGREIT, който отразява движението на акциите на дружествата със специална инвестиционна цел, които влагат набраните от клиенти средства в имоти и земи, нарасна със 7,4%.", "date": "2018.01.03", "title": " Борсата се повиши с 15,5% за година\t\t\t"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b0%d0%bd%d0%b5%d0%b2-%d0%be%d0%b3%d0%bb%d0%b0%d0%b2%d1%8f%d0%b2%d0%b0-%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%bd/", "text": "Изпълнителният председател на Българска стопанска камара Божидар Данев ще оглави Асоциацията на организациите на българските работодатели. Това ще се случи до 15 януари, като мандатът на всеки председател е за една година,  потвърди за “Труд” Божидар Данев. Постът се заема на ротационен принцип от четирите национално представени бизнес организации, членове на асоциацията. В момента начело на сдружението е председателят на Асоциация на индустриалния капитал в България Васил Велев. От май тази година ще има промяна и в представителите на бизнеса в Надзорния съвет на Националната здравно-осигурителна каса. На ротационен принцип в него ще влязат  представители на Конфедерация на работодателите и индустриалците и на БСК.", "date": "2018.01.03", "title": " Божидар Данев оглавява асоциацията на работодателите"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d1%81%d0%b0%d1%80%d0%b0%d1%84%d0%be%d0%b2-%d0%b7%d0%b0-%d1%82%d1%80%d0%b0%d0%b3%d0%b5%d0%b4%d0%b8%d1%8f%d1%82%d0%b0-%d0%b2-%d0%bd%d0%be%d0%b2%d0%b8/", "text": "Става дума за шесторно убийство – изключвам версията за убийства и последвало самоубийство, заяви Борислав Сарафов, директор на Националната следствена служба, на брифинг за трагедията в Нови Искър. „Никой не се самоубива в гръб и с по няколко изстрела“, каза той. По думите му, това е „убийство без аналог“. По думите му жертвите са били убити не с по един изстрел, а с по няколко. Това е станало в Новогодишната нощ. Оръжието на убийството още не е открито – не е ясно и дали е било само едно. Сарафов обяви официално и имената на жертвите – Еленка Бурджиева ( род. 1945), Нанси Иванова (род. 2001), Боби Иванов (род. 1999), Георги Юнаков (1998), Неделчо Юнаков (род. 1976) и Кети Кюхова (род. 1973). Тепърва ще се изяснява дали убиецът е бил сам или са няколко. Още не е ясно и в каква последователност са били застреляни жертвите, заяви главният секретар на МВР Младен Маринов. Тези детайли ще станат ясни след приключване на експертизите. Всички близки и роднини на семейството са установени. Някои от тях са разпитани. Сред тях няма заподозрени. Засега няма заподозрени. Полицията работи по всички версии. „Към момента основно проверяваме дейността на убития Неделчо. Има информация, че се е занимавал с търговска дейност, вкл. и с „кухи фирми“, които „чистят“ ДДС“, каза Маринов. Той добави, че имотът в Нови Искър е придобит наскоро, ще се установяват по какъв начин е придобит, има ли проблеми с това. Установяват се и бивши собственици. Тефтерчето, намерено от репортер, също ще бъде изследвано. Очаквайте подробности", "date": "2018.01.03", "title": " Борислав Сарафов за трагедията в Нови Искър: Жертвите са разстреляни на Нова година с по няколко изстрела\t\t\t"}
{"url": "https://trud.bg/%d0%b1%d1%83%d1%80%d1%8f%d1%82%d0%b0-%d0%b5%d0%bb%d0%b8%d0%bd%d0%be%d1%80-%d0%bd%d0%b0%d0%b1%d0%bb%d0%b8%d0%b6%d0%b0%d0%b2%d0%b0-%d1%85%d0%be%d0%bb%d0%b0%d0%bd%d0%b4%d0%b8%d1%8f/", "text": "Холандия се готви за първата за годината сериозна буря. Отменени са около 200 самолетни полета, а влаковете се движат с по-ниска скорост. Властите съобщиха, че в крайбрежните райони железопътните връзки са прекъснати, информира  . По крайбрежието е спрян и автомобилният трафик в районите с диги и мостове. Много полети на летище „Схипхол“ бяха анулирани или отложени. Говорител на аерогарата съобщи, че тази сутрин авиокомпаниите са отменили 176 от предвидените общо 1200 пристигащи и заминаващи полети. В очакване на триметрови приливни вълни е задействана холандската преградна система в Северно море за защита от наводнения. Това се случва за пръв път от 2014 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Бурята „Елинор“ наближава Холандия"}
{"url": "https://trud.bg/%d0%b5%d0%bc%d0%b8%d1%80%d0%b5%d0%b9%d1%82%d1%81-%d0%b5-%d0%bd%d0%b0%d0%b9-%d1%81%d0%b8%d0%b3%d1%83%d1%80%d0%bd%d0%b0%d1%82%d0%b0-%d0%b0%d0%b2%d0%b8%d0%be%d0%ba%d0%be%d0%bc%d0%bf%d0%b0%d0%bd%d0%b8/", "text": "Авиокомпания Емирейтс еърлайнс (Emirates) е най-безопасната авиокомпaния в света за 2017 г. според публикуваното предварително изследване на Центъра за оценка на данните за самолетни катастрофи (Jet Airliner Crash Data Evaluation Centre – Jacdec) от Хамбург, цитирано от в. „Ханделсблат“. Емирейтс застава на първо място с рисков индекс 93,61 процента, изпреварвайки леко норвежкия нискотарифен авиопревозвач Норуиджън еър шатъл (Norwegian Air Shuttle) с неговите 93,26 процента и британската Върджин атлантик еъруейз (Virgin Atlantic Airways) с 92,87 процента, съобщи БТА. Авиокомпанията от Залива е известна като най-големия в света оператор на мега-самолетите Еърбъс А380 (Airbus A380). На следващите места в класацията се нареждат холандската Ка Ел Ем (KLM), британската изиДжет (easyJet) и финландската Финеър (Finnair). Зад тях застават Етихад (Etihad) от Обединените арабски емирства (ОАЕ), американската Спирит еърлайнс (Spirit Airlines) и австралийската Джетстар (Jetstar Airways) от общо 100 авиопревача, оценени според сигурността, която предлагат. Отминалата 2017 г. е оценена от центъра като най-безопасната в гражданското въздухоплаване. При катастрофи със самолети над 5,7 тона, превозващи над 19 пътници миналата година в света са загинали едва 40 души спрямо 321 предходната година макар по данни на ИКАО общият брой на пътуващите по въздуха да е достигнал 4 милиарда души. Никоя сред 100-те най-големи авиокомпании не е отчела фатални катастрофи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Емирейтс е най-сигурната авиокомпания за 2017 година"}
{"url": "https://trud.bg/%d0%bd%d0%be%d0%b2%d0%b0%d0%ba-%d0%b4%d0%b6%d0%be%d0%ba%d0%be%d0%b2%d0%b8%d1%87-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%ba%d0%be%d1%80%d1%82%d0%b0/", "text": "Бившият номер 1 в световната ранглиста по тенис Новак Джокович ще се завърне на корта през следващата седмица след шестмесечно лечение на контузия на лакътя. Сърбинът ще стартира на два демонстративни турнири в Австралия, след което ще вземе решение дали да играе на Откритото първенство на Австралия, което започва на 15 януари. „След като отказа участие на турнирите в Абу Даби и Доха заради болки в лакътя на дясната ръка, Новак ще пътува за Австралия, където ще участва в два демонстративни турнири“, се казва в изявление на личната страница на Джокович в Интернет. „След двете събития той ще вземе решение относно участието си  на първия турнир от Големия Шлем за сезона – Откритото първенство на Австралия, където той е шесткратен шампион“, се допълва в информацията. 30-годишният сърбин ще участва на „Куйонг Класик“ в австралийския град Мелбърн от 10 до 12 януари, а също така ще се включи в демонстративен мач на „Мелбърн Парк“ следващата сряда. Новак Джокович, който има 12 титли от Големия шлем, игра за последно на „Уимбълдън“ през юли, когато получи контузия в лакътя на четвъртфиналите срещу чеха Томаш Бердих. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Новак Джокович отново на корта"}
{"url": "https://trud.bg/%d0%b1%d0%b8%d0%be%d0%b2%d0%b5%d1%82-%d1%81%d1%82%d1%80%d0%be%d0%b8-%d0%b7%d0%b0%d0%b2%d0%be%d0%b4-%d0%b2-%d0%bf%d0%b5%d1%89%d0%b5%d1%80%d0%b0-%d0%b7%d0%b0-293-%d0%bc%d0%bb%d0%bd/", "text": "Българската компания “Биовет” ще изгради нов завод в град Пещера. Кабинетът подписа меморандум за разбирателство с “Биовет” за изпълнение на инвестиционния проект на компанията. Той предвижда изграждането на завод за производство на лекарствени вещества за хуманната медицина и фуражни добавки върху терен на инвеститора, съобщиха от правителствената пресслужба. Инвестицията ще бъде в размер на 293 млн. лв. Предвижда се изграждането на нови мощности до вече съществуващия завод на площ от 35,2 декара. Очаква се производството да започне през март 2020 г. Cпopeд инвecтициoннитe плaнoвe, нaд 90% oт пpoизвeждaнитe пpoдyкти щe се peaлизиpaт нa cвeтoвнитe пaзapи.  Инвеститорът ще получи подкрепа от държавата по реда на Закона за насърчаване на инвестициите, поясняват от Министерски съвет. Тази подкрепа е свързана със сроковете за предоставяне на административно обслужване, както и с придобиването на ограничени вещни права върху имоти. Maжopитapeн coбcтвeник нa “Биoвeт” e “Xювeфapмa” AД, кoятo e пpитeжaниe нa бpaтятa Kиpил и Гeopги  Дoмycчиeви.", "date": "2018.01.03", "title": " “Биовет” строи завод в Пещера за 293 млн.\t\t\t"}
{"url": "https://trud.bg/%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%bc%d0%b0%d1%87%d0%be%d0%b2%d0%b5-%d0%bd%d0%b0-%d0%b0%d1%80%d0%bc%d0%b8%d1%8f%d1%82%d0%b0/", "text": "ЦСКА – „Монако“ ЦСКА – „Рода“ Паметен четвъртфинал за КНК през 1989 година и може би най-силният евромач на триото Христо Стоичков-Любослав Пенев-Емил Костадинов. ЦСКА спечели с 2:1, а можеше да вкара и десетина гола. Стоичков откри, а Костадинов оформи крайния резултат със задна ножица извън наказателното поле. ЦСКА – „Хамбургер“ През 1991 година ЦСКА отстрани набиращия мощ и слава италиански „Парма“. Еуфорията бе огромна, а следващият съперник бе германският „Хамбургер“. След загуба с 0:2 в първия мач тогавашният „червен“ президент Валентин Михов обяви: „Свободен вход за всички!“ Това е и най-посетеният мач в историята на арената, който завърши 1:4. Хора имаше дори по прожекторите. Точен брой не може да се каже, но със сигурност имаше над 30 хиляди. Някои от тях едва ли са виждали терена. ЦСКА – „Ювентус“ ЦСКА спечели паметен мач срещу италианския гранд. През 1994 година „червените“ сразиха с 3:2 тим, в който блестяха Алесандро дел Пиеро, Джанлука Виали и Фабрицио Раванели. Вкаралият два гола за ЦСКА Петър Михтарски се оказа, че е играл неправомерно и УЕФА присъди служебен резултат 3:0 за „Юве“. Но на терена победителят бе ЦСКА. България – Англия Последният мач на Христо Стоичков в националния отбор! България завърши 1:1 срещу Англия именно на арената, където Кавалерът на „Златната топка“ се изстреля към световните върхове. На „Армията“ дойде и Йохан Кройф, за да види своя любим трансфер за последно в националния отбор. ЦСКА – „Милан“ След отстраняването на „Шахтьор“ (Донецк) българският гранд се изправи срещу „Милан“ през 2001 година. Загубата с 0:2 на „Сан Сиро“ даде надежди на ЦСКА. На „Армията“ нямаше нито едно свободно място, а мнозина не успяха да си купят билет. ЦСКА загуби с 0:1 след гол на Фелипе Индзаги, а играещият президент Любо Пенев почти се сби с треньора на „росонерите“ Фатих Терим. ЦСКА – „Блекбърн“ На следващата година ЦСКА бе на косъм от най-феноменалния обрат в историята си. Губеше с 0:3 от „Блекбърн“ до последните десет минути, накрая двубоят завърши 3:3. След 1:1 в Англия „червените“ отпаднаха. Няма друг в случай в историята на ЦСКА в Европа, когато отборът да е изравнявал след три гола пасив. ЦСКА – „Байер“ Завръщането на Димитър Бербатов на „Армията“ се превърна в най-големия евроуспех на ЦСКА за новия век. „Червените“ победиха „Байер“ (Леверкузен) с 1:0 и станаха първият български отбор, влязъл в групите на евротурнири (б.а. – часове по-късно успяха „Левски“ и „Литекс“). Бербатов игра за германците, но не блестя. ЦСКА – „Тулуза“ Най-болезненият мач за „Армията“. До 96-ата минута ЦСКА водеше с 1:0 срещу френския съперник, когато допусна изравнителен гол за 1:1 и отпадна. През този сезон ЦСКА стана за последен път шампион с рекорд – нито една загуба в първенството и Европа.", "date": "2018.01.03", "title": " Най-големите мачове на „Армията“"}
{"url": "https://trud.bg/%d0%b5%d1%82%d0%b8%d0%be%d0%bf%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b7%d0%b0%d0%ba%d1%80%d0%b8%d0%b2%d0%b0%d1%82-%d0%b7%d0%b0%d1%82%d0%b2%d0%be%d1%80%d0%b0-%d0%bc/", "text": "Етиопските власти наредиха да бъдат пуснати всички политически затворници и да бъде закрит станалият печално известен затвор „Маекелави“, предаде БНР. Премиерът Хайлемариам Десален издаде разпореждането в опит, по думите му „за създаване на национален консенсус и разширяване на демократичното пространство за всички“. Министър-председателят не уточни колко затворници и кога ще бъдат освободени. Смята се, че около 2 000 души остават в неизвестност. Мярката бе предприета след масови антиправителствени протести, обхванали големи части от размирните области Оромия и Амхара, които се разпространиха и на други места в Етиопия, отбелязва ДПА. В много райони местни и чуждестранни предприятия, университети и транспортни услуги спряха работа заради протестите, които бяха съпроводени от насилие. При тях се стигна и до едни от най-сериозните междуетнически сблъсъци, между групата оромо и етиопските сомалийци. Заради безредиците властите обявиха извънредно положение. Според международната правозащитна организация „Хюман райтс уоч“ насилието в Етиопия е взело стотици жертви. В Етиопия представители на опозицията и журналисти често биват задържани. От 2015 г. опозицията не е представена в парламента, отбелязва още ДПА. „Политически затворници, които са изправени пред съдебно преследване или вече са арестувани, ще бъдат освободени“, каза етиопският премиер в присъствието на ръководителите на четирите най-големи партии, съставляващи управляващата коалиция Революционно-демократичен фронт на етиопския народ. „Печално известният затвор, традиционно наричан Маекелави, ще бъде закрит и превърнат в музей“, съобщи още той. Изявлението бе направено след маратонско заседание на управляващата коалиция, продължило 18 дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Етиопските власти закриват затвора „Маекелави“ и пускат затворниците"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%ba%d0%bc%d0%b5%d1%82-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf-2/", "text": "Изграждането на третия лъч на метрото в София се движи по график. Това увери пред “Труд” столичният кмет Йорданка Фандъкова. “Очаквам към края на 2019 г. отсечката от “Красно село” до “Горна баня” да бъде изпълнена”, обясни тя. Кметът призна, че строежът на метрото в квартал “Овча купел” създава затруднения с трафика. Тя призова гражданите към търпение, докато линията бъде изградена. Само след 2 години жителите на района ще могат да ползват най-екологичния градски транспорт и за 10 минути да стигат до центъра, обясни кметът.  Фандъкова увери, Столичната община ще направи всичко възможно да бъдат ремонтирани вътрешноквартални улици в “Овча купел” и да се направи работеща канализация. Вече е внесен и първият етап на проект за изграждане на такава в старата част на квартала. Фандъкова обяви още, че през тази година ще започне цялостната реконструкция на линията на трамвай №5 по бул. “Цар Борис III”. Обществената поръчка на стойност за 40 млн. лева   беше спряна заради несъответствие в документацията. Процедурата за ремонта ще бъде пусната наново до дни. Ще бъдат купени и 13 нови трамвая. Превозните средства ще се движат по-бързо, а спирките по линията ще бъдат обновени.  Кметът обясни и че през 2018 г. ще има ремонти по бул. “Тодор Каблешков” и по Южната дъга на София.", "date": "2018.01.03", "title": " Столичният кмет Йорданка Фандъкова пред “Труд”: Строителството на метрото върви по график\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b8-%d1%81%d1%82%d0%b8%d0%b3%d0%bd%d0%b0-%d0%b8-%d0%b4%d0%be/", "text": "С галаконцерт на ансамбъл “Българе” и представяне на българската етноджаз група “Виво Монтана” днес се открива българският сезон в Горна Савоя, във френските Алпи. Това е първото и най-мащабно културно събитие на българското председателство на Съвета на ЕС в чужбина. По инициатива на посолството ни в Париж и престижния френски курорт Ле Каро, в продължение на две седмици България представя изобразително и приложно изкуство, танцова и музикална традиция, кино, гастрономия, както и възможности за туризъм. Програмата включва изложба и тематични ателиета на художниците Димитър Петров и Васил Колев, български киновечери с прожекции на филми и дебат върху съвременното българско кино в присъствието на Камен Балкански, зам.-директор на Националния филмов център. Предвидени са ежедневни концерти, дегустации и продажби на български деликатеси и вина с участие на производителите. С галавечер на ансамбъл “Българе” ще започне символично откриване на Българското председателство в присъствието на представители на френския политически, културен и делови елит.", "date": "2018.01.03", "title": " Европредседателството ни стигна и до френските Алпи\t\t\t"}
{"url": "https://trud.bg/%d0%b2%d0%b0%d1%80%d1%82%d0%be%d0%bb%d0%be%d0%bc%d0%b5%d0%b9-%d0%b8-%d0%bd%d0%b5%d0%be%d1%84%d0%b8%d1%82-%d0%be%d1%82%d0%ba%d1%80%d0%b8%d0%b2%d0%b0%d1%82-%d1%81-%d0%bc%d0%be%d0%bb%d0%b5%d0%b1%d0%b5/", "text": "Двама патриарси – Вселенският Вартоломей и българският Неофит ще отслужат заедно молебен в обновената Желязна църква в Истанбул на 7 януари. Неофит ще бъде част от официалната делегация, водена от премиера Бойко Борисов. Освен Неофит в нея са включени и още двама представители на висшия клир – митрополитите Гавраил Ловчански и Наум Русенски. Още на 5 януари за Истанбул ще замине старозагорският митрополит Киприян, който има задачата да участва в последните приготовления за дългоочакваното откриване на ремонтирания храм. В тържественото богослужение ще участват премиерът Бойко Борисов и президентът на Турция Реджеп Ердоган. Ремонтът на църквата, който продължи шест години, струва 16 млн. турски лири (около 3,5 млн. евро) на турската държава. За пръв път кубетата на храма са позлатени. Главният архитект на проекта по реставрацията на “Свети Стефан”, г-жа Фикрие Булунмаз, заяви: “Укрепихме така добре българската църква “Свети Стефан”, че вярвам, че ще издържи още поне 150 години.” От 1992 година България дава средства чрез бюджета на Министерството на външните работи за издръжка на Българската православна църковна община в Истанбул. От 2009 г. тази сума е 50 хил. евро годишно. Независимо от тези средства, през последните пет години дирекция “Вероизповедания” към Министерския съвет е подпомогнала ремонта и поддръжката на църковно-исторически паметници, стопанисвани от българската църковна община – Истанбул, със 190 000 евро.", "date": "2018.01.03", "title": " Вартоломей и Неофит откриват с молебен Желязната църква\t\t\t"}
{"url": "https://trud.bg/%d0%b2%d1%81%d0%b5%d0%ba%d0%b8-%d0%b7%d0%b0%d0%b2%d1%8a%d1%80%d1%88%d0%b8%d0%bb-%d1%81%d1%80%d0%b5%d0%b4%d0%bd%d0%be-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5-%d0%b3%d0%be/", "text": "Демографската катастрофа в България е очевидна. Вече 2 милиона българи напуснаха страната, като едновременно с това раждаемостта спада драстично. Това намаление във времето ще се отрази тежко на всички сфери на обществения живот и най-вече в икономическата активност, като все по-малко хора ще произвеждат, а в социалната сфера все повече ще потребяват. Лошото е, че всички прогнози очертават тенденция на продължаване на този демографски процес и за в бъдеще, като някои от тях чертаят апокалиптична картина към средата на настоящото столетие, когато нацията няма да е в състояние да възпроизвежда необходимите човешки ресурси за нормалното функциониране на държавата. По разбираеми причини първата сфера, върху която демографската катастрофа нанася своите поражения, е образованието като цяло и в частност системата на висшето образование. Нанасяните поражения са в няколко насоки. Водеща от тях е тенденцията към непрекъснатото намаляване на броя на завършващите средно образование, което е естествен резултат преди всичко от непрекъснатото намаляване на раждаемостта в страната. Така например, ако през 1990 г. средно образование са завършили 103 хил. младежи, то учебната 2016/17 г. са завършили едва 45 хил. или за 27 години това е 2,3 пъти по-малко. Естествено е да се очаква, че на този катастрофален спад в броя на обучаващите се в средното образование държавните органи от системата на образоването ще отговорят със съответните управленски мерки за привеждане на системата на висшето образование в състояние, което е адекватно на развиващите се негативни процеси. (Фиг. 1) Парадоксален и управленски необясним факт е обаче, че за същия този период от 1989/90 г. до 2017/18 г. в сферата на висшето образование се развива точно обратната тенденция на непрекъснато намаляващия брой завършили среднисти, като непрекъснато се увеличава броят на планирания прием на студенти. Така, ако за учебната 1989/90 г. плановият прием на студенти е за близо 30 хил. места, то за учебната 2017/18 г. той възлиза вече на 74 хил. места или за 27 години е нараснал почти 2,5 пъти. (Фиг. 2) Или при 2,3 пъти по-малък брой на завършващите средно образование, броят на местата за прием в университетите е нараснал почти 2,5 пъти. Този парадоксален факт може да се обясни, но само донякъде, с развитието на световната тенденция за масовизация на висшето образование и европейското изискване за непрекъснато нарастване на относителния дял на висшистите в младежката възраст от населението. Обяснението обаче, нека да повторя, е приемливо само донякъде и то при една много широка представа за смисъла и целите на висшето образование от типа на управленска максима „Всеки среднист – дипломиран висшист!“. Логически обаче е необяснимо защо този планов прием на студенти от 2010/11 г. и понастоящем системно надвишава в нарастващ размер броя на завършилите средно образование за същата година Така, ако за спомената 2010/11 г. плановият прием е надвишавал броя на завършилите среднисти с 3,5 хил. места, то за учебната 2017/18 г. това надвишение е вече с почти 30 хил. места. (Фиг. 3) Тук, разбира се, могат да се посочат някакви основания от типа, че има кандидати от предишни години, но това е фактор, който се изравнява във времето и значението му се нулира. Би могло да се посочи и студентският прием на кандидати от чужбина, но техният брой се колебае едва около 2000 – 2500 души годишно, без да е налице някаква сериозна тенденция към нарастване. Значително по-голямо и с горчив привкус влияние обаче оказва един друг факт и това е, че, ако през 2010 г. близо 5000 младежи заминаха да следват в чужбина, то вече ежегодно около 10 хил. младежи, завършили средно образование в България, официално напускат страната с цел обучение в чуждестранни университети. Колко още напускат по други причини е неизвестно. Но, ако от общо завършилите 45 хил. средно образование през 2017 г. извадим само тези 10 хил. младежи, заминаващи да следват в чужбина, то за учебната 2017/18 г. като потенциални кандидат-студенти в българските университети остават около 35 хил. младежи за общо 74 хил. планово определени за прием места в университетите. Или всеки един потенциален кандидат-студент в България го очакват 2 свободни места в университетите, като той трябва само да си избере кое от тях да заеме. Абстрахирам се в случая от всички по-незначителни добавяния или изваждания от броя на потенциалните кандидат-студенти. (Фиг. 4) Ако проследим в последователност пораженията от тази управленска скудоумност върху висшето образование, то на преден план излиза значителният процент на незаети места в университетите, като общо за системата той вече надхвърля 20%, а за отделни университети и значително повече. Мисълта, че така ще отпаднат слабите университети просто не е вярна. Незаети места остават обикновено и в най-престижните ни университети, които предлагат специалности, изискващи много знания и сериозно четене. Да не говорим за част от техническите ни университети, прославили се по света с кадрите, които са обучили, но прославили се и с високи изисквания и тежко следване. Незаети места в университетите означава намаляване на техните бюджети право пропорционално на броя на тези незаети места, защото принципът на финансиране е “парите следват студента“. Така университетите започват да се борят за кандидат-студенти. Какви кандидат-студенти обаче? При този двойно по-голям планов прием от броя на завършилите средно образование е повече от ясно, че всеки завършил с успех „среден 3.00“ трябва да си направи единствено труда да подаде документи в дадено висше училище, за да стане студент. Още повече, че приемът за студенти вече става масово на базата на успеха от дипломата и само отделни университети, които все още държат на своя престиж и авторитет, продължават да провеждат приемни изпити. Нека за момент се върнем към данните от 1989/90 г., когато от 103 хил. младежи, завършили средно образование, студенти стават едва 30 хил. и при това входът за всички университети е с приемен изпит. Повече от ясно е, че в тази ситуация за студенти са приемани най-добрите от кандидатите и то, най-добрите от първите 30% с най-висок успех. Този факт сам по себе си вече предопределя значително по-високото качество на обучение и по-добрата професионална квалификация на завършилите висше образование.  Сравнението със сегашната реалност, когато студенти стават всички, дори и тези с успех “пълно 3.00”, е тъжно. Сривът в качеството на подготовката на специалистите с висше образование е заложен още в механизма на тяхното приемане в университета. Този срив се развива по две направления: Първо. В корабоплаването от столетия се спазва един принцип при сформирането на флотилия от кораби и той е, че скоростта на цялата флотилия се определя от скоростта на най-бавния кораб от нея. Този принцип по особен начин се пренася и в системата на висшето образование, когато преподавателят започва да съобразява равнището на своето преподаване с равнището на студентите в съответната аудитория. Масата от приети посредствени студенти неминуемо изисква и занижаване на равнището на преподаване, за да бъде то в съответствие с равнището на техните възможности за разбиране и усвояване на материала. При това една съвсем немалка част от тях не са в състояние въобще да го разберат и съответно да го усвоят, но в крайна сметка и те се дипломират. Това, от своя страна, води до значителен срив в равнището на професионалната подготовката на бъдещите специалисти. Второ. Посредственият ученик (доста хвалебствен израз за дипломиралите се със “среден 3.00”) като правило е и посредствен студент. Такъв ще бъде после и в битността си на специалист. Тези посредствени специалисти обаче ще учат посредствено поколения от деца, ще ги лекуват посредствено и некадърно, ще проектират посредствено и некадърно сгради, пътища, машини, съоръжения. Нещо повече – ще ни управляват посредствено и некадърно, защото те ще са тези, които ще формират, ако не изцяло, то съществена част от политическия, държавния и бизнес елит на нацията. Не искам да бъда лош пророк, но си мисля, че тези процеси вече водят до липсата на необходимата критична маса от политически, държавен, интелектуален и бизнес елит, който да взема адекватни решения за развитие на държавата в условията на сложните процеси, протичащи в Европа и в света.", "date": "2018.01.03", "title": " Всеки, завършил средно образование, го чакат две свободни места в университетите"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d1%82%d0%b0%d0%ba%d1%81%d0%b8%d1%82%d0%b5-%d0%b7%d0%b0-%d0%bc%d0%b0%d1%81%d0%b8%d1%82%d0%b5-%d0%bd%d0%b0-%d0%be%d1%82%d0%ba%d1%80%d0%b8%d1%82%d0%be-%d0%b2-%d0%bf/", "text": "Община Пловдив вдига таксите за масите за сервиране на открито. Планираното увеличение е 20 на сто. Така тарифата за квадратен метър в централната търговска част става 24 лв. на месец при досегашна цена от 20. В първа, втора и трета зона наемът на  площите около заведенията ще бъде  съответно 9,60, 8,40 и 7,20, само в най-крайните квартали ще се плаща по 6 лв. на квадрат. Поскъпват и наемите за разполагане на рекламни съоръжения, също средно с 20%. По-скъпо ще излиза и раздаването на рекламни брошури и листовки – досега това струваше на съответния рекламодател 36 лв. на ден, новата такса ще е 43,20 лв.", "date": "2018.01.03", "title": " Вдигат таксите за масите на открито в Пловдив"}
{"url": "https://trud.bg/%d0%b1%d0%be%d0%bb%d0%b3%d0%b0%d1%80-%d0%b1%d0%be%d0%bb%d0%b3%d0%b0-%d0%b0-%d1%80-%d0%b0%d0%b9%d0%b4%d0%b5-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8-%d0%b4%d0%b0-%d0%bd%d0%b8/", "text": "Бойко Борисов вероятно е единственият човек в България, живеещ с илюзията, че българското европредседателство няма да се превърне в безпрецедентна сцена на политически магарии. В опити да обедини опозиция и управляващи за поне 6 месеца, премиерът „пусна кръв“ на собствената си партия и правителство и неколкократно рискува отношенията си с коалиционните партньори от Обединени патриоти. Но това не омиротвори, а напротив – настърви още повече опозицията, която „точи ножа“ на кабинета за пред европейските гости през януари. Още на 4-ти януари ДСБ, Да, България и „зелени“ подготвят масови безредици в центъра на София под претекст, че защитават Пирин. Основните лозунги срещу втори лифт на Банско вече са забравени. Обвинението, че Министерски съвет е разрешил строителство в 48% от парк Пирин, пък се оказа пропагандна лъжа – в тази зона на парка са допуснати единствено водохващания за противопожарни нужди с оглед огромните щети, които горските пожари нанасят всяка година на гората в Пирин. Така организаторите на протеста го гласят като откровено политически срещу Борисов – на пълна пара работят остатъците от Протестна мрежа, партийните лидери на Да, България, ДСБ и Зелените, подпомагани от няколко журналисти на директна издръжка от Цветан Василев и медиите на разследвания финансист Иво Прокопиев. Активисти на БСП организират протести пред Народното събрание за оставка на правителството всеки ден между 17 и 31 януари, след като се гласува вотът на недоверие. Не е ясно доколко хора на ДПС ще се присъединят към събитията, имайки предвид речта на почетния лидер на партията Ахмед Доган, който призова опозицията да укроти топката, тъй като не е готова да управлява държавата. Около средата на януари се очаква да подновят протестите си и служителите на Министерство на вътрешните работи. Синдикатите и ръководството на МВР така и не успяха да постигнат договореност с колко да бъдат вдигнати заплатите на полицаите. Синдикалните лидери заплашиха, че ще организират ежедневни протести по време на европредседателството, но конкретните планове още не са разкрити. На 15 януари пред очите на европейските делегати ще се разиграе и протест на медици от общинските болници. Сдружението на общинските болници е обявило намеренията си по този начин да се поиска финансово спасяване на лечебните заведения. Правителството е в своеобразен цуг-цванг по този въпрос – моделът на общинските болници е изначално погрешен и те вече трудно могат да бъдат финансово независими, но бъдат ли спасени масово от централния бюджет, това ще отвори кутията на Пандора. Ръководствата на общинските болници са по начало политически назначения и зад тях лесно може да се провиди и съответната партийна повеля. Почти сигурно е, че партийните структури на БСП ще организират масови протести срещу всяко решение на Комисията за енергийно и водно регулиране през следващите месеци. Ситуацията с пазара на електроенергия е критична, особено по отношение тока за индустрията. Истинското състояние на водната реформа ще бъде разкрито през първите месеци на 2018 г., като почти сигурно ще последва и нова серия увеличение на цената на водата. Макар това да е де факто неизбежно, тъй като са нужни над 10 млрд. лв. инвестиции във ВиК инфраструктура, БСП традиционно отстоява позицията, че могат да се намерят някакви „резерви“ и цените да не се увеличават. Всичко това са само публично заявените и очаквани протести с политически краски – колко още се подготвят тайно, ще видим през следващите седмици. Вместо поне за 6 месеца да се обединим и да покажем България като достоен член на ЕС, враговете на правителството ще направят всичко възможно не просто да създадат политическа криза и да съборят властта, но и трайно да очернят репутацията на страната ни на международно ниво. Или казано накратко – по време на българското европредседателство цяла Европа ще види защо край родния казан в Ада няма дяволи пазачи. Още отпреди Нова година в центъра на София т. нар. екоактивисти правят опити за блокиране на движението в столицата. Лозунгите са познати. Нищо ново не казват. Псевдоприродозащитниците обявяват, че ще обжалват в съда решението на правителството за изграждане на нова кабинкова линия в Пирин. По склоновете над Банско има общо 17 писти. Те се обслужват от няколко лифта и влекове, но кабинковият засега е само един. Това е втората по дължина пътническа въжена линия у нас, над 6 километра е. Тръгва от Банско и стига до Бъндеришка поляна. Капацитетът й е 2000 души на час. Опашките през сезона са всекидневно явление от години насам.", "date": "2018.01.03", "title": " Болгар, болга-а-р,  айде на протести  да ни види Европата\t\t\t"}
{"url": "https://trud.bg/%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%bd%d0%b0-%d0%bd%d0%b5%d1%81%d0%bf%d0%b8%d1%80%d0%bd%d0%b0%d1%82%d0%b0-%d0%bf%d1%80%d0%be%d0%bc%d1%8f%d0%bd%d0%b0/", "text": "Нека си спомним как точно започна 2017 г. През дъждовния януарски ден на трибуната на Капитолия присъстваха президентите Барак Обама, Буш-младши и Бил Клинтън със съпругата си Хилъри, бивша претендентка за президентския пост. „Всичко започва от днес… вече нищо няма да е същото… Вие сте част от историческо движение, което светът не е виждал досега… Защитавахме границите на чуждите държави, харчихме милиарди долари зад граница, а американската инфраструктура се разпадаше. Направихме чуждите държави богати…, затваряха се фабрики, бизнесът напускаше страната без да помисли за милионите американски работници… Богатството на нашата средна класа беше изтръгнато и разпределено по целия свят. Това обаче повече няма да се случва! Всяко решение за търговията, данъците, имиграцията и др. ще се взема в полза на американския гражданин… Заедно ще направим Америка силна отново!“ 19:00 ч. – Доналд Тръмп положи клетва – Америка вече няма да е същата. Много от американците, основно т.нар. „deep state“, вписали се в досегашното статукво държавни служители, техните европейски аналози, както и много европейски политици не му повярваха…, а годината показа, че трябваше! Въпреки усилията на медийния кооператив на Хилъри, ударите на неоконсерваторите от вътрешнопартийната му опозиция, от Демократическата партия, от бойкотиращите го служители в държавната администрация, Пентагона, Държавния департамент, ЦРУ, ФБР и всички онези, които го обвиняваха, че е нерешителен, обграден от проруски антураж, дал е път на техните хакери и дипломати да влияят на американски политици, разследванията за руска връзка срещу шефа на щаба му, Манафорд, съветника му Майкъл Флин, зет му Джаред Къшнър, Тръмп сформира свой екип. В него се наблюдава една тенденция. Хората, които имат пряко отношение към формирането на външната политика на президента и вземането на решенията, са основно випускници на военната академия на САЩ – Уест Пойнт. Новият съветник по национална сигурност е генерал-лейт. Хърбърт Макмастър, секретар по отбраната – четиризвезден генерал Джеймс Матис, министър на вътрешната сигурност – ген.-лейтенант Джон Кели, началник на Агенцията за национална сигурност – адмирал Майкъл Роджърс, директор на ЦРУ – Майк Помпео, който също е випускник на Уест Пойнт, съветник тогава още Стив Бенън и директорът на националното разузнаване Дан Куотс, макар и не стигнали до генералски звания, също са служили като офицери от армията, а и нека не забравяме самият Доналд Тръмп, който също е завършил военната академия Уест Пойнт. Както се казва – каквото ти е обкръжението, такива ще са ти и решенията. И промяната започна: Обвиняваният, че не смее да се противопостави на Путин и е готов да приеме условията му и да сключи сделка за Сирия президент, даде заповед и в нощта срещу 7 април крилатите ракети „Томахоук“ полетяха към Сирия. Нещо, което „ястребите“ Обама и тогавашният държавен секретар Хилъри Клинтън не посмяха да сторят. Последва разгромът на ИД в Ирак, щурмът на двете им столици, Мосул в Ирак и Ракка в Сирия. В другата част от програмната реч. И докато генералитетът в кабинета му подготвяше новата доктрина срещу Северна Корея, 45-ият президент се отправи на първото си международно пътешествие, за което някои от посетените вече изобщо не искат и да си спомнят. Елитът на Саудитска Арабия прие Тръмп със смесени чувства. Старите шейхове играха танца със саби с доста гузен и унил вид, вече ясно осъзнали, че са заели грешната страна, когато открито подкрепяха Хилъри, даряваха милиони на фондация Клинтън за рожденния ден на Бил, канеха Хилъри да изнася щедро платени лекции в университета в Джеда и др. дарове. Опитът им да се откупят със сделки за оръжие от 410 млрд. щ. д., равен на две китайски армии (бюджетът на Китай е 203 млрд. щ. д.) се оказа неуспешен. Човекът взе парите и каза: Ще видим. Това, което видяха и ще гледат оттук нататък, са портретите на младия коронован принц наследник Мохамед бин Салман, който след като преживя поредния опит за атентат през август, обяви Всенароден Комитет за борба с корупцията (нещо като саудитското ЧК) и затвори водачите на 16 от най-богатите родове в хотел Риц, 200 в по-нисък клас хотели и над 2000 в обикновени затвори. Бързо беше привикан и министър-председателят на Ливан, Саад Харири (саудитски гражданин), който след разнопосочни информации, че подава оставка, остава в Риад, държан е незаконно, Франция му дава убежище, после Кипър се завърна в Бейрут. Междувременно аферата за изчезналите 100 млн. щ. д. в общата му фондация „Saudi Oger“ с шейх Абдул Азис бен Фадх приключи със смъртта на шейха, загинал по време на ареста. Младият коронован принц създаде религиозен Институт за борба с изкривяванията в исляма, обяви че уахабизмът не трябва да е единствено правилната форма на ислям и погледна към Вашингтон. Оттам получи пълно одобрение и подкрепа. Тази страна вече няма да е същата. Доналд Тръмп посети и Ерусалим. Срещна се с израелския премиер Нетаняху и президента на Палестинската автономия Абас. Каквото и да са си говорили вече не е от значение, защото в последния месец на годината Доналд Тръмп натисна бутона „Start“ и на този процес, като призна Ерусалим за столица на Израел. Това действие взриви мюсюлманския свят, както и повечето държави от ООН, които гласуваха със 128 гласа резолюция, осъждаща признаването. Въпреки това пикът на протестите вече се преодолява и всички очакват новия план на Доналд Тръмп за решаване на Израело-палестинския конфликт, което също вещае големи промени. От светите земи Тръмп влетя на срещата на НАТО в Брюксел и буквално премести премиера на Черна гора Душко Маркович. Тази среща ще се запомни с мотото „За първи път“. За първи път в най-новата сграда на НАТО. За първи път продължи толкова кратко. За първи път американски президент не препотвърди ангажираността на САЩ по изпълнението на чл. 5. За първи път ясно каза, че всичко ще се измерва в пари и мускетарският девиз, че Единият плащаше за отбраната на всички, се предефинира във всички плащат наравно с Единия… поне 2% от БВП. Канцлер на Германия за първи път заяви, че на САЩ не може вече да се разчита и трябва да се оправяме сами, а в Сицилия на срещата на Г-7 също за първи път групата се разедини,  САЩ се отметнаха от споразумението  за климата. Фразата „за първи път“ относно ЕС може да се продължи с още примери. Досега само мрънкащата за промяна Европа получи през 2017 г. всичко и на куп. Холандия проведе избори и макар че спря националиста Герт Вилдерс, който удвои резултата си и стана втори с 20 мандата, в парламента за първи път влезе етническата турска партия ДЕНК. Франция също спря Марин Лю Пен, но за първи път получи несистемен президент реформатор Емануел Макрон, който се зае да трансформира ЕС. Постави условие за ново европейско ядро, базирано около два принципа, обща валута с министър на финансите на ЕС и обща армия със сили за бързо реагиране, останалото да се миксира в някаква периферия на ЕС. За първи път стартира европейският отбранителен механизъм – Постоянно структурирано партньорство PESCO, основата на самостоятелната европейска отбрана. България за първи път не потъна във вътрешен ступор дали ще „подкопае“ НАТО и се включи навреме. Жан Клод Юнкер предложи ЕС на няколко скорости, Макрон и Меркел предложиха реформа в банковия съюз и създаването на Европейски валутен фонд. Като стана дума за Меркел в Германия също за първи път получиха най-малко гласове от 1949 г., а първи път не могат да сформират правителство толкова време и техните евентуални партньори в лицето на Мартин Шулц за първи път предложиха създаването на Европейски съединени щати, а външният министър Габриел го подкрепи. ЕК закова срока за напускане на Великобритания на 29.03.2019 г. със или без сделка. ЕС няма да бъде същият. Русия за първи път постигна победа във война в Близкия изток и макар че отделни сблъсъци в Сирия ще има, опасността от насилствена смяна на властта в Дамаск и завладяване на западното крайбрежие, богато на газ е преодоляна заедно с унищожените около 60 000 джихадисти. Повече такава интербригадистка джихадистка армия там няма да има. Също за първи път Русия е търсена от всички страни в региона от Израел, предлагащия военни бази Египет, съюзниците им в Сирия, Турция и Иран, изпадналия в изолация Катар до пак за първи път посетилият Кремъл саудитски крал. Турция проведе референдум и промени Конституцията си в президентска република, пак за първи път. Референдум проведе и Каталуня, Мадрид въведе извънредно положение за първи път след Франко, а водачът на бунта Пучдемон избра свободата… своята и избяга в Брюксел. Всичко това се случи само за една година и ако още някой смята,че светът ще остане същият… да наблюдава какво ще се случи през следващата. Годините на промени са най-тежки, според китайците, които тази година имаха XIX конгрес на Комунистическата партия, промениха устава си и също обявиха нова ера в социализма с краен срок 2035 г.", "date": "2018.01.03", "title": " Годината на неспирната промяна\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%ba%d0%b5%d1%82%d0%b8-%d0%ba%d1%8e%d1%85%d0%be%d0%b2%d0%b0-%d0%b2-%d0%ba%d0%bb%d0%b0%d0%b4%d0%b5%d0%bd/", "text": "44-годишната Кети Кюхова е била намерена убита и хвърлена в кладенец недалеч от мястото, където беше  , научи „Труд“. Репортер на вестника проверява на място тази информация. Тялото е било открито в местността „Партизаните“, което е на около 2 км от къщата на разстреляното семейство, научи „Труд“ от местни хора. По-късно информацията за зловещата находка бе потврдена от МВР. Районът е отцепен отдалеч и репортери нямат достъп до него. Стъклото до шофьорското място в намерения джип е счупено, на негово място има найлон. В близост до автомобила журналисти  , в което са написани задължения – сметки за ток, към мобилни оператори. Не е ясно на кого е това тефтерче. В него обаче е споменато и името на Неделчо. С това жертвите на жестокото убийство в Нови Искър стават 6. Във вторник в дома на семейството бяха открити телата на мъжа на Кети Кюхова – Неделчо Юнаков, на неговия син Георги, на дъщерята на Кюхова – Нанси, на приятеля на тийнейджърката и нейната баба по майчина линия. Цяла нощ разследващите правиха огледи на къщата, в която бяха открити телата на петимата застреляни. А Кети Кюхова беше обявена за издирване.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Откриха тялото на Кети Кюхова в кладенец в местността „Партизаните“"}
{"url": "https://trud.bg/%d0%bb%d0%be%d0%b2%d1%86%d0%b8-%d0%bd%d0%b0-%d0%b1%d1%8f%d0%bb%d0%b0-%d0%bc%d0%b8%d0%b4%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bb%d0%b8%d1%86%d0%b5%d0%bd%d0%b7%d0%b8-%d0%b7/", "text": "Лицензи за всички желаещи да ловят бяла мида. Това предлагат хора, които си вадят хляба с търсене на морския деликатес по прибоите. Бялата мида се изкупува изгодно и се търси в Испания и Гърция. „Да се направят бракониерите легални, защото така или иначе със санкции няма да бъдат спрени и ще ловят, докато има икономически интерес. Така беше и с рапаните“,  обясниха пред „Труд“ морските вълци. В момента, в например, край Бургас, 4 ловци на бяла мида са лицензирани, а 50 ловят без лиценз. Във Варна без лиценз са вероятно над 100. „Няма смисъл и ние, които си плащаме за лова, да изгорим и да забранят на всички улова. От страна на ИАРА това си е чиста завист. Виждат, че някой извадил два лева, и му забраняват да работи… Ако искат да вземат мерки, да направят това с лицензите“, смятат рибарите. Те предлагат още да се узакони и уредът за събиране на бялата мида. Малки железа с ширина 40-50 см и със зъбци 7 сантиметра. „С тях, да ги наречем драги, не се нанасят никакви екощети, защото бялата мида се лови в прибоя“,заключават риболовците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Ловци на бяла мида предлагат лицензи за всички\t\t\t"}
{"url": "https://trud.bg/%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b0%d0%b9%d1%84%d0%b5%d0%bb%d0%be%d0%b2%d0%b0%d1%82%d0%b0-%d0%ba%d1%83%d0%bb%d0%b0-%d0%b7%d0%b0%d1%80%d0%b0%d0%b4%d0%b8-%d0%b1%d1%83%d1%80/", "text": "Западната, северната част на Франция, както и парижкият район бяха засегнати днес сутринта от бурята Елинор, която предизвика многобройни прекъсвания на електрозахранването и нарушения във въздушния транспорт. По обед тя се насочи към източната част на страната. Силни пориви, достигащи до 100 км в час, принудиха компанията да не отваря днес Айфеловата кула за посетители, чийто брой всяка година е над 6 милиона души. Говорител на компанията оператор уточни, че поради съображения за сигурност Айфеловата кула не отвори днес сутринта.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Затвориха Айфеловата кула заради бурята „Елинор“"}
{"url": "https://trud.bg/%d0%ba%d0%b8%d0%bb%d1%8a%d1%80%d1%8a%d1%82-%d1%83%d0%b1%d0%b8%d0%bb-%d0%ba%d0%b5%d1%82%d0%b8-%d0%b2-%d0%b1%d0%b5%d0%b7%d0%bb%d1%8e%d0%b4%d0%bd%d0%b0-%d0%bc%d0%b5%d1%81%d1%82%d0%bd%d0%be%d1%81%d1%82/", "text": "Полицейски служители изпомпват водата от кладенеца, в който бе открито тялото на Кети Кюхова, видя репортер на „Труд“ на място. Убитата жена бе открита в местността „Партизаните“, на около 2 км от къщата в Нови Искър, в което бяха разстреляни петима души – майката и дъщерята на Кети Нанси, нейният любим мъж Неделчо Юнаков и синът му Георги и приятелят на Нанси – Боби. Малко преди 14,30 ч екип на Съдебна медицина откара тялото за аутопсия. Продължава огледа на мястото. Екип със следово куче проверява района. Вероятно убиецът на Кети е планирал своите действия и познава добре района. До тази местност се стига трудно, по черен път. Зимно време стигането до тук е почти невъзможно. Въпреки че се забелязват къщи, в момента хора няма. Къщите са обитаеми само през лятото. Така че едва ли има свидетел, който да е чул или видял нещо.", "date": "2018.01.03", "title": " Килърът убил Кети в безлюдна местност – вижте къде (СНИМКИ)"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b0%d1%80%d0%bc%d0%b8%d1%8f-%d0%b2%d0%b5%d1%87%d0%b5-%d0%b5-%d0%bd%d0%b0-%d1%86%d1%81%d0%ba%d0%b0-2/", "text": "Стадион „Българска армия“ вече е собственост на ЦСКА. За първи път в демократично време и за първи път, откакто футболните клубове станаха акционерни дружества. ЦСКА спечели търга за арената и тренировъчния комплекс в Панчарево като единствен участник. Комисията от Министерството на спорта одобри подадените документи. ЦСКА вза двата обекта под наем за 10 години. А когато влезе в сила новият закон за спорта, тогава ще кандидатства и за по-дългосрочна концесия. Наемът, който ЦСКА ще дължи на държавата, ще се взима от направените инвестиции. Базата в Панчарево вече е сериозно модернизирана. Ръководството на ЦСКА чакаше крайното решение за търга, за да се направи проект за стадиона. Обещанието е до няколко години арената да има съвсем различен вид. Реално последният ремонт на „Българска армия“ датира от 1998 година. Тогава при управлението на Илия Павлов старите пейки бяха монтирани със седалки и в сектори „В“ и „Г“ се изписа името на ЦСКА. През годините са правени само козметични ремонти по „Армията“. Историята на стадиона започва на 27 януари 1925 година. Тогава Софийска община отпуска „за вечни времена“ място в местността Пустиняна в Борисовата градина на отбора АС-23, чийто първоприемник е ЦСКА. Решението е компенсация за отнети други игрища. АС-23 получава нотариален акт за стадион през 30-те години на миналия век. През 40-те игрището е затревено, а трибуни за първи път изникват през 1943 година. Старата арена съществува до 1965-а, когато е разрушена. На нейно място по проект на арх. Антон Каравелов и арх. Симеон Иванов се прави нов стадион с име „Народна армия“. След 10 ноември наименованието се променя на „Българска армия“. До 2005 година стадионът е собственост на Министерството на отбраната, когато минава във владение на Министерството на спорта, за да се отдаде на концесия на ЦСКА. Управлението на Васил Божков показа план за тотална модернизация на арената, която трябваше да бъде разрушена и на нейно място да се построи стадион за 45 000 души срещу 100 милиона лева. Подобен проект бе направен и при собственик Прамод Митал, който също остана само добра идея. Бизнесмените от „Титан“ Димитър Борисов и Иво Иванов също претендираха и обещаваха напълно обновена или чисто нова арена. Техният проект бе дори за 105 милиона евро. Решението на казуса най-накрая стана при спортния министър Красен Кралев. На 4 януари 2017 година стадионът и базата в Панчарево са прехвърлени на Национална спортна база, а статутът се промени в частна-държавна собственост. Сегашните собственици на ЦСКА – Гриша Ганчев, Юлиян Инджов и Христо Стоичков, направиха всичко възможно и завършиха успех мисията „червеният“ гранд да получи своя дом.", "date": "2018.01.03", "title": " “Българска армия“ вече е на ЦСКА"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d0%bf%d0%be%d0%bb%d0%b5%d1%82%d0%b8-%d1%81%d0%b0-%d0%be%d1%82%d0%bc%d0%b5%d0%bd%d0%b5%d0%bd%d0%b8-%d0%b2-%d0%b0%d0%bc%d1%81%d1%82%d0%b5%d1%80%d0%b4%d0%b0/", "text": "Бурен вятър наложи отлагането и анулирането на десетки полети от международното летище Схипхол в Амстердам, предава руската информационна агенция  . „Силният вятър днес (сряда, 3 януари – бел. р.) доведе до забавяне и отмяна на полети. Към настоящия момент са отменени 176 полета от общо 1200 планирани. По-голямата част от тях са по направление Европа“, потвърдиха представители на летището в социалната мрежа „Туитър“. По-рано бе съобщено, че ураганният вятър в Нидерландия е довел до изкореняване на дървета. Съобщава се за материални щети, предимно по покривите на домове. Един човек е пострадал. В няколко провинции на кралството остава в сила в оранжев предупредителен код за силен вятър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Десетки полети са отменени в Амстердам заради бурен вятър"}
{"url": "https://trud.bg/%d0%bf%d1%8a%d1%80%d0%b2%d0%be-%d0%b2-%d1%82%d1%80%d1%83%d0%b4-%d0%b5%d1%82%d0%be-%d0%ba%d0%be%d0%b8-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b3%d0%bb%d0%b0%d1%81%d1%83%d0%b2%d0%b0/", "text": "След като Валери Симеонов обяви, че осем от министрите от кабинета „Борисов“ са гласували против ратификацията на т.нар. Истанбулска конвенция, „Труд“ научи иманата на седем от тях. Очаквано срещу спорния документ са гласували четиримата от квотата на Обединените патриоти – вицепремиерите Валери Симеонов и Красимир Каракачанов, Нено Димов (екология) и Емил Караниколов (икономика). От ГЕРБ „против“ са били Владислав Горанов (финанси), Ивайло Московски (транспорт) и Кирил Ананиев (здравеопазване). Очаквайте подробности", "date": "2018.01.03", "title": " Първо в „Труд“: Ето кои министри гласуваха против ратификацията на Истанбулската конвенция"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%80%d1%83%d1%81%d0%ba%d0%b8/", "text": "Руски военен хеликоптер Ми-24 се е разбил в Сирия, предаде TACC. Инцидентът, за който от Министерството на отбраната в Москва потвърдиха днес се е случил в последния ден на изминалата 2017 г., при извършване на полет над летище Хама, Централна Сирия. Съгласно разпространената от руското военно ведомство информация, двамата пилоти на машината са загинали. Причините за катастрофата са свързани с техническа неизправност, става ясно още от съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Двама души са загинали, след като руски военен хеликоптер се разби в Сирия"}
{"url": "https://trud.bg/14-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d1%81%d0%bb%d0%b5%d0%b4-%d0%b0%d1%82%d0%b5%d0%bd%d1%82%d0%b0%d1%82-%d0%b2-%d0%bd%d0%b8%d0%b3%d0%b5%d1%80%d0%b8%d1%8f/", "text": "Най-малко 14 души са загинали при самоубийствен атентат в джамия в Нигерия. Нападението е извършено в град Гамбору, щата Борно, по време на сутрешната молитва. Уточнява се, че джамията е напълно разрушена след атаката, зад която се предполага, че стоят членове на терористичната милиция „Боко Харам“. Единственият оцелял след нападението е мюезинът. Конфликтът между „Боко Харам“ и правителствените сили на Нигерия отне живота на повече от 20 хил. души от 2009 г. насам. Над 2,6 млн. души бяха принудени да напуснат домовете си, припомня медията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " 14 загинали след атентат в Нигерия"}
{"url": "https://trud.bg/50-%d1%85%d0%b8%d0%bb-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%81%d0%b0-%d0%b7%d0%b0%d0%bb%d0%be%d0%b2%d0%b5%d0%bd%d0%b8-%d0%b2-%d0%be%d0%b4%d1%80%d0%b8%d0%bd-%d0%bf%d1%80%d0%b5/", "text": "През миналата година властите в Одрин успяха да заловят 50 000 мигранти в опит да се прехвърлят нелегално в България и Гърция, предаде  . През 2016 г. разкритите по границата пътници към Европа са били 31 000 души, увеличението през 2017 г. е от 19 000. Най-голяма е групата на пакистанците – 15 000 души, съобщиха от одринската дирекция по сигурността. Отбелязва се спад в броя на сирийските бежанци, тръгнали да търсят по-добър живот в Европа – 10 000 души са опитали да пресекат границата към България и Гърция през миналата година, докато в предходната са били 16 000 души. Така мигрантите от Пакистан водят класацията за 2017 г. с 15 000 души, след тях са тези от Афганистан – 12 000, от Сирия – 10 000. Останалото число се попълва от бежанци от Мароко, Тунис, Алжир, Ирак и Иран. Миграционните власти в Одрин са депортирали 1 300 мигранти. Гръцките сили за сигурност са върнали обратно в Турция близо 6 000 души, преминали с лодки по река Марица. Това е направено в нарушение на международното споразумение, хората са били подлагани на насилие от страна гръцките полицаи, ограбвани са телефоните и парите им, и принудително са връщани в Турция, подчертаха в Одрин.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " 50 хил. мигранти са заловени в Одрин през 2017 г. в опит да се прехвърлят нелегално в България и Гърция"}
{"url": "https://trud.bg/%d0%b7%d0%b8%d0%b3%d0%bc%d0%b0%d1%80-%d0%b3%d0%b0%d0%b1%d1%80%d0%b8%d0%b5%d0%bb-%d1%89%d0%b5-%d0%bf%d1%80%d0%b8%d0%b5%d0%bc%d0%b5-%d0%bc%d0%b5%d0%b2%d0%bb%d1%8e%d1%82-%d1%87%d0%b0%d0%b2%d1%83%d1%88/", "text": "В опит за преодоляване на кризата в двустранните отношения между Берлин и Анкара министърът на външните работи на ФРГ Зигмар Габриел ще приеме турския си колега за среща в родния му град Гослар, провинция Долна Саксония, съобщи Die Frankfurter Allgemeine Zeitung. Пресаташето на Мевлют Чавушоглу потвърди, че срещата между двамата дипломати ще се състои на 6 януари. По данни на турските медии пътуването на турския външен министър е по покана на Зигмар Габриел. От редакцията припомнят, че последната среща между двамата министри се състоя през ноември в турския курорт Анталия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Зигмар Габриел ще приеме Мевлют Чавушоглу за среща в Гослар"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8-%d0%b0%d0%b3%d0%b5%d0%bd%d1%82-%d0%b5-%d0%b1%d0%b8%d0%bb-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d0%bd%d0%b0-%d0%b7%d0%b0%d0%bf%d0%b0%d0%b4/", "text": "Израелската контраразузнавателна служба Шин Бет съобщи днес, че е разбила иранска шпионска мрежа, действала на Западния бряг, и е арестувала нейния ръководител, който е палестинец, предаде Асошиейтед прес. В изявлението се посочва, че 29-годишният Мохамед Махарме от Хеброн е заподозрян, че е бил вербуван от свой роднина в Република Южна Африка и е действал от името на Иран, съобщи БТА. Твърди се че, Махарме е имал за задача да набира атентатори самоубийци, както и хора, които да извършат атаки срещу израелци. Според Шин Бет той е получил 8000 долара от Иран. Израел отдавна обвинява Иран, че финансира радикални палестински групировки, отговорни за нападения срещу израелски цели, като Хамас и „Ислямски джихад“, отбелязва АП. Малко по-рано израелската армия каза, че „Ислямски джихад“ най-вероятно стои зад извършен миналата седмица   с минохвъргачки иранско производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Ирански агент е бил арестуван на Западния бряг"}
{"url": "https://trud.bg/%d1%81%d1%80%d0%b5%d0%b1%d1%8a%d1%80%d0%bd%d0%b0-%d0%bc%d0%be%d0%bd%d0%b5%d1%82%d0%b0-%d0%b8-%d0%b3%d1%80%d0%b8%d0%b2%d0%bd%d0%b0-%d0%b7%d0%b0-%d0%bf%d1%8a%d1%80%d0%b2%d0%be%d1%82%d0%be-%d0%b1%d0%b5/", "text": "Сребърна монета със снимка на прочутата в цял свят фотографка Ан Гедес и гривна дари кметът на Добрич Йордан Йорданов на първото бебе, родено в града през новата година. Късметлийчето е момиченце, проплакало в 4,15 ч на 1 януари. Бебето е второ дете на Назик Диляверова от балчишкото с. Ляхово, която с нетърпение очаква да отведе рожбата си у дома. От добричката болница отчетоха, че за 2017 г. са помогнали за раждането на 1011 бебета, сред които е имало 15 двойки близнаци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Сребърна монета и гривна за първото бебе на годината в Добрич"}
{"url": "https://trud.bg/%d0%bf%d0%b8%d1%80%d0%b0%d1%82%d0%ba%d0%b8-%d0%be%d0%b1%d0%b3%d0%be%d1%80%d0%b8%d1%85%d0%b0-%d1%80%d1%8a%d1%86%d0%b5%d1%82%d0%b5-%d0%bd%d0%b0-19-%d0%b4%d1%83%d1%88%d0%b8/", "text": "Ранени от пиратки по време на празниците препълниха клиниката по термични травми във Военноморска болница /ВМБ/. В момента там са настанени 19 души с изгаряния основно по ръцете, съобщи за „Труд“ началникът на болницата доц. д-р Ивайло Въжаров. Според него повечето пациенти са деца и младежи, но има и две пенсионерки над 75 г., които също са получили сериозни травми след домашна заря. „Въпреки предупрежденията, които медиите и оторизираните органи отправят, хората така и не се научиха, че е опасно да гърмят по празниците“, коментира доц. Въжаров, според когото ще се наложи ампутация на част от пръстите на неколцина от пострадалите. За разлика от колегите си в клиниката по термични травми токсиколозите от ВМБ са изкарали по-леки дежурства по Нова година. В почивните дни те са лекували 10 прекалили с празничните тостове варненци. Двама от препилите пациенти са били деца – момчета на 14 и 16 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Пиратки обгориха ръцете на 19 души\t\t\t"}
{"url": "https://trud.bg/%d0%bd%d0%b8%d0%ba%d0%be%d0%b9-%d0%bd%d0%b5-%d0%b7%d0%b2%d1%8a%d0%bd%d0%b8-%d0%b7%d0%b0-%d1%83%d1%81%d0%bb%d1%83%d0%b3%d0%b0%d1%82%d0%b0-%d0%bc%d1%8a%d0%b6-%d0%bd%d0%b0-%d1%87%d0%b0%d1%81/", "text": "Нова услуга – „Мъж на час“ взриви духовете в Бургас. Неин „родител“ е Станислав Николов. Той се занимава с ремонт и монтаж на климатици. По време на работата, му правело впечатление, че има много самотни жени, които се нуждаят от мъжка ръка – да им се завие крушка или да им се поправи кран. Затова измислил услугата. „Дойде ми като идея, лично моя. Макар, че после като проверих, видях, че по целия свят я има тази услуга“, сподели пред „Труд“ Николов. Нямало обаче никакъв интерес към тази услуга. Никой не е звъннал до момента, въпреки, че обявата стои във Фейсбук поне от месец. „Може би защото жените са свенливи и се притесняват, не знаят какво точно се крие зад тази услуга. А и нашето общество не е отворено към новите неща“, разсъждава той. Според него това – този вид услуга- да помагат за домакински работи срещу заплащане го практикуват много мъже в България, но никой не му дава гласност. Заплащането е по договорка, взависимост от сложността и естеството на услугата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Никой не звъни за услугата: Мъж на час"}
{"url": "https://trud.bg/%d0%bf%d0%be%d0%b4%d0%b5%d0%bc-%d0%bd%d0%b0-%d0%b2%d0%b0%d1%80%d0%b8%d1%86%d0%b5%d0%bb%d0%b0%d1%82%d0%b0-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%ba%d0%be/", "text": "Епидемиологичен подем при варицелата отчитат от здравната инспекция в Търговище в последните дни на миналата година. Само за десетина дни са регистрирани нови 150 случая на заболяването, което започна да поставя под карантина групи в детските градини още през ноември. Болестта се пренесе в началните класове на училищата, но има заболели и възрастни, включително цели семейства, уточниха здравните специалисти. През периода има регистрирани случаи и на скарлатина. Увеличават се и острите респираторни заболявания, но те все още са много под епидемичните граници. В региона няма регистрирани случаи на грипните вируси, казаха от инспекцията. В последните години Търговище остава изолирана територия за грипа и до обявяване на епидемия не се стига. Една от причините, сочени от специалистите, е високият процент на противогрипните ваксини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Подем на варицелата в Търговищко"}
{"url": "https://trud.bg/%d0%bf%d1%80%d0%b8-%d1%82%d0%b0%d1%80%d0%b0%d1%88-%d0%b7%d0%b0-%d0%bf%d0%b0%d0%bb%d0%b5%d0%b6-%d0%be%d1%82%d0%ba%d1%80%d0%b8%d1%85%d0%b0-%d1%81%d1%82%d0%b0%d1%80%d0%b8%d0%bd%d0%bd%d0%b8-%d0%bc%d0%be/", "text": "Криминалисти от Шумен попаднаха на иманярска находка в къщата на Владимир К.-Пашпура /67г./, която претърсваха за улики за палеж. В жилището му в шуменското село Мадара са намерени към 50 монети и още старинни предмети с вид на културно-исторически ценности, както и металотърсач. Иначе полицаите предприели проверката във вторник, защото в същия ден към 02:30 часа бил запален магазин в селото. Неговият собственик посочил, че подозира за палежа съселянина си Владимир, който му бил отправял закани. По случая е образувано досъдебно производство за палеж, съобщават от полицията. На място край търговския обект за храни и битови стоки са намерени улики. Работата по изясняване на двата случая продължава под надзора на Районната прокуратура в Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " При тараш за палеж откриха старинни монети"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b8%d0%bd-%d0%b2%d0%b5%d0%bb%d0%b8%d0%ba%d0%be%d0%b2-%d0%bf%d0%be%d0%b5%d0%bc%d0%b0-%d1%86%d0%b0%d1%80%d1%81%d0%ba%d0%be-%d1%81%d0%b5%d0%bb%d0%be-%d0%bd%d0%b8/", "text": "Българската треньорска колония в Казахстан е на път да достигне нови висоти. Никола Спасов е на финални преговори с новака в елитната дивизия „Кизил-Жар“. Очаква се в четвъртък клубът да обяви дали ще привлече наставника на „Царско село“. Мениджърът Мирчо Димитров и Спасов водиха дълги преговори с президента Григорий Отарович в Астана. Разговорите са минали на високо ниво и е доста вероятно да имат положителна развръзка. Димитров е с основна заслуга за доброто име на българския футбол в района. Благодарение на него в Казахстан име направиха Станимир Стоилов, Стойчо Младенов и Димитър Димитров. През тази година „Кизил-Жар“ ще празнува половин вековен юбилей. Клубът е основан през 1968-а като „Авангард“ и няколко пъти сменя името си. Базиран е в град Петропавл и играе на 11-хилядния стадион „Карасай“. През миналия сезон отборът завърши на второ място във втора лига, но не спечели нито един от последните си пет мача. Това накара ръководството да потърси чуждестранен специалист. Спасов пък превърна „Царско село“ в хита на Втора професионална лига. Отборът завърши на първо място в класирането в първата си година сред професионалистите. Неговият наследник в отбора ще е Веселин Великов, който вкара „Дунав“ в елита и дори го класира за Лига Европа.", "date": "2018.01.03", "title": " Веселин Великов поема „Царско село“, Никола Спасов преговаря в Казахстан"}
{"url": "https://trud.bg/83-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b2%d0%bb%d0%b8%d0%b7%d0%b0%d1%82-%d0%b2-%d0%be%d0%b1%d1%89%d0%b8%d0%bd%d0%b0-%d0%bb%d0%be%d0%bc/", "text": "Проекти на обща стойност 8 331 835 лева ще изпълняват малки и средни фирми, фермери, неправителствени организации, училища, читалища и институции в община Лом след като бе одобрена подготвената от граждани и експерти Стратегия за Водено от общностите местно развитие. Документът бе изработен от Местна инициативна група /МИГ/ и Община Лом, а инициативите в него ще бъдат финансирани от Държавен фонд „Земеделие“и Министерството на земеделието и храните. „Най-доброто в този съвместен проект на гражданския сектор, бизнеса и Община Лом е, че той дава възможност на фирмите, на неправителствени организации, на земеделски производители, на образователни и културни институции на територията на цялата община, да проявят икономическа активност и да реализират своите идеи“ , заяви кметът Пенка Пенкова. Необходимите над 8,3 млн. лева се осигуряват от шест оперативни програми. Само по програмата „Развитие на селските райони“ финансовият ресурс за земеделски производители, микро фирми, както и за изграждането на инфраструктура на територията на крайдунавската община е в размер на 2 933 700 лв.. По Оперативна програма „Иновации и конкурентоспособност“ могат да бъдат усвоени от местните малки и средни предприятия 1 955 800 лв. По Оперативната програма „Развитие на човешките ресурси“ ще се финансират проекти за младежка заетост и социални услуги на обща стойност 1 486 408 лв. За образователни проекти и за интеграция на уязвими и малцинствени групи по Оперативна програма „Наука и образование за интелигентен растеж“ пък са осигурени 977 915 лв. Стратегията предвижда и 195 580 лв. за проучване, развитие и популяризиране на културното, историческото и природното наследство и бит на територията на община Лом. До два месеца предстои да бъдат обявени и процедурите за изпълнение на проектите, които ще се реализират през следващите две години, съобщиха от местната управа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " 8,3 млн. лева влизат в община Лом"}
{"url": "https://trud.bg/%d0%bf%d0%b5%d1%82-%d1%87%d1%83%d0%b2%d0%b0%d0%bb%d0%b0-%d1%81-%d0%b2%d0%b5%d1%89%d0%b5%d1%81%d1%82%d0%b2%d0%b5%d0%bd%d0%b8-%d0%b4%d0%be%d0%ba%d0%b0%d0%b7%d0%b0%d1%82%d0%b5%d0%bb%d1%81%d1%82%d0%b2/", "text": "Полицаи изнесоха пет чувала и кашон с улики и веществени доказателства, събрани в района, където в кладенец бе открито тялото на Кети Кюхова, видя репортер на „Труд“. Очаква се до минути да свърши огледът в местността Партизаните“, която е на около два километра от къщата в Нови Искър, където вчера бяха открити убити майката и дъщерята на Кети Нанси, мъжът й Неделчо Юнаков, синът му Георги и приятелят на Нанси – Боби. Кладенецът е недалеч от мястото, където по-рано бе намерен и джипът на семейството.", "date": "2018.01.03", "title": " Пет чувала с веществени доказателства – ще покажат ли кой уби Кети"}
{"url": "https://trud.bg/%d1%83%d1%87%d0%b5%d0%b1%d0%b5%d0%bd-%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b0-%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%b2%d0%be%d0%b5%d0%bd%d0%bd%d0%be%d0%b2%d1%8a%d0%b7/", "text": "Учебен самолет Т-2 на гръцките военновъздушни сили се разби днес в района на полуостров Пелопонес, съобщи гръцката военна авиация, цитирана от РИА Новости. Екипажът на самолета не е пострадал. В сряда, на 3 януари 2018 г., в 12 часа по време тренировъчен полет се разби самолетът Т-2 поради техническа неизправност. Военен хеликоптер е транспортирал пилотите до поделението им, се казва в съобщение на командването на гръцката военна авиация. За разследването на причините на инцидента е създадена специална комисия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Учебен самолет на гръцките военновъздушни сили се разби на полуостров Пелопонес"}
{"url": "https://trud.bg/%d0%b8%d0%b7%d0%bf%d0%bb%d0%b0%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%b5%d0%bd%d1%81%d0%b8%d0%b8%d1%82%d0%b5-%d0%b7%d0%b0%d0%bf%d0%be%d1%87%d0%b2%d0%b0-%d0%bd%d0%b0-8-%d1%8f%d0%bd/", "text": "Изплащането на пенсиите през месец януари 2018 г. от Националния осигурителен институт ще започне на 8 януари (понеделник) и ще приключи на 22 януари (понеделник), съобщават НОИ. Лицата, върху чиито пенсии са наложени запори по реда на чл. 446 от Гражданско-процесуалния кодекс, ще имат промяна в размера на удръжката, продиктувана от определения нов размер на минималната работна заплата за страната, който от 01.01.2018 г. е 510 лв. Тези лица ще получат пенсиите си след 8 януари 2018 г. в зависимост от начина на изплащането им – с пенсионен запис, ако се изплащат чрез пощенска станция, или с превод по личната сметка, ако се изплащат чрез банка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Изплащането на пенсиите започва на 8 януари"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bb%d0%b8-%d0%bd%d0%b0%d0%b4-30-%d0%ba%d0%b3-%d0%bd/", "text": "Турските власти са задържали над 30 килограма кхат, вид наркотик от растителен произход, на летище „Ататюрк“ в Истанбул, съобщава „Хюриет дейли нюз“. Наркотикът е бил открит при проверка на пътник, пътуващ за Истанбул от кенийската столица Найроби. В двата куфара на 24-годишния пътник са били намерени общо 34,239 кг кхат. Дрогата е конфискувана, а лицето, което я е пренасяло, задържано. Кхат е цъфтящ вечнозелен храст, виреещ в Източна Африка и на Арабския полуостров. Растението съдържа два алкалоида, които действат като стимуланти. Зелените листа на храста се дъвчат и под формата на малка топка се държат полусдъвкани от вътрешната страна на бузата. Възможно е наркотикът също да се пуши, да се консумира като чай или поръсен върху храна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Турските власти са задържали над 30 кг наркотик кхат"}
{"url": "https://trud.bg/%d0%ba%d0%be%d1%83%d1%82%d0%b8%d0%bd%d1%8c%d0%be-%d0%b2%d0%b7%d0%b8%d0%bc%d0%b0-%e2%84%967-%d0%b2-%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0/", "text": "Филипе Коутиньо е пожелал да играе с №7 в „Барселона“, съобщават медиите в Испания. Истерията около трансфера на бразилеца е към своя край. След 6-месечни преговори ръководствата на „Ливърпул“ и лидера в Ла Лига са пред сделка. За целта от „Камп Ноу“ ще трябва да платят внушителните 150 млн. евро. 110 от тях ще бъдат преведени при подписването, а останалите са под формата на бонуси. Бразилският национал е отказал да играе повече за мърсисайдци. Според испанския журналист Алберт Рохе футболистът се преструвал на контузен, за да не е на разположение за срещите с „Бърнли“ (2:1) за първенство и предстоящото дерби в петък с „Евертън“ за ФА Къп. А за да получи Коутиньо екип с №7 на „Камп Ноу“, ръководството на каталунците ще трябва да продаде настоящия му собственик – Арда Туран. Това се налага, за да бъде спазен и финансовия феъпрлей на ФИФА. Турският полузащитник може да поеме в обратна посока, но не към „Анфийлд“, а в другия голям отбор от града на „Бийтълс“ – „Евертън“. И докато сделката е пред финализиране, във Висшата лига се изиграха поредните мачове от шампионата. В тях „Манчестър Сити“ се завърна на победния път, след като на 31 декември „Кристъл Палас“ (0:0) спря серията им от 18 поредни мача с успех.  Сега тимът на Хосеп Гуардиола надигра „Уотфорд“ с 371 у дома. Едно от попаденията за „гражданите“ бе дело на Кристиян Кабаселе, бившият бранител на „Лудогорец“. Белгийският национал си вкара автогол в 13-ата минута, след като преди това Рахим Стърлинг бе открил резултата в 38-ата секунда. Серхио Агуеро също се разписа за домакините, а Андре Грей вкара почетното попадение за гостите. В същото време „Саутхямптън“ загуби с 1:2 домакинството си на „Кристъл Палас“, което разклати стола на мениджъра Маурисио Пелегрино. Същото важи и за Марк Хюз, чийто отбор „Стоук Сити“ е при изпадащите след серия от слаби резултати. Над чертата вече е „Уест Хем“, спечелил трудно с 2:1 срещу „Уест Бромич“. „Тотнъм“ победи безпроблемно „Суонси“ с 2:0 след попадения на Фернандо Йоренте и Деле Али.", "date": "2018.01.03", "title": " Коутиньо взима №7 в „Барселона“"}
{"url": "https://trud.bg/%d0%b3%d0%bb%d1%83%d1%88%d0%ba%d0%be%d0%b2-%d0%bd%d1%8f%d0%bc%d0%b0-%d0%bf%d1%80%d0%b5%d1%87%d0%ba%d0%b8-%d0%bf%d1%80%d0%b5%d0%b4-%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba/", "text": "Президентът на баскетболната федерация Георги Глушков не смята, че има вероятни административни пречки пред участието на „Левски Лукойл“ в първенството. „Сините“ се сдобиха с нов основен спонсор за сметка на шампиона „Академик“. „Това е спонсорски договор и мисля, че е за доброто на баскетбола – заяви Глушков. – На едно място ще се развиват младите с млад треньор, а на друго място ще имат по-високи цели. Смятам, че публиката в София ще се върне в залата, ако има разпознаваеми фигури и най-вече състезатели.“ Междувременно „Академик Бултекс 99“ използва трансформациите в Правец и София, за да се сдобие с двама играчи. Димитър Димитров, който игра за доскорошния „Лукойл Академик“, и Никола Маравич от „сините“ ще облекат екипа на пловдивчани за домакинството срещу „Балкан“ в събота.", "date": "2018.01.03", "title": " Глушков: Няма пречки пред „Левски Лукойл“"}
{"url": "https://trud.bg/%d0%b1%d1%83%d1%82%d0%b8%d0%bb%d0%ba%d0%b0-%d0%b2%d0%be%d0%b4%d0%ba%d0%b0-%d0%bd%d0%b0-%d1%81%d1%82%d0%be%d0%b9%d0%bd%d0%be%d1%81%d1%82-13-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d0%be/", "text": "Бутилка водка, на стойност над един милион долара, е открадната в датската столица Копенхаген, предаде ДПА, позовавайки се на полицията. Рядката бутилка „Русо-Балтик“ струва 1,3 милиона долара, обяснява временният й притежател и колекционер на водка Брайън Енгберг, информира БТА. Скъпата напитка, чиято внушителна цена се дължи на използваните около 3 килограма злато и 3 килограма сребро за направата на бутилката, е изчезнала от столичен бар. Записът от охранителните камери показва мъж с бейзболна шапка и покрито лице. Енгберг е казал пред местни медии, че бутилката водка, която му е дадена назаем за шест месеца от компания Dartz със седалище в Латвия, Рига, не е застрахована. Скъпата бутилка преди е „участвала“ в сериала „Къща от карти“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Бутилка водка, на стойност 1,3 милиона долара, е открадната в Дания"}
{"url": "https://trud.bg/%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d1%81%d1%8a%d0%b1%d1%80%d0%b0%d1%85%d0%b0-30-000-%d0%bb%d0%b2-%d0%b7%d0%b0-%d1%85%d0%be%d1%80%d0%b0-%d1%81-%d1%83%d0%b2%d1%80%d0%b5%d0%b6/", "text": "Над 30 000 лв., събрани за 8 дни от продажбата на ръчно изработени картички, дариха доброволците от младежката организация PTPI „Делфините“ на два дневни центъра за деца и възрастни с увреждания във Варна – „Св. Йоан Златоуст“ и „Слънчевата къща“. Благотворителната инициатива се провежда за 11-а поредна година с помощта на фондация „Деца на Балканите“ и със съдействието на вериги магазини, в които младите ентусиасти изложиха за продан майсторените в продължение на два месеца картички. С дарението ще бъде закупен микробус за малките посетители на център „Св. Йоан Златоуст“ и лифтер за повдигане на пациентите на „Слънчевата къща“, където се обгрижват възрастни хора с увреждания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Доброволци събраха 30 000 лв. за хора с увреждания"}
{"url": "https://trud.bg/%d0%bf%d0%be%d1%81%d1%82%d0%be%d1%8f%d0%bd%d0%b5%d0%bd-%d0%b0%d1%80%d0%b5%d1%81%d1%82-%d0%b7%d0%b0-%d0%ba%d1%83%d1%87%d0%ba%d0%b0%d1%80%d1%8f-%d0%b1%d0%bb%d1%83%d0%b4%d1%81%d1%82%d0%b2%d0%b0%d0%bb/", "text": "Христо Събев-Кучкаря/41г./ от Шумен, който беше уличен в блудство с 19-годишно момиче, остава в ареста с постоянна мярка задържане под стража. Това реши в сряда районният съд в Шумен по искане на прокуратурата. рецидивистът се гаврил с момичето на Бъдни вечер, а то подало сигнал в последния ден на миналата година. Христо отишъл в квартирата й в центъра на Шумен с мотив да й помогне за домашен ремонт, а я насилил. По време на гледане на мярката, която вървя в закрито заседание, пробвал да обясни, че е бил пиян и не помнел нищо от извършеното. Според магистрати обаче има достатъчно доказателства за престъплението. Христо е съден два пъти за блудства, излязъл е от затвора през 2014 г. Той има право да обжалва постоянния си арест пред Окръжния съд в Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Постоянен арест за Кучкаря, блудствал с момиче"}
{"url": "https://trud.bg/%d0%bc%d1%80%d1%80%d0%b1-%d0%b2%d1%8a%d0%b7%d0%bb%d0%be%d0%b6%d0%b8-%d0%b8%d0%b7%d0%b3%d0%be%d1%82%d0%b2%d1%8f%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%be%d0%b5%d0%ba%d1%82-%d0%b7%d0%b0/", "text": "Възложено е изработването на Подробен устройствен план-парцеларен план /ПУП-ПП/ за изграждането на лот 3.2 на автомагистрала „Струма“ между Крупник и Кресна. Със заповед на Министерството на регионалното развитие и благоустройството, Агенция „Пътна инфраструктура“ трябва да изготви проекта, необходим за участъка, преминаващ през Кресненското дефиле. Заповедта включва изработването на проект на ПУП-ПП за строителството на общо 24 км от лявото платно на магистралата, в посока София, както и обходен път на град Кресна, който е част от дясното платно на магистралата – в посока Кулата. Обходното трасе е с дължина около 5 км. Проектът на ПУП ще се изготви според действащата нормативна уредба, след утвърдено от МРРБ задание. След приключване на процедурата, според изискванията на Закона за устройството на територията, проектът ще бъде внесен за разглеждане от Националния експертен съвет по устройство на територията и регионална политика. Проектът е от изключително значение с оглед изграждането на автомагистрала „Струма“, която ще поеме транзитния трафик по международния коридор Ориент/Източно-Средиземноморски в границите на страната ни. С решение на Министерския съвет от 2013 г. обектът е определен за национален и от национално значение. Висшият експертен екологичен съвет (ВЕЕС) при Министерството на околната среда и водите одобри осъществяването на инвестиционното предложение за изграждане на трасето на Лот 3.2 от АМ „Струма“ по т. нар. Източен вариант Г10.50. Приблизителната стойност на целия проект е около 1,2 млрд. лв. и включва строителство, надзор, отчуждения и др. Проектът предвижда разделяне на двете платна. Лявото платно Кулата – София се намира на няколко километра източно от дефилето, минава източно край Симитли, пресича път II-19 за Банско, минава между Полето и Брежани, западно от Мечкул, пресича пътя Стара Кресна – Ощава източно от Стара Кресна. След това продължава западно от Влахи и се спуска след Кресна, западно от път Е-79. Дясното платно София –Кулата ползва пътя през дефилето с малки подобрения и габарит 10.5 м с две ленти и проектна скорост 80 км/час, и продължава по новия обходен път на Кресна. Километър преди края на лот 3.2 лявото и дясното платно се събират в магистрален габарит Г29 – две платна с по две ленти в посока, и се включва в лот 3.3 – между Кресна и Сандански, който в момента се изгражда.", "date": "2018.01.03", "title": " МРРБ възложи изготвянето на проект за Подробен устройствен план за лот 3.2 на магистрала „Струма“"}
{"url": "https://trud.bg/%d0%b8%d0%b7%d1%80%d0%b0%d0%b1%d0%be%d1%82%d0%b2%d0%b0%d0%bc%d0%b5-%d0%bf%d0%be-289-%d0%bc%d0%bb%d0%bd-%d0%bd%d0%b0-%d0%b4%d0%b5%d0%bd/", "text": "Средно по 289 млн. лв.  за календарен ден ще изработват българите през 2018 г., показва анализ на Института за пазарна икономика. Сумата е изчислена като прогнозираният БВП за годината в размер на 105 млрд. лв. е разделен на 365-те календарни дни. През тази година ще работим 132 дни, за да си платим всички данъци, което прави до 13-ти май. Последните 8 дни от този период вместо нас, за да напълнят хазната, ще работят европейските данъкоплатци, разяснява Петър Ганев от ИПИ. Тогава ще бъдат изработени заложените в бюджета помощи от ЕС в размер на 2,4 млрд. лв. Освен изчислените 132 дни, още четири дни ще имаме за отработване, които отразяват заложения бюджетен дефицит от 1,1 млрд. лв. Най-много ще работим за да попълним приходите от ДДС – 34 дни. Освен това ще се трудим 18 дни за приходите от акцизи, 23 дни за социално осигуряване и 9 за здравно.", "date": "2018.01.03", "title": " Изработваме по 289 млн. на ден\t\t\t"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%85%d1%83%d0%bb%d0%b8%d0%b3%d0%b0%d0%bd-%d0%b3%d1%80%d0%be%d0%bc%d0%b8%d0%bb-%d1%81%d0%be%d1%86%d0%b8%d0%b0%d0%bb%d0%bd%d0%b0-%d1%81/", "text": "По искане на Районна прокуратура – Поморие, съдът задържа под стража Иван Х., обвинен в извършване на непристойни действия в сградата на Дирекция „Социално подпомагане“ в Поморие. В края на миналата година 40 годишният Иван Х. влязъл безпричинно разярен в сградата, блъскал по вратите на служителите и крещял: „Напуснете стаите до една минута“. После започнал да обръща мебели, ритал столове, удрял с дървена пръчка по монитори, принтери и компютри в две от стаите. Иван Х. е бил задържан благодарение на отличните действия на полицейските служители в морския град, коментираха от прокуратурата. Държавното обвинение в сряда пледира, че той може да се укрие, а като се имат предвид и предходни осъждания на обвиняемия- трябва да остане в ареста. Съдът прие мотивите на прокурора и задържа под стража Иван Х. Определението на Районен съд – Поморие може да бъде обжалвано пред Окръжен съд – Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Арестуваха хулиган, громил социална служба"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d1%81%d1%8a%d0%bf%d0%b5%d1%80%d0%bd%d0%b8%d0%ba-%d0%bd%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b2-%d0%b1%d1%80%d0%b8%d0%b7%d0%b1%d0%b5/", "text": "Джон Милман не се страхува, че още във втория кръг на турнира в Бризбейн ще се изправи срещу лидера в схемата Григор Димитров. Австралиецът е 128-и в света и е наясно, че е в ролята на аутсайдер, но се надява да направи труден живота на фаворита. „За мен вече е традиция да играя с водача в основната схема във втория кръг – призна 28-годишният Милман, който на същия етап измъчи Анди Мъри през 2013-а и Роджър Федерер година по-късно. – Очаквам с нетърпение това предизвикателство и мисля само за мача с Димитров. Той се утвърди като един от големите фаворити в тура и мачът ще е много труден зае мен. Но аз си мисля, че имам недовършена работа на турнира. Нямам какво да губя и очаквам с Григор да направим шоу.“ Мачът е днес, а междувременно българинът си осигури класиране за полуфиналите на двойки. Димитров и американският му партньор Райън Харисън надиграха със 7:6 (2), 7:6 (2) австралийците Ник Кириос и Мат Рийд и ще спорят за място на финала с Хенри Континен (Финландия) и Джон Пиърс (Австралия). Кириос може отново да се изпречи на пътя на Григор на полуфиналите поединично. Звездата на домакините стартира с труден успех срещу сънародника си Мат Ебдън – 6:7 (3), 7:6 (5), 6:2, като по време на мача трябваше да се пребори с болките от лека травма.", "date": "2018.01.03", "title": " Първият съперник на Димитров в Бризбейн: Ще направим шоу с Григор"}
{"url": "https://trud.bg/%d1%87%d0%b5%d1%81%d1%82%d0%b8%d1%8f%d1%82-%d1%81%d0%b5%d0%ba%d1%81-%d1%80%d0%b0%d0%b7%d1%80%d1%83%d1%88%d0%b0%d0%b2%d0%b0-%d0%b2%d0%b5%d1%87%d0%bd%d0%b0%d1%82%d0%b0-%d0%bb%d1%8e%d0%b1%d0%be%d0%b2/", "text": "Американският психолог Скот Керъл изложи тезата си, според която честият секс убива вечната любов, пише в. „Дейли мейл“. Прекалено редовните полови сношения са вредни за романтиката в отношенията на партньорите. Специалистът изказа мнение, че за да се поддържа вечната любов в първите стадии на връзката трябва да се прави любов веднъж на 7-10 дни. При по-чести контакти се получава „емоционално изгаряне“. Връзката трябва така да се „култивира“, че да съществува непрекъснат както романтичен, така и сексуален копнеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Честият секс разрушава вечната любов"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%87%d0%b5%d1%82%d0%b2-5/", "text": "Oфициалната версия за шесторното убийство в Нови Искър е отмъщение заради източване на ДДС чрез кухи фирми. Смята се, че с измамите се е занимавал бащата Неделчо Юнаков, съобщи вчера главният секретар на МВР Младен Маринов. Топченгета обаче коментираха пред „Труд”, че тази версия им се струва повърхностна. И че зад кървавата история накрая ще се появи зловещото лице на ревността. Според тях е необясним фактът, че жената Кети е качена насила в семейния джип и откарана в безлюдна местност на 3 км от къщата, където са екзекутирани останалите членове на семейството. Признаването на “третия пол” и разрешаването на еднополови бракове разклатиха коалицията. Повод за разнобой в правителството стана приемането на Истанбулската конвенция на вчерашното заседание на Министерски съвет. След дълги спорове и остри дебати кабинетът взе решение да предложи на Народното събрание да ратифицира Конвенцията на Съвета на Европа за превенция и борба с насилието на жени и домашното насилие. Това е т.нар. Истанбулска конвенция, която признава “третия пол” и налага още от детската градина децата да се съобразяват с това. Изграждането на третия лъч на метрото в София се движи по график. Това увери пред “Труд” столичният кмет Йорданка Фандъкова. “Очаквам към края на 2019 г. отсечката от “Красно село” до “Горна баня” да бъде изпълнена”, обясни тя. Кметът призна, че строежът на метрото в квартал “Овча купел” създава затруднения с трафика. Тя призова гражданите към търпение, докато линията бъде изградена.   Двама патриарси – Вселенският Вартоломей и българският Неофит ще отслужат заедно молебен в обновената Желязна църква в Истанбул на 7 януари. Неофит ще бъде част от официалната делегация, водена от премиера Бойко Борисов. Освен Неофит в нея са включени и още двама представители на висшия клир – митрополитите Гавраил Ловчански и Наум Русенски. Още на 5 януари за Истанбул ще замине старозагорският митрополит Киприян, който има задачата да участва в последните приготовления за дългоочакваното откриване на ремонтирания храм. Политически цели ясно личат зад протестите срещу развитието на зимния туризъм у нас, организирани от коалицията „За да остане природа в България“. Най-активни в социалните мрежи, където върви организацията, са хора от „екологичното“ обединение, които до един са неуспели кандидати за депутати на последните парламентарни избори от 26 март 2017 г. Тогава Тома Белев, Андрей Ковачев, Петко Цветков, Борислав Сандов и още няколко души бяха в листите на Движение „Да, България“. Македонският парламент ще гласува договора с България най-вероятно в края на януари – анализ на Костадин Филипов       Интервю с д-р Цветеслава Гълъбова, директор на държавната психиатрична болница „Свети Иван Рилски“       Буря в чаша вода или прелюдия към нещо друго – коментар на Благовест Бенишев        ", "date": "2018.01.03", "title": " Вижте акцентите от броя на „Труд“ в четвъртък, 4 януари 2018"}
{"url": "https://trud.bg/%d0%b8%d0%bd%d0%b4%d0%b8%d1%8f-%d1%89%d0%b5-%d0%be%d0%b3%d1%80%d0%b0%d0%bd%d0%b8%d1%87%d0%b8-%d0%b4%d0%be%d1%81%d1%82%d1%8a%d0%bf%d0%b0-%d0%b4%d0%be-%d1%82%d0%b0%d0%b4%d0%b6-%d0%bc%d0%b0%d1%85%d0%b0/", "text": "Индия ще ограничи броя на туристите, посещаващи Тадж Махал, за да опази най-известната си забележителност, съобщи АФП. Милиони туристи посещават ежегодно Тадж Махал. Дневно броят им е от 10 00 до 15 000 души, но може да достигне и по 70 000 през почивните дни, съобщи БТА. Властите обявиха, че вече няма да бъдат допускани повече от 40 000 души дневно. „Искаме да обезпечим сигурността на монумента, както и на посетителите. Контролирането на големия човешки поток вече ставаше предизвикателство за нас“ – каза представител на индийския институт по археология. Ограничението няма да важи за чуждестранните туристи, които плащат по 1000 рупии (13 евро) за билет, а само за индийците, чийто билет струва 40 рупии. Местните хора ще могат да избягнат ограничението, ако платят скъпия билет по 1000 рупии. Почти 6,5 милиона души са посетили Тадж Махал през 2016 г. Тадж Махал е построен от 1631 г. до 1648 г. от император Шах Джахан в памет на любимата му съпруга Мумтаз Махал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Индия ще ограничи достъпа до Тадж Махал"}
{"url": "https://trud.bg/%d0%b3%d0%b5%d0%b9%d0%b1%d1%80%d0%b0%d0%ba%d1%8a%d1%82-%d0%ba%d0%bb%d0%b0%d1%82%d0%b8-%d0%ba%d0%be%d0%b0%d0%bb%d0%b8%d1%86%d0%b8%d1%8f%d1%82%d0%b0/", "text": "Признаването на “третия пол” и разрешаването на еднополови бракове разклатиха коалицията. Повод за разнобой в правителството стана приемането на Истанбулската конвенция на вчерашното заседание на Министерски съвет. След дълги спорове и остри дебати кабинетът взе решение да предложи на Народното събрание да ратифицира Конвенцията на Съвета на Европа за превенция и борба с насилието на жени и домашното насилие. Това е т.нар. Истанбулска конвенция, която признава “третия пол” и налага още от детската градина децата да се съобразяват с това. “Осем от министрите гласуваха против конвенцията”, заяви пред журналисти в Министерския съвет вицепремиерът Валери Симеонов. Членовете на кабинета са 21. “Труд” научи, че срещу спорния договор са гласували четиримата от квотата на Обединените патриоти – вицепремиерите Валери Симеонов и Красимир Каракачанов, Нено Димов (екология) и Емил Караниколов (икономика). От хората на ГЕРБ в кабинета “против” са били Владислав Горанов (финанси), Ивайло Московски (транспорт) и Кирил Ананиев (здравеопазване). Осмият противник на конвенцията не бе разкрит от участниците в заседанието. По време на дебатите в Министерски съвет противниците на Истанбулската конвенция изтъкнали, че в нея не се прави разлика между пол и джендър. В документа е записано, че “пол означава социално изградени роли, поведения, дейности и характеристики, които определено общество смята за подходящи за жените и за мъжете”. Министри припомнили, че терминът “пол” се свързва не със социалните роли, а с биологичните и физиологични характеристики, които определят индивида като “мъж” или “жена”. Представителите на Обединените патриоти в кабинета възразили и срещу това, че конвенцията налага въвеждането на трансджендър в детски градини и училища и създава възможност за налагане на еднополови “бракове”. Изтъкнат бил и аргументът, че конвенцията е международен договор и като такъв има превес над националното законодателство. Следователно, след ратифицирането й можело да се окаже, че няма нужда да променяме нито Конституцията, нито други нормативни актове и всяка хомосексулна двойка можела да съди България, че възпрепятства брака й. Вицепремиерката Екатерина Захариева, която като правосъден министър подписа конвенцията през април 2016 г., обаче отрече да става въпрос за признаване на третия пол и еднополовите бракове у нас. Захариева увери, че ратификацията няма да узакони браковете между мъже или между жени. Вицепремиерката призна обаче, че според конвенцията “поемаме задължение да обучаваме и децата в училище в толерантност между половете и разчупване на стереотипите”. Захариева уверила противниците на договора, че ще има съпътстваща декларация, в която Народното събрание да уточни българската позиция, за да се елиминират всички опасения. Въпреки това, след заседанието на МС от ВМРО дадоха пресконференция, на която заявиха, че няма да подкрепят ратификацията и че същото ще направи и цялата парламентарна група на Обединените патриоти. Идеята за Конвенцията на Съвета на Европа за превенция и борба с насилието срещу жените и домашното насилие, както всъщност се нарича Истанбулската конвенция, е от 10 години. Финалният текст е отворен за подписване на 11 май 2011 г. след среща в Истанбул. Турция е първата страна, която ратифицира документа. Следват Албания, Андора, Австрия, Белгия, Босна и Херцеговина, Кипър, Дания, Финландия, Естония, Франция, Грузия, Германия, Италия, Малта, Монако, Черна гора, Холандия, Норвегия, Полша, Румъния, Португалия, Сан Марино, Сърбия, Словения, Испания, Швеция, Швейцария. Проблемът с гласуването за признаване на “трети пол” е сериозен. Освен икономическите и социални причини, това е не по-малко важно за демографската политика и раждаемостта. Това написа във фейсбук след правителственото решение здравният министър от кабинета “Орешарски” д-р Таня Андреева. “Не може да объркваме децата си! Няма трети пол! А кой как се чувства е въпрос на избор”, пише още Андреева, която е призната за една от най-добрите лекари акушер-гинеколози. “Аз не съм съгласен и никога няма да гласувам за това, едно момченце в отделенията, което си мисли, че е момиченце, да ходи в женската тоалетна и това да се толерира от българското общество”, заяви и бившият конституционен съдия Георги Марков, който в момента е депутат от ГЕРБ. “Нашата Конституция е ясна, че брак има само между мъж и жена! И искам да обърна внимание на онези членове на кабинета, които пробутват тази конвенция, както и на някои политолози”, категоричен бе Марков. Реакция във фейсбук демонстрира и Валери Тарандов, зам.-министър на правосъдието в служебния кабинет. “Задайте си следните въпроси: Искате ли вашите деца да станат извратени, в резултат на извратеното обучение в училище, продиктувано от антихристиянската Истанбулска конвенция? Ако не искате това, протестът срещу тези изроди е абсолютно задължителен!”, пише Тарандов.", "date": "2018.01.03", "title": " Гейбракът клати коалицията\t\t\t"}
{"url": "https://trud.bg/%d1%80%d0%b5%d0%b2%d0%bd%d0%be%d1%81%d1%82-%d0%b8-%d0%b4%d0%b4%d1%81-%d0%b2%d0%be%d0%b4%d0%b5%d1%89%d0%b8-%d0%b2%d0%b5%d1%80%d1%81%d0%b8%d0%b8-%d0%b7%d0%b0-%d1%82%d1%80%d1%83%d0%bf%d0%be%d0%b2%d0%b5/", "text": "Oфициалната версия за шесторното убийство в Нови Искър е отмъщение заради източване на ДДС чрез кухи фирми. Смята се, че с измамите се е занимавал бащата Неделчо Юнаков, съобщи вчера главният секретар на МВР Младен Маринов. Топченгета обаче коментираха пред „Труд”, че тази версия им се струва повърхностна. И че зад кървавата история накрая ще се появи зловещото лице на ревността. Според тях е необясним фактът, че жената Кети е качена насила в семейния джип и откарана в безлюдна местност на 3 км от къщата, където са екзекутирани останалите членове на семейството. Заместник-главният прокурор Борислав Сарафов и шеф на Националната следствена служба отхвърли категорично слуховете, пускани цял ден вчера от интернет сайтове, че убийствата са извършени от член на семейството, който после се е самоубил. Той уточни, че всички са убити с огнестрелно оръжие не с един, а с множество изстрели, включително и в гръб. Както писа „Труд”, около 16,30 ч във вторник в къща в Нови Искър бяха открити пет тела – на  Неделчо Юнаков (41 г.), неговият син Георги (19 г.), доведената му дъщеря Нанси Иванова (16 г.), нейният приятел Боби Иванов (18 г.) и баба й Еленка Бурджиева (72 г.). Полицията обяви за издирване 44-годишната Кети Кюхова, майка на Нанси и дъщеря на Еленка. Семейството е било екзекутирано на Нова година и открито от близки, които напразно се опитвали до 2 януари да се свържат с някого по телефона. Тепърва ще се изяснява дали убиецът е бил сам или килърите са няколко, дали  е стреляно с едно или с повече оръжия, каза още главсекът Маринов. Всички близки и роднини на семейството са установени. Някои от тях са разпитани. Сред тях няма заподозрени.  Водеща е версията за измамите с ДДС и  е започнала пълна финансова проверка с какви пари преди около година и половина семейството е купило къщата в Нови Искър, джипът БМВ Х5 и е пътувало на екскурзии в чужбина. Според регистри името на Неделчо фигурира само в една фирма и то за няколко месеца през 2012 г. Ще бъде изследван и тефтерът, в който са записвани суми на Неделчо, намерено случайно от репортери, близо до изоставения джип. Стефка, майката на убития Боби, смята, че синът й е убит професионално с един куршум между очите. Според нея причината за зверското убийство трябва да се търси в Неделчо и Кети. Тялото на Кети Кюхова бе извадено вчера по обед от кладенец край Нови Искър. Трупът е бил открит на метри от изоставеното семейно БМВ Х5 още към 22 ч вечерта във вторник, но вчера криминалисти правиха два поредни огледа на колата и кладенеца. След като репортери откриха случайно захвърлени бележник, който се оказа на Кети, полицията опаса с ленти огромен район и започна претърсване със следови кучета. Вилната зона в местността „Партизанките” се намира на около 3 км от къщата, в която бе намерено убитото семейство. Повечето то къщите зимно време са необитаеми, тъй като пътят дотам е разбит и тесен. Почти е невъзможно, още по-малко нощем, дотам да стигне човек, който не е местен, или не е ходил поне веднъж в този район, за да познава разклоненията на пътя. Нужен е мощен високопроходим автомобил, из поляните наоколо дори се виждат следи от джипове или бъгита, които там са си правили офроуд състезания. По непотвърдена информация, още към 21 ч вечерта на 2 януари  мъж от вилната зона се обадил в полицията, че е забелязал джип БМВ Х5, минал покрай дома му в края на Нови Искър и поел към вилна зона „Партизанките” на 1 януари малко след настъпване на Нова година. Униформените пуснали куче в тази посока и така стигнали до безлюдната местност.  След изваждането на тялото, кола на „Гражданска защита” докара помпа с генератор и изсмука водата от кладенеца. На дъното са търсени гилзи и предмети, най-вече от оръжието, с което е извършено кървавото престъпление. След края на огледите криминалистите изнесоха  5 хартиени чувала със събрани в околността улики. Накрая донесоха и продълговат кашон, по който стърчаха краищата на опаковъчно фолио с въздушни мехурчета. Въпреки очакванията, че вътре е малокалибреното оръжие, от полицията съобщиха, че то още не е намерено.  „Става дума за шесторно убийство – изключвам версията за убийства и последвало самоубийство. Никой не се самоубива в гръб и с по няколко изстрела. Това е убийство без аналог. Жертвите са били убити не с по един изстрел, а с по няколко. Това е станало в новогодишната нощ. Оръжието на убийството още не е открито – не е ясно и дали е било само едно. Тепърва ще се изяснява дали убиецът е бил сам или са били няколко човека.”  „Още не е ясно в каква последователност са били застреляни жертвите. Тези детайли ще станат ясни след приключване на експертизите. До този момент всички близки и роднини на семейството са установени. Някои от тях са разпитани. Сред тях няма заподозрени. Към момента основно проверяваме дейността на убития Неделчо. Има информация, че се е занимавал с търговска дейност, включително и с „кухи фирми“, които „чистят“ ДДС. Имотът в Нови Искър е придобит наскоро, ще се установяват по какъв начин това е станало, както и с какви средства са купувани автомобилите на семейството.” „Продължаваме да работим по всички останали версии. Експерти от института по психология ще изградят психологичен портрет на извършителя”, допълни главният секретар на МВР.  Засега няма заподозрени за масовата екзекуция, стана ясно от думите на Сарафов и Маринов  е роден през 1976 г. в Сапарева баня. Там е завършил техникум по туризъм и лека промишленост. По-късно се преместил в София, а първата му съпруга останала в Сапарева баня. Работил е като автомонтьор.  е от София и е родена през 1973 г. Учила е в Техническия университет. Преди години живяла в италианския град Пиза. Доскоро тя имала фирма, но дейността й била спряна. Говори се, че е заради дългове към банки.  е 16-годишната дъщеря на Кети Кюхова. Живеела с майка си в Нови Искър. Нейните приятели я описват като изключително мило и добро дете.  Любимият й певец бил Кристиян, който ни представи на Евровизия.  е роден през 1999 г. и е приятелят на Нанси. Учил в нейното училище. Двамата там се запознали и се влюбили. На Нова година той трябвало да бъде при приятели, но в последния момент решил да празнува с Нанси.  е роден 1998 г. и е син на Неделчо. Учил е в 68 СОУ в София. Преди години бил и състезател по гребане. Отскоро започнал работа в психиатричната клиника „Св. Иван Рилски“ в Курило. Според негови познати хобито му били змии.  е майката на Кети. Тя е шестата жертва на неизвестния досега убиец. 72-годишната жена била болна. Заради трудното й придвижване, тя била повечето време на легло и живеела при дъщеря си Кети.   Бащата Неделчо и синът му Георги били застреляни в кухнята на първия етаж. После телата им били извлечени в стаята на бабата, която била гръмната в леглото й. Това разказа вчера съседът Йордан Георгиев, който бил повикан от криминалистите да участва като поемно лице при огледите в къщата.  „Влезнахме първо в кухнята, там не видяхме нищо, само петна от кръв. На пода имаше и 4 гилзи. Вратата на съседната стая беше заключена. Ние минахме отзад и влязохме откъм терасата. Бабата беше убита на спалнята й, а Неделчо и Гошо бяха довлачени и оставени един до друг на пода до леглото”, разказа Георгиев. По думите му „малките” Нанси и Боби били застреляни на втория етаж.  „Всички бяха застреляни в главата, но не само с един, а с по няколко куршума. Неделчо беше стрелян към 10 пъти. Мисля, че имаше намерени към 30 гилзи в къщата, но не мога да кажа от пушка ли са, или от пистолет”, добави свидетелят. Към 22 ч той чул следователите да си говорят, че джипът БМВ Х5 е намерен в гора край града и там наблизо до него било и тялото на Кети. 44-годишната Кети Кюхова е била много активна в социалните мрежи. Последната й публикация във фейсбук е от 30 декември м.г. и е за рецепта за торта. Жената често е споделяла снимки на кучето си, което също беше намерено мъртво във фамилната къща. Тя е коментирала снимки на останалите членове на семейството, а от коментарите личи, че всички са били в прекрасни отношения. Синът на Неделчо – Георги Юнаков, също е бил активен в социалните мрежи. Там е публикувал, че е започнал работа на 1 октомври в Държавната психиатрична клиника „Св. Иван Рилски” в Курило. Освен това е качвал и снимки със семейството си, с баща си Неделчо Юнаков и кадри от семейни почивки и пътувания. Бащата Неделчо също има профил в социалната мрежа. Той също е публикувал предимно снимки със семейството си, а на тях се вижда и автомобилът БМВ Х5, който бе открит на километри от къщата със счупено стъкло. От коментарите става ясно, че е искал да продаде джипа. „Почивай в мир! Принцесо, дано да си на по-добро място. Не го заслужаваше още беше малка и не видя нищо от живота. Милата тя… Отиде си твърде рано, също и Боби. Още не бяха видяли много неща. Почивайте в мир“, пишеха почернени близки и приятели на ученичката Нанси и приятеля й Боби, който е по-известен с прякора си Схемата. През декември, малко преди празниците, двамата са си направили общ профил във фейсбук, на който са публикували две снимки. В социалните мрежи местни хора от Нови Искър нищят всевъзможни версии за смъртта на семейството. Според някои потребители Боби се замесил с опасни хора, които са решили да си отмъстят, според други – става дума за поръчково убийство заради пари или имоти. Повечето от потребителите смятат, че Кети Кюхова не е виновна за екзекуцията, тъй като била лъчезарен и топъл човек.    ", "date": "2018.01.03", "title": " Ревност и ДДС – водещи версии за труповете в Нови Искър"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d0%b8-%d0%bf%d0%be%d0%bb%d1%88%d0%b0-%d0%b8%d1%81%d0%ba%d0%b0%d1%82-%d0%b3%d0%bb%d0%b0%d1%81%d1%8a%d1%82-%d0%b8%d0%bc-%d0%b4%d0%b0-%d1%81%d0%b5-%d1%87%d1%83/", "text": "Унгария и Полша искат гласът им да се чува силно при определянето на бъдещето на Европа и твърдо отхвърлят системата на мигрантските квоти в ЕС, каза днес унгарският премиер Виктор Орбан, цитиран от Ройтерс. „Ние искаме гласът ни да се чува силно, тъй като страните (от Централна Европа) имат визия за бъдещето на Европа“, подчерта унгарският министър-председател на съвместна пресконференция с гостуващия в столицата Будапеща негов полски колега Матуеш Моравецки, предаде БТА. „Миграционната политика на ЕС се провали. Трябва да продължим и занапред да охраняваме границите. Нелегалната миграция трябва да бъде пресечена. Не трябва да приемаме мигранти тук, а да доставяме помощта там, където тя е необходима“, подчерта Орбан, цитиран от ТАСС. Моравецки изрази съгласие с този подход. „Само суверенни държави могат да решават кого да приемат и кого – не“, посочи новият полски премиер и добави, че „страните от Централна Европа правят много за успокояване на напрежението по източната граница на ЕС“, като приемат мигранти от Украйна. „Ние разбираме европейската солидарност и сме готови да оказваме помощ по места“, заяви Моравецки. Унгарският и полският премиер обсъдиха и въпроси от сферата на икономическото сътрудничество и развитието на региона. „Страните от Централна Европа и нейните икономически модели функционират добре. Сега това е най-бързо развиващият се регион в ЕС“, посочи Орбан. „За Полша и Унгария, за цяла Централна Европа е важно развиването на инфраструктурните връзки по направление север-юг“, каза унгарският премиер и добави, че с полския си колега са обсъдили и обединяването на енергийната инфраструктура. Миналия месец Орбан, отдавнашен съюзник на Полша в Европейския съюз, даде да се разбере, че Унгария ще блокира всякакви опити за отнемане на правото на гласуване на Полша в Съвета на ЕС, припомня Ройтерс. Това стана, след като Европейската комисия заплаши Полша с такава наказателна мярка заради спорните съдебни реформи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Унгария и Полша искат гласът им да се чува силно при определянето на бъдещето на ЕС"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b2-%d0%b1%d1%83%d1%80/", "text": "Двама бургазлии са ранени след удар в тролейбусен стълб. Катастрофата станала на бул. „Иван Вазов“ в морския град. Автомобилът поднесъл, вероятно и заради хлъзгава настилка от падналия дъжд, казаха от КАТ. Оттам уточниха, че колата не се е блъснала в тролей, какъвто слух се разнесе първоначално. В резултат на птп-то са ранени двама от пътниците в автомобила. Състоянието им не е тежко, с травми са, казаха от болницата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Двама ранени след удар в стълб в Бургас"}
{"url": "https://trud.bg/%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%ba%d0%b5%d1%82%d0%b8-%d0%be%d1%82%d0%ba%d0%b0%d1%80%d0%b0%d0%bd%d0%be-%d0%b2-%d1%81%d1%8a%d0%b4%d0%b5%d0%b1%d0%bd%d0%b0-%d0%bc%d0%b5%d0%b4%d0%b8/", "text": "МЕСТНОСТТА „ПАРТИЗАНИТЕ“ КРАЙ НОВИ ИСКЪР. От репортера на „Труд“ Полицейски служители отнесоха всички чували и кашона с веществени доказателства и улики, които откриха в местността „Партизаните“ край Нови Искър, видя репортер на „Труд“. Там, малко по-рано, в кладенец бе открита мъртва Кети Кюхова. Тялото и бе откарано за аутопсия от екип на Съдебна медицина. Нейният мъж Неделчо Юнаков, синът му Георги, майката на Кети, дъщеря й Нанси и нейният приятел Боби бяха намерени убити вчера в къщата на семейството в Нови Искър. Джипът на семейството, който бе открит през нощта недалеч от кладенеца, обаче остана неприбран. Вероятно ще бъде транспортиран по-късно с подходяща техника. Местността „Партизаните“ е на около два километра от къщата на семейството. В нея има няколко постройки, които сега са необитаеми. До тях се стига по черен път, който в сегашните условия е труднопроходим.", "date": "2018.01.03", "title": " Тялото на Кети откарано в Съдебна медицина, джипът на семейството остана край зловещия кладенец"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d1%89%d0%b5-%d0%b4%d0%b5%d0%bf%d0%be%d1%80%d1%82%d0%b8%d1%80%d0%b0-30-000-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%be%d1%82-%d0%b0%d1%84%d1%80%d0%b8/", "text": "Израел планира през следващите три месеца да принуди десетки хиляди мигранти от Африка да напуснат страната, заплашвайки с арест тези, които останат. Планът беше огласен от премиера Бенямин Нетаняху. Според него 30 000 мигранти, които са влезли нелегално в Израел (основно еритрейци и суданци), ще трябва да напуснат страната до края на март. Всеки от тях ще получи самолетен билет и 3 000 долара, за да направи това. Предвидено е и затварянето на бежанския лагер Холот, намиращ с в пустинен район в южен Израел, с възможност за подслон на 1200 души, които имат право да напускат лагера през деня, за да работят. Нетаняху защити плана с думите, че „Всяка страна трябва да поддържа границите си, а защитата на границите от нелегално проникване е както право, така и основно задължение на суверенната държава“, информира  , позовавайки се на БГНЕС. Мигрантите започнаха да проникват в Израел през 2007 г. през границата с Египет. След това израелските власти започнаха да укрепват границата, снабдявайки я с телени оградения и сензори, така че през първите шест месеца на 2017 г. нито един мигрант не е пресякъл незаконно браздата.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Израел ще депортира 30 000 мигранти от Африка"}
{"url": "https://trud.bg/%d0%bd%d0%be%d0%b2%d0%be%d0%b7%d0%b5%d0%bb%d0%b0%d0%bd%d0%b4%d1%86%d0%b8-%d1%81%d0%b8-%d0%bf%d0%be%d1%81%d1%82%d1%80%d0%be%d0%b8%d1%85%d0%b0-%d0%be%d1%81%d1%82%d1%80%d0%be%d0%b2-%d0%b7%d0%b0-%d0%b4/", "text": "Новозеландци от града Коромандел намериха начин да заобиколят забраната за консумация на алкохол на публични места, която управата въведе в новогодишната нощ, предават световните агенции. Ограничението било в сила за устието на река Тайруа и с цел да се намали консумацията на спиртни напитки. Но група приятели решили да построят остров в реката, на който ограниченията не важат. И така по време на отлива в устието на река Тайруа те издигнали островче от пясък, поставили на него маса, изчакали водата да се върне и започнали да празнуват с алкохол новогодишно. „Островитяните“ пили през цялата новогодишна нощ, а на 1 януари островчето още си било на мястото. По думите им парчето земя е в международни води и следователно – извън законите на Нова Зеландия. „Начинът да се избегне забраната е изключително креативен. Ако бях разбрал за този остров по-рано, щях да отида там“, коментира полицейският инспектор Джон Кели. След публикацията на снимка от новия остров местна организация определи ограничението като безсмислено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Новозеландци си построиха остров, за да заобиколят забрана за алкохол"}
{"url": "https://trud.bg/%d0%b1%d0%bb%d0%be%d0%ba-%d0%b2-%d0%b1%d1%83%d1%80%d0%b3%d0%b0%d1%81-%d0%bd%d0%b0%d0%b2%d0%be%d0%b4%d0%bd%d0%b5%d0%bd-%d0%b2%d0%bc%d0%b5%d1%81%d1%82%d0%be-%d1%81%d0%b0%d0%bd%d0%b8%d1%80%d0%b0%d0%bd/", "text": "Обитателите на блок 9 в бургаския комплекс „Изгрев“ са в паника и отчаяние. Преди четири месеца- през септември, фирма дошла да ремонтира покрива и обявила, че след това ще санира.  Покривът бил разграден и от този момент нататък работниците спрели да се появяват. Започнали дъждове и почти всички апартаменти в осем етажния блок прокапали. Мухъл и живот като на война- със събран багаж и поставени легени из апартаментите са в момента ежедневието на отчаяните бургазлии. Те разказаха, че вечер не могат да спят, особено когато вали и непрекъснато стават да гледат дали не са се наводнили още повече. От общината заявиха, че ще има санкцзии за фирмата- изпълнител и че тя трябва да отстрани всички щети за своя сметка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Блок в Бургас наводнен, вместо саниран\t\t\t"}
{"url": "https://trud.bg/%d0%bf%d0%b0%d0%b4%d0%bd%d0%b0-%d1%87%d0%b0%d1%81%d1%82-%d0%be%d1%82-%d0%ba%d1%83%d0%bf%d0%be%d0%bb-%d0%bd%d0%b0-%d1%86%d1%8a%d1%80%d0%ba%d0%b2%d0%b0-%d0%b2-%d1%80%d1%83%d1%81%d0%b5%d0%bd%d1%81%d0%ba/", "text": "Част от купол на църква в Русенско падна, докато се подготвя служба в храма. За късмет, няма пострадали, предава  Години наред Иванка Стоянова се грижи за църквата в село Червена вода. Казва, че 160-годишният храм е най-красиво изписаният в цялата епархия, но да запалиш свещ вътре вече е опасно. „Стените са се отделили от тавана, цялата църква е напукана отгоре. При едно земетресение църквата ще рухне. Всеки момент може да падне куполът”, заяви Иванка. Църквата е укрепвана веднъж след щетите от земетресението през 1977 г. Според хората обаче постоянният трафик на тирове през селото руши постепенно храма. Ремонт скоро не се предвижда, защото няма пари, твърдят от митрополията. Миналата година са отпуснали единствено 5000 лева за боядисване. Хората настояват парите от църковните ниви на селото да се използват за укрепване на храма, а не да отиват в общата каса на епархията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Падна част от купол на църква в русенско село\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-20-%d0%b3%d0%be%d0%b4%d0%b8%d1%88%d0%bd%d0%b0-%d0%be%d0%bf%d0%b8%d1%82%d0%b0%d0%bb%d0%b0-%d0%be%d1%82%d0%bd%d0%be%d0%b2%d0%be-%d0%b4%d0%b0/", "text": "За втори път за 4 дни заловиха хероин в храна, който 20-годишна опитва да внесе в ареста в Търговище, за да снабди задържания си приятел. Упоритостта на момичето озадачи полицаи и прокурори, които са в недоумение от действията на Д.Н. Първият й опит да вкара забраненото вещество беше в петък преди Нова година, а повторният във втория ден от 2018 г. При първата доставка момичето вкарало пакетче със 7,5 грама хероин в бутилка с айран, но при претърсването в Районна служба „Изпълнение на наказанията” доставката била заловена. От прокуратурата уточниха, че тогава девойката е била пусната. Най-изненадващо във вторник към 16 часа тя отново отишла на свиждане на 33-годишния Диян Т. Този път скрила пакетче с 3,39 хероин в тестени закуски. И това количество било намерено и иззето, а момичето задържано. Образувано е досъдебно производство за разпространение на високорискови наркотични вещества. Една от версиите е, че момичето играе роля на „муле” и някой й дава наркотиците, възможно е дори да е била изнудвана или принуждавана да ги носи в ареста на Диян. Младият мъж е в ареста заради обсебване на мобилни телефони, шофиране без книжка и с фалшиви регистрационни номера. Той беше задържан по тези обвинения само месец, след като го пуснаха от ареста, където бил 8 месеца, по обвинение за наркотици и пласиране на фалшиви банкноти евро. Тогава се наложило да го освободят, тъй като се чакали експертизи и обвинителният акт не бил внесен в съда. Междувременно и това станало и делото било висящо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Задържаха 20-годишна, опитала отново да внесе хероин на приятеля си в ареста"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%ba%d0%b0%d1%80%d1%8a%d0%ba-%d0%b8%d0%b7%d1%81%d0%ba%d0%be%d1%87%d0%b8-%d0%be%d1%82-%d1%82%d1%80%d0%b0%d1%84%d0%be%d0%bf%d0%be%d1%81%d1%82/", "text": "Крадецът – тотален карък Женю Ж./47г./ от Шумен беше заварен в трафопост, докато пробва да го окраде. Към 01:30 часа в сряда постъпил сигнал за авария в мебелна фирма и на място в Индустриалната зона отишли двама техници от Енерго-Про. Щом отворили вратата на огромното съоръжение, пред тях се изпречил непознат мъж и хукнал да бяга в тъмното. Майсторите го зарязали, отстранили нанесените щети и тогава подали сигнал в полицията. Пристигналите полицаи започнали обход в района и на кръстовището на улиците „Индустриална“ и „Строител“ под автомобил открили да се мъдри Женю. Измъкнали го, а техниците веднага го разпознали. Апашът е задържан за 24 часа в Полицейското управление в Шумен и ще отговаря за опит за кражба от трафопоста. Каръкът е лежал в затвора – разобличили го при кражба на части от автомобил, при грабеж на дамска чанта. А тоталният му провал бил палеж на къща при кражба на ток. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Крадец карък изскочи от трафопост"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%80%d0%b5%d0%b0%d0%bb%d0%b8%d0%b7%d0%b8%d1%80%d0%b0-%d0%bd%d0%b0%d0%b4-500-%d0%ba%d1%83%d0%bb%d1%82%d1%83%d1%80%d0%bd/", "text": "Велико Търново изпрати 2017 година с повече от 500 събития в културния календар, утвърдил се като един от най-разнообразните в цяла България. Това съобщи директорът на общинската дирекция „Култура, туризъм и международни дейности“ Нелина Църова. Тя подчерта, че както музеите в Старата столица отчитат ръст на посетителите, така и публиката за проявите също се увеличава. Вторият летен сезон на българските оперни театри „Сцена на вековете“ е най-посещаваното събитие. Цели два месеца крепостта Царевец бе арена на опера, оперета, мюзикъл и балет на открито. Спектаклите бяха дело на най-големите оперни театри в България. Голям интерес за публиката предизвикаха също Международният фолклорен фестивал, Фестивалът на военните оркестри, Дикси джаз фест, Нощта на Самоводската чаршия. „Разнообразните събития във Велико Търново през последните шест години доведоха и до създаването на нови пространства за култура, които са малко по-камерни, но за сметка на това са наситени с много и различни дейности. Всичко това привлича допълнително внимание. Пример е партньорският ни проект с Фондация „Арт лято“ – самият проект се нарича „Арт лято“. Това е една прекрасна културна програма в района на Паметника на Асеневци и Художествената галерия, където гостуват много известни имена във всички жанрове на изкуството – и музика, и танц, и фотография, театър“, коментира Нелина Църова. Един от акцент бе поставен и върху съчетанието на арт прояви с облагородяване на градската среда. Великотърновски художници вече създадоха пластики, чието монтиране на различни обществени места в Старата столица предстои. През изминалото лято продължи преобразяването на парковата зона „Ксилифор“ в приказна гора, резултат от съвместен проект на общината, Факултета за изобразителни изкуства и Туристическо дружество „Трапезица – 1902“. Положителен отзвук предизвикаха и редица нови събития, сред които първият за Велико Търново 3D Стрийт пейнтинг фестивал, 48-часово филмово предизвикателство в Стария град, по време на което бяха заснети 12 късометражни филма. Криптата на музей „Възраждане и Учредително събрание“ и дворът на Археологическия музей приеха атрактивния „GuitАrт festival“. Много концерти и изложби също белязаха културния календар в старопрестолния град. За да подпомага творците, Община Велико Търново всяка година финансира различни проекти чрез програмата „Изкуство и култура“. „Богатият календар доказва доброто партньорство между местната власт и хората на изкуството. През новата година очакваме още идеи и предизвикателства, които творците ще поставят пред нас. Има и утвърдени събития, които ние ще се постараем да надградим, да привлечем нова публика, нови участници, за да има приемственост“, завърши Нелина Църова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.01.03", "title": " Велико Търново реализира над 500 културни събития за година"}
{"url": "https://trud.bg/%d0%b2-%d0%bf%d0%b8%d1%80%d0%b8%d0%bd-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d1%81%d1%82%d1%80%d0%be%d0%b8/", "text": "След частичното изменение на плана за управление на Национален парк „Пирин“, прието от Министерския съвет на 28 декември, в ски зона „Банско“ (2% от парка) могат се изграждат само спортни съоръжения – никакви сгради, хотели. Промяната в Зона II A, която обхваща 45% от територията на НП „Пирин“, е само за водохващания за питейни нужди. В действащия план за управление това е пропуснато и трябва да бъде въведено, а законът е над плана като нормативен акт. Нищо друго освен водохващания няма да има в Зона II А. Това са акцентите от отговорите на министъра на околната среда и водите Нено Димов,  Докато Димов даваше отговорите, под живото включване имаше стотици провокации от активисти на шепата организации на коалицията „За да остане природа в България“. Именно това обединение от години саботира развитието на зимния туризъм у нас в полза на чужди интереси. Въпреки провокациите, на голяма част от зададени с нормалем тон и без вулгаризми въпроси на зелените бе отговорено Ето и въпросите, отправени към министър Димов и неговите отговори, като в живото предаване участва и Мирослав Калугеров, директор на дирекция „Национална служба за защита на природата“ в МОСВ. Проблемът с плана за управление започва през 2013 година, като са проведени редица обществени обсъждания. Сега имаше две обществени обсъждания – в Министерския съвт и в МОСВ. На практика, говорейки за период от 5 години и множество обществени обсъждания, които са проведени, не мисля, че има закъснение.  Имаме на практика една зона, в която планът позволява само водохващания за питейни нужди, както е записано в закона. По някаква причина при писането на плана водохващанията са пропуснати, а те са важни за хората в региона. Всичко, което се прави в ски зоната (съоръжения – б.а.) , ще подлежи на Оценка за въздействието на околната среда (ОВОС), както и всички други екологични оценки. След това се минава през обществено обсъждане, след това през Висш експертен екологичен съвет (ВЕЕС), одобрява се или не от мен, и после може да има съдебен контрол (да се обжалва в съда – б.а.)  Изричното пояснение е в текста – като видиш таблицата, се връщаш в самия план за управление и виждаш какво е записано – имаме илюстративна таблица и много ясен текст. Когато говорим за ски зоната – допустими са съоръжения за спорт. Когато става въпрос за останалото (Зона II A, 45% от НП „Пирин“ – б.а) – само водохващания за питейни нужди.  В момента концесионната такса е свързана с приходите и се правят по формула.  Планинските райони са едни от най-бедните у нас в момента. Излизайки от темата за Банско трябва да говорим и за Рила и за Витоша. Витоша е богатство, което може да се ползва от 2 милиона софиянци. Цялостната концепция трябва да бъде съобразена с опазването на околната среда. Как ще се развие климатът е нещо, което ние предполагаме. Никой от нас не знае какво ще се случи, но да, трябва да бъде взето под внимание.  Изменението дава възможност за инвестиционни намерения само за спортни съоръжения и само в ски зона „Банско“. Да, може да има намерения за лифтове, писти, влекове, но това трябва да мине всички процедури на екологичното законодателство. Чух, че инвеститорът е казал, че за всяко отсечено дърво ще засадят още пет, но това е елемент на оценките.  Нека да уточним – промяната е както следва – в 45% се допускат само водохващания за питейни нужди. А в двата процента над Банско и 0.6% процента над Добринище – само спортни съоръжения. Планът указва режимите, а когато дойде инвестиционно намерение, тогава ще има оценки за него. Без промяната такова не можеше да бъде внесено. И конкретно намерение би отпаднало автоматично, ако действаше забраната (която е отпаднала при изменението – б.а.).  Мирослав Калугеров: ЗЗТ не забранява ски писти и влекове. Това се потвърждава от константната съдебна практика. От самото съществуване на ски зоната, член 21 за последно е изменян през 2000 година, още преди концесията. Такива констатации за недопустимост не са направени в документите, предхождащи концесията, включително и в самия действащ план за управление. Самият той предвижда изграждане на ски писти и съоръжения. С действащия план преди изменението бяха допустими строителство на спортни съоръжения. Режимите са изготвяни от най-върлия противник на тази теза – г-н Тома Белев. На страница 2 от плана е посочен основния екип, като г-н Белев е отговарял за режимите и нормите.  Нено Димов: Хотели и сгради е абсолютно забранено. Когато говорим за вековни гори, това е елемент от екологичната оценка. Когато има инвестиционно намерение, тя ще указва какво се случва. Сега дори не знаем къде е трасето и дали на неговият път има вековни дървета. Мирослав Калугеров: Допълнителна информация искам да дам – при направената инвентаризация на горите е установено, че дървесният запас е увеличен с 1.5 милиона кубика, а площта на горските територии е увеличена с 2000 хектара. Като цяло горите в НП „Пирин“ за оценени в много добро състояние.  Знам, че са правени редица проверки и на прокуратурата и на ДНСК. Не съм информиран тези проверки да са установили някакво закононарушение.  Не мисля, че има, те сега са ясно определени. Изобщо не смятам, че това е тема за разговор.  Две комисии са работили по казуса и двете са излезли с решение, че няма такава констатация.  Всичко зависи от метеорологичните условия. Но със сигурност не е повече от 4-5 месеца, понякога може да е по-малко и от 3. Добър подход е кабинката да превозва хора и през лятото. Но всичко трябва да е съобразено с икономическа оценка.  Лифт, влек и ски писти.  При всички положения съдът в една правова държава е този, който решава.  Не беше кратък срокът. Екипът на министерството работи в празничните дни, за да обработи становищата от общественото обсъждане.  За цялата планина ми е трудно да кажа, а за ски зоната „Банско“ – когато се прави оценка, ще бъде взето и това под внимание. Но сега туристите се качват по пътя с коли, които замърсяват. При наличие на втори кабинкокв лифт ще направя предложение изкачването с коли да бъде забранено освен за тези, които обслужват ски зоната. Разпоредил съм на дирекцията на НП „Пирин“ да прегледа пътя и щетите, нанесени от автомобилите.  В парка е разрешена единствено санитарна сеч и чрез нея държим гората жива и благодарение на това в НП „Пирин“ има такъв прираст. Разбира се, в резерватите е забранена човешка намеса.  Концесионният договор си има срок, след като изтече, всичко, изградено от концесионера, остава за държавата.  Това не е елемент на плана за управление, а на концесията. Таксата от нея се определя на базата на приходите.  2 процента от територията на НП „Пирин“.  Трябва да видим къде ще минава трасето. Този анализ се прави от специалисти, но ние гледаме и дългосрочния баланс, а той показва, че гората се разширява.  Имайки предвид, че се прави обществено обсъждане от 2013 година… Те са били много обсъждания, и в София и в Банско. Просто последните две бяха при вицепремиера Валери Симеонов и после в МОСВ. На второто бяха и трима министри. Да се казва, че не са се правили обществени обсъждания – това не е вярно.  Това го казва законът, не аз. Нещо повече – ОВОС включва 30-дневен достъп до цялата документация, всеки може да даде своето становище. След това се обработва всичко, после се дава на министъра на МОСВ, а след това може да влезе в съда.  Може това да го каже кметът на Банско.  Мирослав Калугеров: През 2012 година МОСВ представи на интернет страницата си справка, в която беше отразено, че няколко от обектите, 4 или 5, са изградени без ОВОС. Това не ги прави незаконни, защото по време на тяхното изграждане Законът за устройство на териториите не е изисквал документи за екологично законодателство. Това е проверено от ДНСК и прокуратурата. От всичките им проверки е заключено, че в ски зоната незаконно строителство няма.  Като се мине през оценка за околната среда. Ако тя каже, че ще има увреждане, няма да бъде позволено нищо.  В края на зимата новия план влезе в съда, която не е ясно колко дълго ще продължи, а кметът на Банско поиска от мен официално да довърща процедурата, започнала през 2013 година.  Тези, които приемат оценката, ВЕЕС гласува и може да излезе с няколко решения, че я отхвърля, връща я за доработване или я приема. Това обсъждане се предшества от обществено такова.  Защото докато планът действаше непроменен, не можеше да има. Как да имате намерение, като не може да има такова, тъй като планът забранява подобна идея.  Не, няма да има такова нещо.  Кой точно да изисква? Поглеждайки опашките, мисля че трудно може да се говори за увеличаване на капацитета на сегашния, така че да поеме всички туристи.", "date": "2018.01.03", "title": " В Пирин няма да се строи!"}
