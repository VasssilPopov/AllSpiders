{"url": "https://trud.bg/%d0%bc%d1%83%d0%b7%d0%b5%d0%b9-%d0%bd%d0%b0-%d0%bf%d1%80%d0%be%d0%b2%d0%b0%d0%bb%d0%b0-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b8-%d0%b2-%d0%bb%d0%be%d1%81-%d0%b0%d0%bd%d0%b4/", "text": "Музей на провала отваря врати в Лос Анджелис. Експозицията припомня някога обещаващи и не толкова обещаващи хрумвания и иновации, които не са успели да грабнат потребителите или са били прегазени в хода на технологичния напредък. Музеят е идея на шведския клиничен психолог Самюел Уест, пренесена от Швеция и в Холивуд. „Омръзна ми медиите да ни тъпчат с успешни истории, всъщност животът на повечето иновации не завършва по план“, казва Уест. „Тук в музея имаме някои технически провали като Сони Бетамакс или месиджпада на Епъл. Имаме и смешни неща като Жадна Котка Жадно куче, бутилирана вода за домашни любимци.“, казва кураторът Самюел Уесх. Лилав и зелен кетчуп, бургерът Архи делукс, който не се понравил на хората въпреки скъпата рекламна кампания, игра на Доналд Тръмп от 1989-та година и още десетки забравени вече опити за пробив допълват любопитната изложба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Музей на провала отваря врати в Лос Анджелис"}
{"url": "https://trud.bg/%e2%80%8b%d0%b4%d0%b2%d0%b0-%d0%b8%d0%bc%d0%bf%d0%b5%d1%80%d0%b0%d1%82%d0%be%d1%80%d1%81%d0%ba%d0%b8-%d0%bf%d0%b8%d0%bd%d0%b3%d0%b2%d0%b8%d0%bd%d0%b0-%d1%81%d0%b8-%d0%bd%d0%b0%d0%bf%d1%80%d0%b0%d0%b2/", "text": "Два императорски пингвина в Антарктика са в световните новини благодарение на оставена в района на колонията им камера и природното им любопитство. Камерата е заснела как те проучват оборудването и позират за селфи. Пингвините са любопитни по природа и не се колебали да се заемат със странния предмет, щом се натъкнали на него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " ​Два императорски пингвина си направиха селфи в Антарктика"}
{"url": "https://trud.bg/%d0%b3%d0%be%d1%82%d0%be%d0%b2%d0%b8-%d1%81%d0%bc%d0%b5-%d0%b4%d0%b0-%d0%b2%d0%b4%d0%b8%d0%b3%d0%bd%d0%b5%d0%bc-%d0%b4%d0%be-1-%d0%bc%d0%bb%d1%80%d0%b4-%d0%bb%d0%b2-%d0%b2%d0%bd%d0%be%d1%81%d0%ba/", "text": "България е готова да увеличи вноската си в бюджета на Европейския съюз, при условие, че кохезионните фондове останат. Това стана ясно от думите на министъра на финансите Владислав Горанов преди дискусията в НДК за следващата многогодишна финансова рамка на ЕС (след 2020 г.). За 2017 г. вноската на страната ни е била 888,2 млн. лв. Тя се определя като процент от БВП, който расте. Увеличение с 10 % означава, че страната ни ще трябва да отделя малко над 1 млрд. лв. за ЕС. “Всички опити да преодолеем новите предизвикателства във финансовата рамка след Брекзит са отворени. Споделяме позицията, изразена от някои от държавите, че с оглед опазването на кохезионната политика и общата селскостопанска политика (ОСП), може да се наложи увеличение на вноските. В този смисъл ние сме готови да подкрепим едно подобно решение”, заяви Горанов. Той подчерта, че увеличаването на кохезионната политика и фокусирането й само върху най-бедните райони ще намали интереса на големите държави към нея. Предупреди, че това представлява риск за самата кохезионна политика като такава. “Има региони в някои от нетните донори, като Германия, Австрия, в които ще трябва федералните правителства да компенсират недостига в средствата за тези провинции и региони, които ще бъдат извадени от кохезионната политика”, каза още Горанов. Според него Европа е изправена пред предизвикателството да финансира повече неща с по-малко ресурс. “Преодоляването на този проблем може да стане, според мен, от една страна, с по-добро приоритизиране, но вероятно ще се наложи и увеличаване на вноските за държавите членки. Не сме правили някакви прецизни калкулации, но това, което се коментира – увеличение с около 10 %, е постижимо за нашия бюджет на фона на ползите, които България получава сега от тази политика”, категоричен бе финансовият министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Готови сме да вдигнем до 1 млрд. лв. вноската в ЕС (обзор)\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d0%b5%d0%bb%d1%87%d0%b5%d0%b2-%d0%bd%d0%b5-%d0%b5-%d1%80%d0%b5%d0%b4%d0%bd%d0%be-%d0%bf%d0%b0%d1%82%d1%80%d0%b8%d0%b0%d1%80%d1%85%d1%8a%d1%82/", "text": "Не е редно патриархът на Русия да държи назидателен тон на президента Румен Радев. Това каза пред БТВ Красимир Велчев от ГЕРБ, член на ръководството на партията и заместник-председател на групата. „Аз отговорих по друг начин на тези провокации – в България има принципи, които се спазват – политиците не се месят в работата на църквата и църквата не се меси в работата на държавата. Хубавото е, че виждаме, че имаме прекрасен патриарх”, допълни той. Учуден съм от тази реакция на руския патриарх, каза депутатът от ГЕРБ. „Имам чувството, че патриархът на Русия е дошъл предварително с определено настроение оттам. Но забележете, това, което аз благодаря, че той сам отчете, че руската църква е създадена благодарение на българската църква, а това за първи път се казва, да не говорим, че знаете какво беше на говорителката на външно министерство изказването, че кирилицата са я взели от друга държава – Македония”, допълни Велчев. Надявам се, че няма криза в руско-българските отношения, надявам се всичко да е нормално, коментира още той. “Патриотите са във властта, но все пак ние седим встрани от техните отношения вътре в коалицията „Патриотичен фронт”. Не е редно да вземаме отношение”, заяви депутатът в отговор на въпрос дали има сериозен трус. “Когато са правили тази коалиция, те си имат някакви договорености, условности, така че всеки да може да изпълнява донякъде програмата си. В техните програми има и много противоречия. Противоречията в Патриотичния съюз засягат властта, доколкото всички виждат колко му е тежко на премиера да лавира и да държи някакъв баланс на отношенията и поведение”. Господин Симеонов казва понякога неща, които са меко казано непремерени. Аз го отчитам при него, че го е направил в стремежа си да защити патриотизма, патриотичното, българското, затова го е направил. Отделен е въпросът дали трябва така да реагираш на едно изказване на чужд, било то политик или някакъв лидер на нещо. Все пак да не забравяме, че това е патриархът на Москва и цяла Русия”, коментира Красимир Велчев. Той допълни, че от ГЕРБ искат да се разсекрети стенограмата от срещата между президента и руския патриарх Кирил, защото в обществото остават много неизяснени въпроси. Велчев попита на тази среща били ли са поканени български национални медии или само руската и защо само руската. Ако пък са поканени другите, защо са напуснали разговорите и е останала руската. По думите на Велчев тези разговори се провеждат в една зала, където има уредба с микрофони. Според него уредбата е била включена, когато е говорил руският патриарх. От президентството отричат за стенограмата, не за записа, допълни депутатът. „Не мога да разбера защо го пазят в тайна, колкото повече се пази нещо в тайна, толкова повече обществото иска да знае”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Красимир Велчев: Не е редно патриархът на Русия да държи назидателен тон на президента"}
{"url": "https://trud.bg/%d1%81%d0%b0%d0%bb%d0%b0%d1%85-%d0%b0%d0%b1%d0%b4%d0%b5%d1%81%d0%bb%d0%b0%d0%bc-%d0%b5-%d0%bf%d1%80%d0%be%d0%b3%d0%be%d0%b2%d0%be%d1%80%d0%b8%d0%bb-%d0%b7%d0%b0-%d0%bf%d1%80%d1%8a%d0%b2-%d0%bf%d1%8a/", "text": "Единственият оцелял терорист от атентатите в Париж през ноември 2015 г. Салах Абдеслам днес е дал за първи път показания пред френските власти, съобщават белгийски медии. Той е пожелал да говори, но не за да обясни какво и защо е направил, а за да оневини своя съучастник Али Улкади. Абдеслам е настоял, че Улкади единствено го е откарал в нощта след атентатите от Париж в Брюксел. Даването на тези първи показания е свързано със състоянието на майката на Улкади, която е на смъртно легло. Самият Улкади също е лишен от свобода, уточняват медиите. Преди месец в Белгия започна първото дело срещу Абдеслам – за участие в престрелка с полицията в Брюксел дни преди да бъде задържан през март 2016 година. Абдеслам отказа дори да потвърди самоличността си пред съда и пожела повече да не присъства на заседанията. Във Франция, където е въдворен в затвор край Париж, терористът очаква второ дело – за атентатите във френската столица. Салах Абдеслам е френски гражданин, роден и отраснал в Брюксел. Брат му Брахим се взриви в бар в Париж. Ролята на Салах Абдеслам в атентатите не е ясно установена, но според следствието той е оцелял, не защото не е искал да умре, а защото взривното му устройство не е проработило. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Салах Абдеслам е проговорил за пръв път пред следователите"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b2-%d0%bd%d0%b0%d0%b9-%d0%bc%d1%80%d0%b0%d1%87%d0%bd%d0%b8%d1%82%d0%b5-%d0%b3%d0%be%d0%b4%d0%b8%d0%bd%d0%b8-%d0%bd%d0%b0-%d0%b5%d0%b2/", "text": "Спасяването на българските евреи преди 75 години е един безпрецедентен акт. В най-мрачните години на Европа и нацизма, България извърши едно от най-светлите си постижения. Това заяви президентът Румен Радев на среща с представители на еврейски организации от България и Държавата Израел. В срещата участваха посланикът на Държавата Израел у нас г-жа Ирит Лилиан, както и Ейтан Броши, член на Кнесета на Държавата Израел, председател на парламентарната Група за приятелство Израел-България. „Този знак, безпрецедентен в историята на Европа, обедини политици и държавници, интелектуалци, духовници и обикновени хора, да застанат в защита на своите съотечественици българските евреи“, заяви още президентът. Държавният глава подчерта, че това не е случайно, защото българските евреи винаги са били важна и неделима част от българското общество и в челните редици на обществения живот, в изкуството, културата и науката. „Това завинаги ще остане една от най-светлите страници в нашата история, събитие, с което ние се гордеем“, добави Румен Радев. Президентът посочи, че през т.г. се отбелязват и 70 години от създаването на Държавата Израел и отправи от името на българския народ и от свое име най-добри пожелания до своя колега президента Реувен Ривлин, правителството, Кнесета и до израелския народ. Спасените български евреи имат важен принос в изграждането на Държавата Израел, припомни още Румен Радев и отбеляза, че предстои негово посещение в Израел, участие в Глобалния форум за борба с антисемитизма и подчерта, че България ще продължи да работи за всестранното развитие на двустранните отношения с Държавата Израел. „България беше единствената малка страна, която се опълчи срещу големия нацизъм и каза „не“. Нито една от страните в Европа и на Балканския полуостров не направи това, което направи българският народ, и като казвам български народ включвам всички – народът, свещениците, управата, даже и царят, който не подписа указа за нашето изпращане. Това беше акт, който трябва да се споменава, както казах и днес на освещаването на паметника, всяка година и навсякъде, за да се знае какво е направила България“, заявиха представители на еврейските организации. Отправено беше и предложение спасяването на българските евреи през Втората световна война да се изучава в учебните програми на българските училища, а българските ученици да посещават паметника на спасяването на еврейската общност в град София. В срещата участваха десетки представители на еврейски организации от България и Държавата Израел, членове на Консисторията на ОЕБ “Шалом” и партньорски организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Румен Радев: В най-мрачните години на Европа и нацизма, България извърши едно от най-светлите си постижения със спасяването на своята еврейска общност"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0%d1%82-%d0%be%d1%82%d0%ba%d1%80%d0%b8%d1%82-%d0%be%d0%b1%d1%80%d0%b0%d0%b7%d0%be%d0%b2%d0%b0%d1%82%d0%b5%d0%bb%d0%b5%d0%bd-%d0%ba%d0%be/", "text": "Открит образователен концерт за ученици организират за трети път във Велико Търново. Това обяви Добрин Пелтеков, учител по музика в ОУ “Св. Патриарх Евтимий”, организатор на инициативата. Музикантите от формация “Тъпани и гайди” ще представят пред децата спецификата на Родопската фолклорна област, уточни Валентина Добрева, която също е учител по музика и вокалист на формацията.  Децата ще се запознаят със спецификата на родопската каба гайда, която е с най-басово звучене, сравнена с гайдите на други народи, разказаха от формацията. Наред с това ще бъдат представени и инструментите диджериду от Австралия и перуански кахон, които музикантите от формацията използват в аранжиментите на фолклорните композиции които представят пред публиката. Идеята е по този начин децата да се запознаят с богатството на фолклора и различното му звучене у нас и по света, посочи Георги Маринов от групата. Перкусионистът Петър Йорданов ще покаже на децата каква е разликата между ударния инструмент “кахон” от Южна Америка и бългрски тъпан, както и какво е звученето на новосъздадения музикален инструмент “хенгдръм”, който съчетава звуци от различни култури.  Това е третият образователен урок, организиран от учителя Добрин Пелтеков от началото на учебната година. В първите два са участвали музикантите от “Оратница”, а във втория саксофонистът Милен Стойков е запознал децата с няколко вида саксофони и различното им приложение в музикалните жанрове.  Третият образователен концерт с участието на формацията “Тъпани и гайди” ще започне тази вечер в залата на общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Организират открит образователен концерт за ученици в Търново\t\t\t"}
{"url": "https://trud.bg/%d0%bc%d0%b0%d0%b9%d0%ba%d0%b0-%d0%b8-%d1%81%d0%b8%d0%bd-%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f/", "text": "45 творби подредиха в Художествена галерия „Недялко Каранешев“ в Горна Оряховица Гергана Рахнева и 3-годишният й син Виктор. Младата художничка бе представена от докторантът в „Графични изкуства“ на Великотърновския университет Деница Иванова. В малката зала на Галерията са показани 15 живописни творби на Гергана Рахнева и 30 – на малкия Виктор. Художничката е завършила „Църковни изкуства” и „Живопис”. Това е петата й самостоятелна изложба, която е съвместна с дебюта на нейния 3-годишен син. Картините са създадени в продължение на два месеца. За много кратко рисува само Гери. На две години и осем месеца Виктор наблюдава майка си и започва да си играе с акрилните бои върху белия лист. Резултатът са талантливи детски платна, които хармонират стилово с нейните. За откриването на изложбата дойдоха много приятели на гери и семейството й. Докато младата художничка получаваше цветя от гостите, малкият Виктор грижливо събираше подарените му от почитатели шоколади.  През лятото предстои изложба на Гергана Рахнева в Италия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Майка и син откриха изложба в Горна Оряховица\t\t\t"}
{"url": "https://trud.bg/%d0%bd%d0%b0%d0%b4-300-%d0%bc%d0%bb%d0%b0%d0%b4%d0%b5%d0%b6%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b8%d1%85%d0%b0-%d0%b2-%d0%bf%d1%8a%d1%80%d0%b2%d0%b8%d1%8f-%d0%bc%d0%b5%d1%81%d1%82/", "text": "Повече от 300 младежи се включиха в първия местен диалог на Групата на ЕНП в Комитета на регионите, който се проведе на 9 март 2018 г. в София. Участниците дебатираха с кмета на София Йорданка Фандъкова, евродепутатите от ГЕРБ/ЕНП Ева Майдел и Андрей Новаков и представителя от местната власт в Стокхолм (Швеция) Йелена Дренянин, съобщиха от партия ГЕРБ. Темата на първото по рода си събитие беше „Европа започва от София – Младежката перспектива и бъдещето на Европа“. „В ГЕРБ и ЕНП даваме възможност на младите, които желаят, да се включат в политиката не само като изразяват мнението си , но и като участват пряко във формирането на политиките – в изпълнителна, законодателна или местна власт,“ заяви столичният кмет Йорданка Фандъкова. Тя сподели и плановете на Общината да създаде нова специална програма за финансиране на иновативни проекти с фокус върху сферата на опазването на околната среда. Отговаряйки на въпрос на присъстващ студент, Фандъкова отбеляза, че образователните институции трябва да вземат добрия пример от инициативите за съвременни образователни програми и методи на граждански организации, за да се ускори реформирането на образователната система. Младите ще живеят в много различно време от нашето. В бъдещето всички ще казваме не „аз имам работа“, а по-скоро „аз създадох работа“. Учителите днес не знаят какви професии ще имат децата, защото много от тях не съществуват още. Затова политиците трябва да са много бързи с адаптирането на образователните системи към социалните тенденции. Това заяви Йелена Дранянин – член на общинския съвет в Худинге, регион Стокхолм, Швеция. Средният процент на младежка безработица в ЕС в момента е 17-18%. Това означава, че всеки 5-и млад човек в ЕС няма работа. В някои държави като Гърция младежката безработица достига до 44%, в Италия е 32%. Ние трябва да обърнем внимание на младите хора, на нашите връстници и да видим, че те имат проблеми с намирането на работа, влизането в пазара на труда. Тези хора се изключват от обществото и стават лесна плячка на емоционални, добрезвучащи, но манипулативни фрази на популистите. Ключът да се преборим с този проблем е образование. Това заяви българският евродепутат от ГЕРБ/ЕНП Ева Майдел. В отговор на въпрос на младеж, тя коментира, че начин да въвлечем повече млади хора в политиката е като говорим по-често за успешните примери и ги показваме и подкрепяме. Като говорим за подобряване на мястото, в което живеем, трябва да сме конркетни и всеки да дава пример с действия и приноса си, колкото и малък да е той. Горд съм, че от България започна първата програма на ЕС, която ще стъпи на три континента – АЛЕКО, която е програма за обмяна на опит между млади предприемачи на глобално ниво. Това коментира евродепутатът от ГЕРБ/ЕНП Андрей Новаков. „Дойде време да спрем да търсим извинения и да намерим воля да се изправим и да поемем отговорност, да разберем, че всичко зависи от нас самите. Тогава положителната промяна ще започне да се случва много по-бързо, защото всеки от нас ще бъде носител на тази промяна,“ допълни един от най-младите евродепутати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Над 300 младежи се включиха в първия местен диалог на Групата на ЕНП в Комитета на регионите с участието на Йорданка Фандъкова, Ева Майдел и Андрей Новаков"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%81%d0%ba%d0%b8%d1%82%d0%b5-%d1%81%d0%b8%d0%bb%d0%b8-%d0%b2%d1%81%d0%b5%d0%ba%d0%b8-%d0%bc%d0%be%d0%bc%d0%b5%d0%bd%d1%82-%d0%bc%d0%be/", "text": "Турските сили са обсадили северния сирийски град Африн и всеки момент се очаква да навлязат в центъра на града, съобщи турският президент Реджеп Тайип Ердоган, цитиран от Ройтерс и турската телевизия НТВ. От началото на извършването на операцията “Маслинова клонка” в района на сирийския град Африн бяха неутрализирани 3171 терористи. Град Африн е обкръжен, може да навлезем в центъра му всеки момент, посочи турският държавен глава. Африн е главната цел на операцията на турските въоръжени сили “Маслинова клонка”, предприета през януари срещу сирийските кюрдски милиции. Турция заплаши да продължи операцията на изток от Манбидж, където има бойци от сирийските кюрдски Сили за защита на народа, което може да доведе до риск от сблъсък с американските военни в района. Турският външен министър Мевлют Чавушоглу заяви вчера, че турските сили ще приключат офанзивата в Африн през май. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Ердоган: Турските сили всеки момент може да навлязат в центъра на град Африн"}
{"url": "https://trud.bg/%d0%bc%d0%b0%d1%81%d0%be%d0%b2%d0%b8-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8-%d0%bf%d1%80%d0%be%d1%82%d0%b8%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb/", "text": "Масови демонстрации против правителството са планирани за днес в словашката столица Братислава, заради   и неговата годеница. Техните тела бяха открити на 25 февруари.   Последният материал на 27-годишният Куцияк е бил за влиянието на италианската мафия в Словакия и вероятните й връзки с близки хора на министър-председателя Роберт Фицо. Последваха информации за това, че словашките власти са били информирани от италианските си колеги за силен престъпен италиански синдикат, работещ в Словакия. Седем члена на групата за сред заподозрените за убийствата. Те бяха задържани миналата седмица и по-късно освободени. Миналата седмица десетки хиляди души излязоха на митинг в различни градове на страната и в чужбина, за да почетат Куцияк, като много от тях призоваха за оставка на министри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Масови демонстрации против правителството в Братислава"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d0%b5-%d0%b0%d0%ba%d1%82%d0%b8%d0%b2%d0%bd%d0%be-%d1%81%d0%b2%d0%bb%d0%b0%d1%87%d0%b8%d1%89%d0%b5%d1%82%d0%be-%d0%bf%d0%be/", "text": "Направен е оглед от геолози на свлачищата, засегнали пътните участъци Смолян-Средногорци и Рудозем-Смилян. Становището е, че и двете свлачища са сериозни като мащаб и проявление. Това съобщиха от Областна администрация – Смолян. Относно свлачището в района на Тикале е установено срутване на големи по обем скални блокове, налични са значителни по размер пукнатини и пропадания в няколко зони на площ от около 20 декара. Свлачището продължава да е активно и в момента. Установено е постоянно наличие на оттичащи се води. Има опасност за работните екипи, поради което разчистването временно е отложено. На свлачището по пътя Рудозем-Смилян е необходимо допълнително обрушване на скална и земна маса. Предстои експерти да преценят начина, по който това да стане, и евентуално след това да се пристъпи към действия. Очаква се председателят на УС на Агенция „Пътна инфраструктура” – инж.Дончо Атанасов да направи оглед на място. Осъзната е необходимостта от бързо отваряне на пътищата, но това ще се случи при установяване на пълна безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Продължава да е активно свлачището по пътя Смолян – Средногорци"}
{"url": "https://trud.bg/4-%d0%bd%d0%be%d1%89%d0%bd%d0%b8-%d0%bb%d0%b8%d0%bd%d0%b8%d0%b8-%d0%be%d1%82-7-%d0%b0%d0%bf%d1%80%d0%b8%d0%bb-%d0%be%d0%b1%d0%b7%d0%be%d1%80/", "text": "От 7 април в София ще се движи нощен градски транспорт, съобщи столичният зам.-кмет Евгени Крусев. Проектът е експериментален, за да се види дали има интерес към услугата. Автобусите ще се движат по 4 линии. Първата от тях ще върви по маршрута ж.к.”Люлин 1, 2”- ж.к.”Младост 4”. Втората ще свързва кв. “Обеля” – ж.к. “Студентски град”. Автобусите с номера N3 ще се движат между ж.к. “Овча Купел 2” – ж.к. “Левски” (Автостанция Изток), а тези от N4 – ж.к. “Дружба 2” към ж.к. “Гоце Делчев”. Общата спирка на четирите линии ще е на пл. “Княз Александър Първи”. Билетът ще струва 2 лв. Превозните документи ще се купуват от кондуктори, каквито ще има във всеки автобус. Возилата ще се движат от полунощ до 4 ч. сутринта. Общината влага 900 000 лв. за да осъществи идеята. Автобусите ще се движат на интервал от 40 мин. Във всяко от превозните средства ще има камера, паник бутон и преграда, която отделя шофьора от пътниците. Автобусите няма да отварят врати на дадена спирка, ако на нея няма чакащи хора. Ако някой иска да слезе, трябва да натисне бутон. Пътниците ще следят онлайн кога идва автобус. Фирми са проявили желание вместо ваучери за такси, да купуват на служителите си такива за нощен градски транспорт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " 4 нощни линии от 7 април в София (обзор)\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d0%ba%d0%be%d0%bc%d0%b5%d0%bd%d1%82%d0%b8%d1%80%d0%b0-%d0%be%d0%b1%d0%b8%d0%b4%d0%b8%d1%82%d0%b5-%d0%ba%d1%8a%d0%bc-%d0%b1/", "text": "Министерството на външните работи (МВнР) няма да коментира обидните квалификации спрямо български институции, прозвучали в ефира на руската държавна телевизия “Россия 1” по повод посещението на руския патриарх Кирил в България. В програмата, излъчена на 6 март с водещ журналистът Владимир Соловьов, гостите дискутирали “Защо България забрави “руската кръв”. По време на предаването Соловьов критикува президента Румен Радев, като припомня, че в речта си той благодари за Освобождението “не на единната руска армия, а на разни народи, влизащи в нея – на румънци, украинци, беларуси, поляци, финландци”. “Доколкото става ясно от записа, участниците в предаването изразяват лично мнение, а не официални позиции на институции”, се казва в писмен отговор на МВнР. От ведомството обаче са категорични, че такива изяви не помагат на двустранните отношения. Руският патриарх Кирил посети страната ни по повод Националния празник 3 март, а преди да отпътува изрази огорчение, че българските власти приписват заслуги наравно с Русия и на други националности за освобождението ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " МВнР отказа да коментира обидите към български институции, прозвучали по „Россия 1“"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8-%d0%b2%d0%be%d0%b9%d0%bd%d0%b8%d1%86%d0%b8-%d1%83%d0%b1%d0%b8%d1%85%d0%b0-%d0%bf%d0%b0%d0%bb%d0%b5%d1%81%d1%82%d0%b8%d0%bd%d0%b5%d1%86-%d0%bf/", "text": "Израелски войници застреляха палестинец при сблъсъци в град Хеброн, на окупирания Западен бряг, съобщи палестинското здравно министерство, цитирано от Ройтерс. Израелски военен говорител каза, че палестинецът се готвел да хвърли запалителна бомба срещу войниците, които открили огън в отговор на непосредствена заплаха. Напрежението между израелци и палестинци се изостри, след като на 6 декември миналата година президентът на САЩ Доналд Тръмп . САЩ възнамеряват през май да преместят посолството си от Тел Авив в Ерусалим. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Израелски войници убиха палестинец при сблъсъци на Западния бряг"}
{"url": "https://trud.bg/%d1%83%d1%87%d0%b5%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2-%d1%81%d0%bf%d0%be%d1%81%d0%be%d0%b1-%d0%b7%d0%b0-%d0%bf%d0%be%d0%b4%d0%be%d0%b1%d1%80%d1%8f%d0%b2%d0%b0/", "text": "Британски учени от Йоркския университет установиха, че способността на човека да запомня нова информация зависи от протичането на съня му, пише сайтът Лайф. Специалистите се съсредоточили върху това как развитието на паметта се свързва с пиковете на мозъчна активност по време на сън. За целта те провели експерименти с доброволци, на които били правени енцефалограми. По време на научните експерименти на участниците им били произнасяни прилагателни и свързаните с тях асоциации. След това същите прилагателни думи били изричани докато са в сънно състояние. Електроенцефалограмите установили, че при доброволците се пробуждали именно съответстващите асоциации. Това навело учените на мисълта, че пиковите фази на съня са пряко свързани със способността на човека да запомня нова информация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Учени откриха нов способ за подобряване на паметта"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be-%d0%b8%d0%b7%d0%bc%d0%b5%d1%80%d0%b2%d0%b0%d0%bd%d0%b5-%d0%bd%d0%b0-%d0%ba/", "text": "Измерване на качеството на въздуха за определяне нивата на замърсителите чрез мобилната автоматична станция на Регионална Лаборатория – Русе към Изпълнителна агенция по околна среда започна във Велико Търново. “Данните са в допълнение на извършвания периодичен контрол от постоянния пункт за мониторинг, разположен в сградата на РИОСВ-Велико Търново. Ще бъдат извършени измервания на основните показатели за качество на атмосферния въздух – озон, серен диоксид, азотен диоксид, въглероден оксид и фини прахови частици с размер под 10 микрона (ФПЧ10). Съгласно изискванията на нормативната база по околна среда продължителността на измерването е 51 денонощия в рамките на 8 седмици, равномерно разпределени през всеки от четирите сезона. Резултатите от извършените измервания се предоставят на РИОСВ два пъти годишно, като оценка на резултатите се прави на годишна база”, съобщиха от РИОСВ в старата столица. Мобилната станция е разположена в квартал “Бузлуджа” във Велико Търново. През тази година ще бъде извършено измерване и на територията Трявна. През 2017 г. Севлиево и Дряново бяха включени в годишния график за измерване на качество на атмосферния въздух. Направеният анализ на представените от Регионална лаборатория Русе резултати показват, че нивото на финни прахови частици и за двете общини превишава нормата. Общините са уведомени за получените резултати и за предприемане на мерки за намаляване на нивата на този замърсител и достигане на установените норми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Стартира допълнително измерване на качеството на въздуха в Търново"}
{"url": "https://trud.bg/%d0%b0%d1%80%d0%bc%d0%b8%d1%8f%d1%82%d0%b0-%d0%bd%d0%b8-%d0%b2%d1%81%d0%b5-%d0%be%d1%89%d0%b5-%d0%b5-%d0%b1%d0%b5%d0%b7-%d0%b6%d0%b5%d0%bd%d0%b0-%d0%b3%d0%b5%d0%bd%d0%b5%d1%80%d0%b0%d0%bb/", "text": "Според някои прогнози, армията ни ще се оправи, когато жена стане военен министър или най-малкото – началник на отбраната. Първото е по-вероятно. През последните години вече имаше няколко жени заместник-министри на отбраната, които къде по-малко, къде повече командваха генералите. Шансът скоро дама с лампази да се вклини в мъжката компания на българския генералитет, обаче е доста малък. Макар, че преди 7-8 години имаше един министър на отбраната, който колкото на шега, толкова на истина, искаше до края на мандата си да имаме жена генерал. Все още няма. Факт е обаче, че 14-те процента жени от всички военнослужещи у нас, са повод от време на време министрите на отбраната да се хвалят с това. Ако не в друго, поне в това България е напред в европейските и натовските класации, където средният дял на дамите в униформа е около 10 на сто. В последно време законите и поднормативните актове се промениха така, че не може да говорим за липса на условия за равнопоставеност между двата пола в нашата армия. Нещо повече, дори се наложиха законови промени, които да дадат права на военнослужещите бащи за отглеждане на деца, каквито имат майките с пагони. Така мъжете във Въоръжените сили се изравниха с жените в тази сфера на трудовото законодателство. В противен случай щяхме да търпим санкции за нарушаване на директива на ЕС. В подкрепа на положителната тенденция в доклада на социалното министерство за равнопоставенстта на мъжете и жените през 2016 г. се обръща особено внимание на три факта, които са се случили за първи път. Лейтенат Славена Желязкова от 61-ва Стрямска механизирана бригада е първата жена командир на взвод за охрана от състава на международната мисия в Афганистан. Лейтенант Анелия Атанасова от авиобаза „Граф Игнатиево“ е първата жена „летец-пилот“ след повече от 60-годишно прекъсване. В навечерието на 6 май – Ден на храбростта и празник на Българската армия, за първи път се проведе среща в Народното събрание между жените от парламентарно представените политическите партии. Ясно е, че и във въпросния доклад за 2017 г. няма да го има името на първата жена генерал във войската ни след половинвековно прекъсване. Докато чакаме някой мъж от политическото и военното ръководство да направи съответното предложение, макар че този акт съвсем не е въпрос на кавалерство, може да си се върнем повече от четвърт век назад. През 1988 г. , припомня майор Даниела Благоева, за първи път във военното училище в гр.Велико Търново бе обявен прием за девойки-курсанти по специалността „Информация и връзки с обществеността“. Интересът беше много голям. За едно място се явяваха средно по 15 кандидатки. Първият дамски офицерски випуск от 13 момичета завърши през 1992 г. Следващата година в офицерско звание бяха произведени 14-те девойки от втория випуск. След това поради възникналите във военното ръководство спорове за ролята и мястото на жените-офицери, приемът на момичета във военното училище бе преустановен за няколко години. С прекъсването на традицията се създадоха предпоставки за нарушаване на приемствеността. Както и се получи на практика. Третия випуск от жени-офицери бе произведен чак през 2000 г. За разлика от първите два випуска, момичетата от третия бяха подготвени по специалности в областта на логистичното осигуряване и поддръжката на авиационна техника. През следващите години за прием на момичета отвориха вратите си и останалите военни училища – за артилерия и противовъздушна отбрана и подготовка на офицери за нуждите на военноморските сили. Все пак с годините преодоляхме доста стереотипи. Във военния устав, например, регламентирахме обръщението „Госпожо майор“ или друго в зависимост от званието. В заповедите на министъра на отбраната за кандидатстване във висшите военни училища и академии няма ограничения за определени специалности. Мисиите зад граница не са табу за жените военнослужещи. Моряците не се плашат от жена на кораба. Нещо повече, МО продължава участието си в проекта „Ролята на жените в сигурността и отбраната“, който се развива паралелно в рамките на SEDM и в НАТО. Единствената действаща професионална организация на военнослужещи у нас е Сдружението на жените военнослужещи. Съгласно Устройствния правилник на МО на дирекция „Социална политика“ е възложено да: „подпомага министъра при осъществяване политиката на равнопоставеност и по защита на правата на човека и основните свободи във въоръжените сили“. Важно е да се отбележи, че за разлика от много фирми и компании в армията няма разлика в заплащането на мъжете и жените. За съжаление, обаче заплатите са еднакво ниски, което поражда и големия некомплект от личен състав. Това ниво на равнопоставеност за сега не върши работа. Вече се прокрадва очакването към България да има равнопоставеност между двата пола при вземане на важни управленски решения във връзка с развитието и командването на Въоръжените сили. Въпрос на време е да разберем дали ще излезем от инерцията в мисленето си, че жена генерал в Българската армия е повече екзотика, отколкото факт, състоял се в резултат на нормално кариерно развитие. Както се случи в Словения с назначаването на дама за заместник-началник на Генералния щаб.   Преди няколко дни словенският министър на отбраната Андрея Катич назначи жена за заместник-началник на Генералния щаб на армията. Бригаден генерал Аленка Ермец е първата жена в Словения, която заема такъв висок военен пост. Тя е предложена от новия началник на Генералния щаб ген. Алан Гедер, който получи длъжността, след като неговият предшественик бе уволнен заради небоеготовност на една от бригадите.", "date": "2018.03.09", "title": " Армията ни все още е без жена генерал\t\t\t"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d0%ba%d0%b8%d1%80%d1%87%d0%be-%d0%ba%d0%b8%d1%80%d0%be%d0%b2-%d0%be%d1%82-%d0%b4%d0%be%d0%bc%d0%b0%d1%88%d0%bd%d0%b8%d1%8f-%d0%b0%d1%80%d0%b5%d1%81%d1%82/", "text": "– Дискомфортно се чувствам, не мога да го скрия. И не затуй, че нямам право да излизам, а защото оценявам домашния арест като гавра с мен и с моето семейство. И като репресия от страна на управляващия режим с конкретни негови представители срещу мен. Чувствам се много унизен. Много обиден. Аз 40 години 9 месеца и 12 дни без прекъсване съм бил в служба на тази държава и органите й за сигурност – и като оперативен служител, и като директор на българското разузнаване в продължение на 9 години. – Аз не съм чул да има в някоя държава осъден шеф на разузнаването, пък камо ли по обвинение за присвояване. – Категорично не приемам тези присъди и обвинения. Заявявам го неизменно през всичките 7 години, в които текат наказателни процеси срещу мен. Нямам право да говоря по същество за делата. Но държа да кажа първо, че аз не бих могъл да отчета с фалшиви документи нито 5, нито 10 милиона, както се получава в съвкупност по двете дела. Не бих могъл по простата причина, че тия документи не съм ги съставял аз. Те са съставяни от началника на отдела за сигурност и защита на класифицираната информация Димитър Лидарев и са ми били докладвани. НРС е устроена като пирамида и човекът на върха е длъжен да ги разгледа и подпише, ако реши. Това са мотивирани предложения за срещи, парични помощи и съдействие на хора, ангажирани с разузнавателна дейност, които имат здравни, финансови и други проблеми. Второ, тази дейност, за която военна прокуратура така евфемистично говори, е закрита – да, но това не означава, че от нея не са останали живи хора и че отношенията на НРС с тях трябва да се прекратят. Отношенията с тия хора завършват с тяхната смърт! На тях държавата им е длъжна през целия им живот, защото те са го рискували в нейно име. – Не мога да кажа ви нищо по-конкретно, макар искам. Вече съм осъден за издаване на класифицирана информация по едно дело, нескопосно съшито по сигнал на Драгомир Димитров – моя наследник на директорския пост в НРС, която сега се нарича ДАР – Държавна агенция „Разузнаване“. Сигналът е свързан с българския шофьор Живко Русев, който беше заловен с наркотици в Иран. Всички вестници писаха навремето как вместо да бъде обезглавен там, той ще излежава присъдата си в България по споразумение между държавите. По този случай аз не съм изпълнявал специална задача, която е свързана с класифицирана информация. Моята роля се свежда до един разговор, който проведох с ръководството на иранското разузнаване, с една-единствена молба: този човек да не бъде осъден на смърт там. Коментирах в една телевизия неговото завръщане след осемгодишен престой в ирански затвор. Това послужи на Драгомир Димитров като мотив да скалъпи още едно дело срещу мен. Четвърто дело ще ми дойде много, съгласете се. Затова не мога да ви дам яснота за закритата разузнавателна дейност. – Генерал Бояджиев казва абсолютната истина. – Това е лъжа. Аз питам как може човек на 60 години, с 40-годишен опит в разузнаването толкова  лекомислено да пише фалшиви книжа, да тегли големи суми и да ги дава някому, защото той му бил разпоредил. И при това да не си дава сметка, че извършва незаконна дейност! Истината е, че става дума за законна дейност, нормативно уредена и със съответните документи. Тук злоупотребата е само в това, че Лидарев ме набеди пред съда. И аз бях осъден на 15 години затвор единствено и само въз основа на неговите показания. – Унищожени са от Лидарев. Чак на делото разбрах, че той не само ги е съставял и ми ги е докладвал, а и като началник на отдела за защита на класифицираната информация е съставял комисии и ги е унищожавал. Твърди, че съм му разпореждал аз. Пак лъжа! Неправдоподобна при това. Ако вашият шеф ви разпореди: Ани, напиши един фалшив документ, изтегли с него 80 000 евро, дай ми ги и унищожи документа, вие ще го направите ли? – Под достойнството ми е да коментирам поведението му. В разузнаването има една особена професионална категория – „доверие“. То се делегира на всеки служител – ръководен или оперативен. Защото разузнаването е самотна професия. Разузнавачът работи най-често сам, няма с кого да се посъветва в рискови ситуации, взема решения и отговаря за тях. Аз съм делегирал цялото си доверие на един човек, работещ по закритото направление и той е Лидарев. Ако кажа, че той не оправда това доверие, ще бъде бледо. Но ще отбележа, че Лидарев разделя с мен отговорността за сумите от обвинителния акт. Омерзително ми е да гледам как, за да получи индулгенция, той влиза в сговор с прокуратурата срещу мен. – Ниската присъда, която му бе отредена – 3 години условно. – Така е. Но се надявам справедливостта да възтържествува. Презумпцията за невинност е още от римското право и аз не виждам как бих могъл да бъда осъден окончателно по думите на един единствен свидетел или съобвиняем. Сега съм с присъда от 15 години по силата на един „предварителен уговор“, както казват юристите, между военните прокурори и съдии. Делото отива във военно-апелативния съд. А състав на този съд ме прати в домашен арест със смехотворен мотив – че осигурява моята безопасност, понеже съм изразил в медиите опасения за сигурността си – моята и на семейството ми. Вторият мотив е, че ще избягам, въпреки, че като участник в процеса съм изряден. Не, аз няма да бягам! Ще изчистя името си! Ще докажа невинността си! Няма да е лесно, знам. Тримата съдии от състава, който споменах, ме осъдиха на 10 години затвор по първото дело. По това дело всичките ми присъди са отменени, а другото е върнато от върховния съд на втора инстанция, но пак попада в техните ръце. От една страна вярвам, че в българската правосъдна система има хора с висок професионализъм и морал, но от друга – каква справедливост да очаквам при тия обстоятелства? – Да. Имам заплахи – съдържанието им ще премълча – по телефона и чрез хора. – Един съдия даже каза, че някъде съм ги закопал. Ако ги намери, ще му ги дам. – Това, което твърди прокуратурата, се базира изцяло на показанията на Лидарев. Съдът отхвърли над 20 искания на защитата ми за нови документи и разпити. Не уважи и казаното от редица свидетели – че са изнасяни финансови средства извън НРС. Не твърдя, че ги е присвоил някой. Твърдя, че не съм ги присвоил аз. Не е вярно, че Лидарев ми е ги е предавал лично – в папка или в плик. Вярното е, че съм ги утвърждавал като разходи след подробно проучване на мотивировката – на кого, за каква помощ, как да се предадат, дали да се оформят като дипломатически пратки, кой ще пътува с тях, по какви маршрути, в кои държави. И съм вярвал, че тия пари заминават по предназначението си. – Аз притежавам този апартамент от 80 квадрата и едно ателие от 35 квадрата, в което живеят синът и снахата с внучките ми – близначките Мария и Ани. Притежавам и родната къща на жена ми в село Оборище. И 50 декара в землището на едно врачанско село – наследство от родителите ми, ипотекирани наполовина. И кола – един „Хюндай Санта Фе“, купен на втора ръка за 7 600 лева. – Случаят по принцип е от компетентността на икономическото разузнаване. То беше закрито от предшественика ми в НРС Димо Гяуров, но аз го възстанових, през 2003 година договорихме с правителството и задгранични щатни бройки дори. Да, квалифицираните кадри бяха дефицит, както и сега, предполагам. Въпреки това ние възложихме на това направление да проучи потенциалните инвеститори в значими български обекти и с добитата информация изиграхме, например, решаваща роля в приватизацията на банка ДСК. Получихме благодарности от премиера за това… Но случаят „Гинка“ е повече от компетенциите на ДАНС, мисля, тъй като касае вътрешната сигурност. – Така е. Докато бях директор на НРС, в Чехия имахме само един офицер за връзка и той не беше дислоциран в Прага, а във Виена. – По мое време в НРС имаше голям наплив от кандидати – по 10-15 се бореха за едно място. През 2008 година  трябваше да назначим 12 офицери – толкова поема разузнавателният център за обучение, а над 300 подадоха молби. Аз назначих 10 – без никакъв компромис с високите критерии. Но в специалните служби от 2009 година нататък започна процес на реполитизация, който се изразяваше в  назначаване на хора с партийни и родствени препоръки. Аз бях свидетел на това, макар че никой държавник не е поискал императивно от мен лично да устроя негов близък по политическа или роднинска линия. Така че има съдържание в репликата, която цитирахте. – Има политическа поръчка, чийто пряк изпълнител е директорът на НРС Драгомир Димитров с част от неговото обкръжение. Това е изглежда неговият начин да ми благодари за всичко, което направих за него. Доведох го по приятелска препоръка от Търново, издигнах го в началник на отдел, изпратих го на работа в Германия, а той ми се кълнеше във вярност. Що се отнася до политическите поръчители – вижте менторите му и не питайте. Аз бях осъден в деня, в който правителството беше подложено на вот на недоверие за корупцията, а България пое председателството на Съвета на ЕС. Изглежда трябва на гърба на знакови фигури да се отчитат успехи на властите в борбата с престъпността. И ето – аз вече 7-ма година служа като цветна илюстрация за това.   Кирчо Киров е роден на 23 септември 1950 г. в Силистра. Завършил е психология в Софийския университет и Разузнавателна академия на КГБ в Москва ( 1980). Работил  в Окръжно управление на МВР – Враца, район Бяла Слатина ( 1975-1980). Постъпва в разузнаването през 1976 г. и след успешни тайни мисии в чужбина се издига до негов ръководител (2003-2012 г.). Сега работи като експерт по националната сигурност. Подсъдим е по две дела за присвояване на общо 10 милиона лева от българското разузнаване.", "date": "2018.03.09", "title": " Генерал Кирчо Киров от домашния арест: Чувствам се много унизен\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b0%d1%82%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0-%d1%89%d0%b5-%d0%b5-%d1%81%d0%bf%d0%b0%d1%81%d0%b5%d0%bd/", "text": "Преди около месец почти едновременно Божидар Димитров и президентът Румен Радев направиха изявления, които си съвпадаха като две капки вода. Историкът каза, че парламентарната република, в която живеем, е изчерпала своите възможности и трябва да се замени с президентска форма на управление. Държавният глава пък посочи, че парламентарната република е атрофирала. Като историк Божидар Димитров знае повече по този въпрос и обясни, че това е свойство на парламентарната република. Нека поразкопаем малко историческите пластове и да видим кога се е появила тази форма на управление, кога се изчерпва, за колко време и какви са причините за това. Парламентарната република се появява в античния град държава Атина, който има 30 000 души население и се смята за един от големите градове в Гърция. Те са общо 1500, а населението им е между 5 и 15 000 души. Малко хора знаят, че великата Спарта е имала население от 7000 души. Атина минава през задължителния монархически период, в който остават само няколко гръцки държави – Македония, Спарта, Тива и т.н. След това идва период на управление на олигарси, а после става парламентарна република. В демократична Атина всеки мъж, навършил 18 години е депутат – те са общо 6000 и заседават на един хълм. Всички те започват да управляват Атина и добре го правят в началото. Но скоро парламентарната република започва да показва своите кусури. Какви са те? Първо, голяма част от шестте хиляди депутати работят извън Атина. Те са моряци, капитани, щурмани на огромния атински търговски и военен флот и не могат да вземат участие в заседанията. Съответно олигарсите могат да купуват онази част от атиняните, които живеят и работят в града – занаятчии, керамици и т.н. и така създават клиентелистки партии. Те започват яростна борба помежду си в народното събрание, гласуват понякога доста глупаво, но в защита на интересите на олигарсите, които са им платили. И в крайна сметка провалят Атина. И още в края на V век парламентарната република така се изчерпва, че избива сама или прогонва хората, които могат да я спасят, в избухналата тежка пелопонеска война със Спарта. Тя продължава няколко десетки години. Поради това, че мнозинството се е променило в НС (днес го наричаме плаващо мнозинство), атиняните убиват шестте адмирали, които спасяват решителната битка срещу Спарта. Това става под предлог, че не са били прибрали труповете на загиналите в битката при Аргинуските острови атински моряци. Те прогонват и най-добрия си пълководец, заради това, че в настъпилия поход срещу Сицилия – древна атинска република, се изпикал върху една статуя на Хермес в града. Което едва ли е било вярно. Резултатът е следният: Атина претърпява поражение и в Сицилия. В крайна сметка градът е превзет от спартанците, които изравняват до основи крепостните му стени и налагат, макар и за малко, пълна доминация на Спарта в гръцкия свят. После Атина насилствено установява републики в голяма част от гръцките градове държави, вкл. и в нашата Аполония. След време те угасват, а в края на XIX век започват да се появяват парламентарни монархии. Според Търновската конституция България е точно парламентарна монархия, което е почти равно на парламентарна република. Народното събрание си избира депутати, като всеки един от тях представлява 15-20 000 избиратели. Монархът за кратко време – и основно в случаи на война – имам предвид Бетенберг, Фердинанд и Борис – имат права. Всъщност, парламентарната монархия при нас започва да се изчерпва през 1919 година. Тогава Александър Стамболийски, макар и дошъл на власт по парламентарен път, установява почти нескрито тоталитарно управление. И резултатът от него е, че започва гражданска война, която продължава и до днес. Затова, ако след време моето ново движение „Кан Кубрат“ спечелим избори, първото нещо, които ще свършим, е да обявим гражданската война в България за приключена. Войната има горещи периоди през 1923 година с два неконституционни преврата – на 9 юни и на 22 септември. А също така и с преврата от 19 май 1934 година. Точно тогава вече парламентарната република напълно се е изчерпала и този преврат, за разлика от другите и следващият през 1944 г., се приема почти напълно от цялото население на страната и всички негови групи. Кимон Георгиев разказва в спомените си, че получава всеки ден по две баници от жени, които са били благодарни за това, че чрез преврата мъжете им са се върнали вкъщи. Вече не ходели в кръчмите – партийни клубове, откъдето често се прибирали не само без пари, но и с разкъсани дрехи, окървавени и намушкани с ножове. Какво е станало в България? Партиите така се разцепват, че за да бъде управлявана страната, е трябвало да се направят коалиционни правителства. Но всяка партия от тях е трябвало да се откаже от голяма част от своите предизборни програми, тъй като заради несъгласие на другите партии, те все пак трябва да управляват заедно. Втората причина е, че нямайки достатъчно кадри за постове, които изискват професионални знания и умения, те назначават партийни функционери. Освен това, за да качат колкото се може повече от своите хора на хранилки, те създават абсолютно излишни дирекции, общини, окръзи и т. н. Всяка държавна служба е била ценна, тъй като заплатата е добра. Нещо подобно наблюдаваме и сега. Ние разбираме защо президентът Радев каза, че републиката атрофира. По една проста причина: той вижда, че парламентът не се занимава с това, с което трябва. Последните две седмици той действа като исторически институт, уточняващ Народния съд – хубаво или лошо нещо е бил, кой го е учредил, колко човека е убил и т. н. Резултатът е, че много често некомпетентни хора са начело на министерства, без да имат и понятие от това, което ще управляват. Моя милост, например, беше управляван цяла година от лекар анестезиолог и от фризьорка, която съвсем сериозно смяташе, че Панчо Владигеров е най-големият български художник, а Владимир Димитров-Майстора – най-великият български композитор. Скоро наблюдавахме как социоложка управляваше МВР, а сега пък военен управлява вместо армията, полицейските управления. И неслучайно гони психопата от Нови Искър с военни армейски бронетранспортьори. Добре, че не вдигна и самолетите във въздуха. През 1935 година царят започна да управлява с така наречените професорски правителства, като всеки професор е не просто спец в занаята, той е и добър менажер. Неслучайно през тези 8 години, когато управляват т. нар. професорски правителства, България прави такъв скок в развитието си, който е равен на прогреса, постигнат през предишните 60 години. Божидар Димитров получи най-неочакван подарък в нощта преди да основе своето движение – изборите в Италия. Вестниците в Италия, а и в България излязоха със заглавие: „Продавач на пица, чистач и стюард напират да станат министър-председатели, защото спечелиха изборите.” Това е погромът на парламентарната република. Имало е и по-некомпетентни хора от тези, които управляват определени ресори в България. Не е вярно, че президентската република ще доведе до диктатура. Всички велики диктатори дойдоха на власт чрез избори – Хитлер спечели изборите чрез 6,5 милиона гласа, а комунисти и социалдемократи – но разделени, спечелиха 6 милиона гласа. Мусолини също дойде на власт чрез избори и след това по парламентарен път си присвоиха всички пълномощия, които наистина ги превърнаха в диктатори. Има и друго нещо много важно: при парламентарна република няма кой да поеме отговорност при тежък гаф или при престъпление, тъй като решенията се взимат от Народното събрание и от Министерския съвет. Кой днес си спомня кога ЧЕЗ беше продадена, като държавата запази само 33, а не 34%, за да има контролния пакет акции. Но отговорност за това не може да се търси. Защото решението е било колективно – я на МС, я на НС. А колективна отговорност по нашата конституция и Наказателния кодекс няма. Затова нека да преминем към президентска република, при която ще се знае кой е взел решението, кой го е осъществил и ще се търси отговорност, ако то е неправилно.    на доскоро уважаваната от мен проф. Нина Дюлгерова има две неистини. Едната – че нищо не е знаела за подготовката на движение „Кан Кубрат“. Втората, че движението щяло да се бори за промяна на датата на националния празник 3 март. Нищо подобно. Ние горещо държим именно тогава да е националният празник, защото на този ден се възстановява българската държавност. Датите 6 септември и 22 септември са следствие на 3 март, а не обратното.", "date": "2018.03.09", "title": " Президентската република ще е спасение за България\t\t\t"}
{"url": "https://trud.bg/%d0%b2%d1%83%d1%82%d0%be%d0%b2-%d0%bf%d1%80%d0%be%d0%bf%d1%83%d1%81%d0%ba%d0%b0-%d0%b4%d0%b5%d1%80%d0%b1%d0%b8%d1%82%d0%be-%d1%81-%d1%86%d1%81%d0%ba%d0%b0/", "text": "Дисциплинарната комисия към Българския футболен съюз наказа Антонио Вутов с глоба в размер на 800 лева, както и спиране на състезателните му права за следващите три мача на „Левски“. Халфът на „сините“ си изкара червен картон по време на двубоя с „Черно море“, спечелен от столичани с 3:2. Юношата на „Левски“ ритна без топка Илиас Хасани и получи директен червен картон. Заради наказанието Вутов ще пропусне последните два мача от редовния сезон, които са домакинство на „Етър“ и гостуване на ЦСКА, както и една среща от плейофната фаза. „Левски“ също отнесе парична санкция в размер на 2000 лева.", "date": "2018.03.09", "title": " Вутов пропуска дербито с ЦСКА"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d0%b3%d1%80%d0%b0%d0%b4%d0%b0%d1%82%d0%b0-%d0%bf%d0%be-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0/", "text": "Възпрепятстващото съоръжение на българо-турската граница към момента изпълнява функциите си. Това каза министърът на вътрешните работи Валентин Радев в отговор на народния представител от ПГ на „БСП за България“ Красимир Янков във връзка с оградата по границата и интегрираната система за наблюдение. „Интегрираната система за наблюдение по границата с Турция е изградена в две части. Първата част обхваща участък от държавната граница между ГКПП „Капитан Андреево“ и този в „Лесово“. Тази част от интегрираната система за наблюдение е въведена в експлоатация в средата на 2012 г. Втората част е разположена на уязвимите направления в зоната между ГКПП „Лесово“ и устието на река Резовска. Тази част е изградена в периода 2013-2015 г. По фонд „Вътрешна сигурност“ са осигурени средства за поддръжка на изградените две части от интегрираната система за наблюдение. Предвидено е разширяване на интегрираната система за гранично наблюдение на българо-турската граница чрез изграждане на сензорни линии за наблюдение на онези участъци от държавната граница, които към момента не са покрити”, каза министър Радев. По думите му с решение от 20 декември 2017 г. е определен изпълнител на обществена поръчка, като на 2 януари 2018 г. решението е обжалвано в Комисията за защита на конкуренцията. “Към момента е открито производство“, обясни министърът. „Предназначението на интегрираната система за наблюдение е различно от предназначението от временното възпрепятстващо съоръжение на българо-турската граница“, коментира Радев. По думите му целта му е да дава изпреварваща информация, а на оградата да постигне забавяне и ограничаване на опити за преминаване на границата. Той отчете, че всички казват, че българо-турската граница е най-добре охраняваната в Европейския съюз. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Валентин Радев: Оградата по границата изпълнява функциите си"}
{"url": "https://trud.bg/%d0%bc%d0%b8%d0%bb%d0%b0%d0%bd%d0%be%d0%b2-%d1%82%d0%b8%d1%82%d1%83%d0%bb%d1%8f%d1%80-%d0%bd%d0%be-%d1%86%d1%81%d0%ba%d0%b0-%d0%bf%d0%b0%d0%b4%d0%bd%d0%b0-%d0%b2-%d0%bc%d0%be%d1%81%d0%ba%d0%b2%d0%b0/", "text": "За първи път тази година Георги Миланов започна като титуляр мач за ЦСКА (Москва). Българският национал стартира от първата минута домакинството в Лига Европа срещу “Лион”. Неговият тим загуби с 0:1. Миланов остана на терена до 73-ата минута. Двубоят се игра при минус 7 градуса, но французите успяха да подхлъзнат московския гранд. “Не заслужавахме да загубим – каза Виктор Гончаренко, треньор на ЦСКА. – Замръзналият терен не ни помогна, както се говореше. Загубихме много топки при разиграване и дриблиране. Трябва да вкараме гол във Франция. Той може да промени всичко.” Жуниор Мораес, бивш нападател на ЦСКА, смълча “Стадио Олимпико”. Бразилецът наказа “Лацио” с изравнителен гол за крайното 2:2. Така неговият “Динамо” (Киев) ще има леко предимство преди реванша в Украйна на 15 март. Преди това съотборникът му Виктор Циганков беше открил, но „Лацио“ обърна след точни изстрели на Чиро Имобиле и Фелипе Андерсон. “Това е само първия мач, но вече нямаме търпение да дойде реванша – каза Александър Хацкевич, треньор на “Динамо”. – Не знам какво ще се случи в реванша, но ще разчитаме на подкрепата на нашите фенове. Колкото по-напред отиваме в турнира, толкова по-трудно става.” Поредно разочарования изпита “Борусия” (Дортмунд). Тимът се сгромоляса на своя стадион срещу “Залцбург” и загуби с 1:2. Бериша вкара и двата гола за тима от Австрия, докато Андре Шюрле отбеляза почетното попадение, което дава макар и малки надежди на немския отбор за продължаване в следващия кръг.", "date": "2018.03.09", "title": " Миланов титуляр, но ЦСКА падна в Москва"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d1%83%d0%b6%d0%b4%d0%b0%d0%b5%d0%bc-%d1%81%d0%b5-%d0%be%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd/", "text": "България се нуждае от национален център за наблюдение, реакция и управление в случаи на природни бедствия и кризи, който в реално време да идентифицира потенциални заплахи за населението и да предприема  своевременни мерки за защита на гражданите. Това беше общата позиция на среща на „Дондуков“ 2 на президента Румен Радев с началника на отбраната ген. Андрей Боцев, директора на главна дирекция „Пожарна безопасност и защита на населението“ към МВР главен комисар Николай Николов, Петър Горновски, председател на Държавната агенция за метрологичен и технически надзор (ДАМТН) и Кирил Войнов, директор на главна дирекция „Надзор на язовирните стени и съоръженията“ в ДАМТН, съобщиха от прессекретариата на държавния глава. Срещата се проведе по повод обявеното бедствено положение в Община Хайредин и опасността от наводнения в страната. Директорът на главна дирекция „Пожарна безопасност и защита на населението“ към МВР главен комисар Николай Николов увери държавния глава, че няма пряка заплаха за населението и са взети всички необходими мерки и има готовност за реакция при необходимост. Николай Николов изрази признателността си за доброто взаимодействие с Българската армия в случаи на бедствия и кризи. Участниците в срещата бяха единодушни, че в България трябва да се създаде система за техническо наблюдение на язовирите на национално ниво, каквито мерки са предприети в Бургаска област. Отговорните институции са потърсили и експертизата на Института за космически изследвания и технологии (ИКИТ) при БАН за въвеждането на сателитно наблюдение на опасните язовири у нас. Председателят на ДАМТН Петър Горновски информира, че са предприети действия и за класифициране и профилактика на опасните водоеми в България. Начините на финансиране и изразходване на ресурсите, с които разполагат общините, техническото оборудване, обучението на кадри и доброволци, както и стимулирането на инженерното образование сред младежите, също бяха сред темите на срещата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Президентът: Нуждаем се от национален център за реакция при природни бедствия"}
{"url": "https://trud.bg/%d0%b5%d1%81-%d0%b5-%d0%b3%d0%be%d1%82%d0%be%d0%b2-%d0%b4%d0%b0-%d1%80%d0%b5%d0%b0%d0%b3%d0%b8%d1%80%d0%b0-%d0%bd%d0%b0-%d0%bd%d0%b0%d0%bb%d0%be%d0%b6%d0%b5%d0%bd%d0%b8%d1%82%d0%b5-%d0%be%d1%82-%d0%b4/", "text": "Вицепредседателят на Европейската комисия Юрки Катайнен съобщи, че Европейският съюз е готов да отговори срещу решението на президента на САЩ Доналд Тръмп да наложи вносни мита върху стоманата и алуминия, предава AFP. „Готови сме и ще бъдем готови при нужда да използваме балансиращи мерки“, заяви Катайнен. Той допълни, че въпреки това, ЕС все още подкрепя провеждането на преговори, с които спорът да бъде решен/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " ЕС е готов да реагира на наложените от Доналд Тръмп мита върху стоманата и алуминия"}
{"url": "https://trud.bg/%d0%be%d1%80%d1%8a%d0%b4%d0%b8%d0%b5%d1%82%d0%be-%d0%b3%d1%80%d1%8a%d0%bc%d0%bd%d0%b0/", "text": "Криза ли? Видя ли „Сан Сиро“ криза? Лондонско оръдие гръмна край Ла Скала. За ужас на миланския храм „Арсенал“ дойде и си тръгна като ураган. След четири поредни загуби тимът на Арсен Венгер направи на пух и прах великия „Милан“ – 2:0 в първи осминафинал на Лига Европа. Никога досега френският треньор не е бил в такава криза. Никога не е имал нужда повече футболистите му да „ударят по масата“. Венгер и четата му се отблагодариха за доверието, защото именно той е първият в листата на букмейкърите за уволнение във Висшата лига. Поне мачът срещу „Уотфорд“ в неделя няма да е чакан с потънало в мъка сърце на феновете. Предстои реванш на „Емирейтс“, където „Милан“ просто трябва да бъде отстранен. Месут Йозил поведе хорото на благодарностите към Венгер. През януари германският национал подписа нов договор срещу рекордните за клуба 300 000 паунда седмична заплата. След двете асистенции за головете на Хенрик Мхитарян и Аарон Рамци офанзивният халф вече е участвал в 100 попадения на „Арсенал“. 37 от тях са голове. Многократно Йозил е бил критикуван за играта си в Англия. Но още повече се е оказвал най-важният футболист на Венгер. Мхитарян пък се заобича Лига Европа, която спечели преди година с „Манчестър Юнайтед“. В последните три сезона арменецът е участвал в общо 15 гола за двата английски отбора и „Борусия“ (Дортмунд).  „Ние бяхме като боксьор в нокдаун – призна французинът. – Но се върнахме в играта. Защитавахме се перфектно. За 10 дни изиграхме четири много напрегнати мачове. Ако ни бяха ударили ударили още веднъж, сигурно щяхме да сме в нокаут. Но ние отговорихме с гордо вдигната глава.“ „Милан“ бе в серия от 13 поредни мача без загуба. Между тях са и двете победи срещу „Лудогорец“ в 1/16-финалите на Лига Европа. Според големия защитник Леонардо Бонучи, играл два финала на Шампионската лига с „Ювентус“, причината за краха е липсата на опит. „Нямахме правилното самочувствие – рече италианският национал. – Но все още не сме отпаднали. Във футбола всичко може да се случи и отиваме да победим в Лондон.“ Бонучи се превърна в легенда на „Юве“, преди трансфера си това лято. А именно „Старата госпожа“ показа как се бие в Лондон два дни по-рано – 2:1 срещу „Тотнъм“ в Шампионската лига.  Мачът „Милан“ – „Арсенал“ отново мина под знака на траура. Двата отбора и „Сан Сиро“ почетоха паметта на Давиде Астори, капитана на „Фиорентина“. Снимка: Фейсбук", "date": "2018.03.09", "title": " Оръдието гръмна!"}
{"url": "https://trud.bg/%d0%b2%d0%b8%d0%b2%d0%b0%d0%ba%d0%be%d0%bc-%d0%be%d1%82%d1%87%d0%b5%d1%82%d0%b5-890-%d0%bc%d0%bb%d0%bd-%d0%bb%d0%b2-%d0%bf%d1%80%d0%b8%d1%85%d0%be%d0%b4%d0%b8/", "text": "Виваком отчете 890 млн. лв. приходи през 2017 г., като за пета поредна година компанията запазва лидерско място на българския пазар. Телекомът продължава да увеличава пазарния си дял по приходи от мобилни услуги, като в края на 2017 г. той вече е 29%. Общият брой на клиентите на мобилни услуги на Виваком е малко над 3 млн., като отчитат ръст на дела на клиентската база на абонаментен договор – 89% спрямо 87% в края на 2016 г. През 2017 г. телекомът отново е лидер в доставката на фиксиран интернет с 480 хил. абонати спрямо 437 хил. през 2016 г. Компанията планира 185 млн. лв. инвестиции през 2018 г., като фокус на вложенията на телекома ще бъде развитието на инфраструктурата в съответствие с бързо навлизащите нови технологии. В тази връзка компанията планира създаването на дигитална платформа за обслужване на клиенти, включително и мобилно приложение “My Vivacom“.", "date": "2018.03.09", "title": " Виваком отчете 890 млн. лв. приходи\t\t\t"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b2%d0%b4%d0%b8%d0%b3%d0%bd%d0%b5-%d1%81-10-%d0%b2%d0%bd%d0%be/", "text": "“Всички опити да преодолеем новите предизвикателства във финансовата рамка след Брекзит са отворени. Споделяме позицията, изразена от някои от държавите, че с оглед опазването на Кохезионната политика и ОСП, може да се наложи увеличение на вноските. В този смисъл ние сме готови да подкрепим едно подобно решение.” Това каза министърът на финансите Владислав Горанов на неформалната конференция на високо ниво, посветена на бъдещата Многогодишна финансова рамка на ЕС. “Увеличаването на Кохезионната политика и фокусирането й само върху най-бедните райони ще намали интереса на големите държави към нея и това представлява риск за самата кохезионна политика като такава. Още повече, че има региони в някои от нетните донори, като Германия, Австрия, за които дори да се ограничи кохезионната политика, ще трябва федералните правителства да компенсират недостига на средствата за тези провинции и региони, които ще бъдат извадени от кохезионната политика”, посочи Горанов. “Имаме голямо предизвикателство да финансираме повече неща с по-малко ресурс и преодоляването на този проблем може да стане, според мен, от една страна, с по-добро приоритизиране, но вероятно ще се наложи и увеличаване на вноските за държавите членки. Не сме правили някакви прецизни калкулации, но това, което се коментира – увеличение с около 10%, е постижимо за нашия бюджет, на фона на ползите, които България получава сега от тази политика”, обяви финансовият министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Горанов: България може да вдигне с 10% вноската си в бюджета на ЕС"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%81%d0%bc%d1%8a%d0%bc%d1%80%d0%b8-%d0%b6%d0%be%d0%b7%d0%b5%d1%84-%d0%b4%d0%be%d0%bb-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%b2/", "text": "Изказването на г-н Дол е абсолютно неприемливо. То разделя българското общество и показва незачитане на близо един милион българи, подкрепили “БСП за България” на последните парламентарни избори. Г-н Дол, не завиждаме на ГЕРБ, че сме най-бедната и най-корумпираната страна в Европа, под вещото ръководство, вече осем години, на Вашия приятел Бойко. Тревожим се от тези факти. Това написа лидерът на БСП Корнелия Нинова по повод   Жосеф Дол, който е на посещение у нас, че българските социалисти завиждат на ГЕРБ за успехите. Искаме тази оценка, дадена от ваши авторитетни източници, да се промени, както и да се промени стандартът на живот на нашите сънародници. Приемаме като тъжна шега думите Ви, че българските села се развиват непрекъснато. Отдаваме ги на това, че Вие не сте виждали българско село, пише Нинова. Радваме се, че българският министър-председател е “най-успешният шеф в Европа” и вече е задминал г-жа Меркел и Г-н Макрон, но се питаме защо лидери от Вашето политическо семейство не го оценяват подобаващо и не ни желаят в Шенген и Еврозоната заради корупцията в управлението на този “успешен” премиер. Не чухме и оценката Ви за това, че ГЕРБ оттеглиха Истанбулската конвенция, на която толкова държите. Дали това не стана и под натиска на българските социалисти, които според Вас не съществуват, заедно със 70 процента от българите. Мълчите и за грандиозния международен скандал, в който ни забърка Вашият приятел Бойко с криминалната продажба на ЧЕЗ, навръх председателството. Не се ли притеснявате и че парите на европейските данъкоплатци потънаха в преградното съоръжение на външната граница на Европа, което се разследва от българската прокуратура. Много въпроси без отговори. Г-н Дол, казвате, че “успехът на България се основава на отношението на ГЕРБ към всеки човек”. Надявам се, че в това – “всеки човек”, включвате и онези хиляди българи, които всяка седмица протестират на улиците на България срещу правителството. По техните думи успехът на страната ни минава през оставката на Борисов. Г-н Дол, винаги сте добре дошли в България. Ние сме гостоприемен народ, но сме и народ с достойнство. Не ни лепете етикети, не ни поучавайте и не забравяйте, че българският народ няма началници. Той има партньори в Европа, защото е равноправен на другите европейски народи, казва в позицията си лидерът на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Нинова смъмри Жозеф Дол: Изказването Ви разделя българското общество"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%b4%d0%b8%d1%81%d0%ba%d1%83%d1%81%d0%b8%d1%8f%d1%82%d0%b0-%d0%b7/", "text": "Къде е волята ни като общество да се преборим с насилието над жени? Къде е волята за промяна на законодателството? Тези въпроси отправи вицепрезидентът Илияна Йотова при откриването на дискусионния форум „Права на жените“. Събитието бе организирано от Фондация Фридрих Еберт и Български фонд за жените, съобщиха от пресцентъра на президентството. „Обществото не бива да бъде безучастно към насилието, защото така се превръща в значителна част от проблема. Не смея да си помисля, че сме привикнали към новините за насилие над жени, деца, възрастни хора“, отбеляза вицепрезидентът и допълни, че отношението към най-уязвимите групи от обществото е признак за неговия прогрес. По думите на Илияна Йотова изобщо не се чу гласът на жертвите на насилие в бурния поток от популистки изказвания за Конвенцията за превенция и борба с насилието над жени и домашното насилие – документ на Съвета на Европа. По ирония на съдбата, подчерта вицепрезидентът, в деня, в който правителството оттегли конвенцията, една млада жена бе пребита до смърт от приятеля си, въпреки че за насилието над нея са знаели всички. „Дискусията относно законодателните промени за насилието срещу жените спря още преди да е започнала“, отбеляза Илияна Йотова. „Недопустимо е темата за правата на жените да се използва като политическо оръжие, често в ръцете на популисти“, заяви вицепрезидентът. Залитането към мними традиционни ценности, породено от безпомощността да се осигурят възможности и равен шанс за жените, Илияна Йотова определи като феномен, който заслужава сериозна дискусия. Вицепрезидентът, която в качеството си на евродепутат дълги години е работила по въпроса за правата на жените, посочи, че темата бележи регрес и вече е в графата „второстепенни политики“. Илияна Йотова отбеляза, че дори политическите лидери жени бягат от нея. „С разразилата се икономическа и финансова криза въпросът за оцеляването измести въпроса за правата“, заяви вицепрезидентът, като подчерта, че жените са сред най-тежко засегнатите от рестриктивните мерки. Голям е процентът на работещите бедни и на черно сред жените. Във връзка с миграционната криза Илияна Йотова повдигна въпроса за тежкото положение на жените бежанци. Вицепрезидентът цитира проучване, според което 70% от европейците подкрепят законови мерки за гарантиране на равенството между мъжете и жените. 86 на сто от запитаните смятат, че могат да бъдат представлявани от жени политици. Илияна Йотова посочи добрите примери за жени на високи политически и ръководни постове. Като слаб определи вицепрезидентът напредъка в равенството между половете. „Пишат се прекрасни документи, но те остават декларативни“, подчерта Илияна Йотова. Вицепрезидентът сподели впечатленията си от есетата на ученички по темата за равнопоставеността, които участваха в инициативата „Посланик за един ден“, организирана от британското посолство в София. „Едно от тях пише: „Толкова сме привикнали към неравенството, че сме спрели да го забелязваме“. Да се замислим не само какво чуват, но и какво, още на 15 години, ни казват децата ни“, призова Илияна Йотова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Вицепрезидентът Йотова: Дискусията за насилието срещу жените спря още преди да е започнала"}
{"url": "https://trud.bg/%d0%bf%d1%80%d0%b5%d0%ba%d1%8a%d1%81%d0%b2%d0%b0%d0%bd%d0%b5-%d0%bd%d0%b0-%d0%b5%d0%bb%d0%b5%d0%ba%d1%82%d1%80%d0%b8%d1%87%d0%b5%d1%81%d1%82%d0%b2%d0%be%d1%82%d0%be-%d1%81%d0%bf%d1%80%d1%8f-%d1%82/", "text": "Прекъсване на електричеството в част от центъра на Амстердам доведе до спиране на трамваите и евакуация на популярния Райксмузеум, съобщи Асошиейтед прес. Електричеството е спряно днес сутринта, информира сайтът на електрическата компания Liander. Според говорител на амстердамската полиция случилото се може да се дължи на прекъсване на електрически кабел по време на строителна дейност. По думите му 28 хиляди жилища са останали без електричество, а няколко трамвайни линии са спрени. Холандският музей Райксмузеум, в чиято обширна колекция се намира картината на Рембранд ван Рейн “Нощна стража” съобщи тази сутрин в Туитър, че очаква да остане затворен в продължение на часове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Прекъсване на електричеството спря трамваите в Амстердам\t\t\t"}
{"url": "https://trud.bg/%d0%bc%d0%be%d0%b4%d0%b5%d1%80%d0%bd%d0%be%d1%82%d0%be-%d0%b8%d0%b7%d0%ba%d1%83%d1%81%d1%82%d0%b2%d0%be-%d1%82%d1%80%d0%b8-%d0%bd%d1%8e%d0%b0%d0%bd%d1%81%d0%b0-%d0%bd%d0%be%d0%b2%d0%be/", "text": "“Операционна система Ева” или OS: EVA, както авторите са оформили заглавието на изложбата в галерия “Нюанс”, е кураторски проект на Христина Бобокова. Той включва твобрите на три жени – Надежда Розева-Грийн (съвременен медал), Емануела Ковач (графика) и Нина Лишовска (скулптура – метал и стъкло). Изложбата беше открита на 27 февруари и все още може да бъде разгледана до края на този уикенд. Идеята, която стои зад проекта, е обяснена от авторите по следния начин. “Операционната система е основна движеща част от цялостния компютърен системен софтуер, който управлява и координира ресурсите и дейностите на хардуера и софтуера. ОС разпределя задачите по време, планира и изчислява ефикасността на ползване на възможностите на системата, тя е посредник и изпълнител. Така и съвременната жена е основна движеща част в определени аспекти от живота, тя влиза в ролята на разпределител, главен или второстепенен изпълнител в дейности от всякакъв характер. Отделно самата жената като индивид, се задвижва и от съвсем различни по характер кодове. Творбите на Розева-Грийн, Ковач и Лишовска са специално създадени за проекта OS:EVA. И трите авторки са утвърдени са в областта и жанра в който работят, вълнуват се от различни социални и обществено важни теми, както търсят отговори и на по-интимни и лични, общочовешки или философски въпроси. Използват различни изразни техники, което прави тяхното общо представяне допълващо се и даващо една добра представа за изключителните възможности на съвременната жена творец. Работа и на трите дами впечатляват с трудността и изключителната прецизност на изработката, вниманието към детайла, повърхностите, деликатност и изразителност в иконографията и представянето на образите.“", "date": "2018.03.09", "title": " Модерното изкуство: три нюанса ново\t\t\t"}
{"url": "https://trud.bg/%d1%87%d0%b5%d0%b7-%d1%89%d0%b5-%d0%be%d0%b1%d0%bc%d0%b8%d1%81%d0%bb%d0%b8-%d0%b6%d0%b5%d0%bb%d0%b0%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0/", "text": "Чешката компания ЧЕЗ започва проучване на възможностите за българско държавно участие в сделката. Това пише в официално съобщение на компанията, подписано от говорителката Алице Хоракова: Преговорите между ЧЕЗ и „Инерком“ за изпълнението на условията по договора започнаха във вторник, 6-и март и приключиха днес. Главната цел на срещите беше подготовката на документите за заявлението до българската Комисия за защита на конкуренцията. По време на преговорите представителите на „Инерком“ представиха официално запитване дали в настоящата ситуация съществува възможност Българската държава да се включи в сделката. Въпреки че българското правителство не прояви интерес за влизане в процеса по продажбата, който започна миналата година, ЧЕЗ ще обмисли предложението, представено от нашия бизнес партньор и ще провери възможните варианти. С оглед на ограниченията, наложени от вече подписания договор между двете страни, ЧЕЗ и „Инерком“ решиха, че могат да подготвят комплексен анализ на всички варианти и възможните резултати от потенциалното влизане на българската държава в процеса. След няколко седмици преговорите ще продължат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " ЧЕЗ ще обмисли желанието на българската държава за влизане в сделката с “Инерком”"}
{"url": "https://trud.bg/%d0%be%d0%b1%d1%8a%d1%80%d0%bd%d0%b0%d1%82-%d1%82%d0%b8%d1%80-%d0%b7%d0%b0%d1%82%d0%b2%d0%be%d1%80%d0%b8-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85%d0%b5%d0%bc%d1%83%d1%81/", "text": "Катастрофа блокира платното на магистрала “Хемус” към София в района на Девня. Около 14,10 ч. по неизяснени към момента причини на пътя се обърнал ТИР. При инцидента няма пострадали хора, но заради инцидента временно е затворена отсечката по магистралата от пътен възел Девня-Суворово до пътен възел Неофит Рилски, съобщиха от варненската полиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Обърнат ТИР затвори магистрала “Хемус” край Девня"}
{"url": "https://trud.bg/%d0%b1%d0%b0%d1%80%d0%b0%d0%ba-%d0%be%d0%b1%d0%b0%d0%bc%d0%b0-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f-%d1%81-%d0%bd%d0%b5%d1%82%d1%84%d0%bb%d0%b8%d0%ba%d1%81-%d0%b7/", "text": "Бившият американски президент Барак Обама може да стане водещ. Той преговаря с компанията за видео стрийминг “Нетфликс” за участието си в собствено телевизионно шоу. Според вестник “Ню Йорк Таймс” разговорите са почти завършени и “Нетфликс” са готови да платят солиден хонорар на Обама и на съпругата му Мишел за ексклузивни изяви. Конкретна сума обаче не се споменава. Форматът и броят на изданията подлежат на уточнение, но обсъжданите идеи включват дебати, свързани главно с двата президентски мандата на Обама. В момента двамата съпрузи работят върху свои мемоари, а Барак Обама пише и в “Туитър”, където има над 100 милиона последователи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Барак Обама преговаря с „Нетфликс” за собствено тв шоу"}
{"url": "https://trud.bg/%d1%80%d0%b5%d0%ba%d0%b8%d1%82%d0%b5-%d0%b2-%d1%82%d1%8a%d1%80%d0%bd%d0%be%d0%b2%d1%81%d0%ba%d0%be-%d1%81%d0%b0-%d1%81-%d0%bf%d0%be%d0%b2%d0%b8%d1%88%d0%b5%d0%bd%d0%b8-%d0%bd%d0%b8%d0%b2%d0%b0-%d0%bd/", "text": "Сформираната със заповед на Кмета на Община Велико Търново Даниел Панов комисия е извършила през нощта срещу петък, както и през деня обходи и огледи на реките на територията на общината. В полунощ на пункта за наблюдение до църквата „Св.40 мъченици“ в старата столица е измерено повишаване на водното ниво до 3 метра, при критични 4 метра. В ранните часове на деня нивото е започнало да спада и в обедните часове днес е било около 2,70 м.  С оглед на падналите валежи от дъжд и снеготопенето в по-високите части кметът на Община Велико Търново Даниел Панов е разпоредил постоянно наблюдение на речните нива. Наблюдението се извършва от експерти на общинска администрация, съвместно с представители на службите за противопожарна безопасност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Реките в Търновско са с повишени нива, но под критичните"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d1%81%d1%8a%d0%b1%d0%b8%d1%80%d0%b0-%d0%b8%d0%b7%d0%b1%d1%80%d0%b0%d0%bd%d0%b8%d1%82%d0%b5-%d0%b7%d0%b0-%d0%bd%d0%be/", "text": "“Уважаеми сънародници, тъй като ненавиждам общите приказки, а уважавам конкретиката, ще проведа срещи с всички избрани българи от последното събеседване и ще започнем да изработваме конкретни, практични и реални стъпки по отношение на смяната на сегашното статукво и превръщането на България в модерна държава”, обяви Слави Трифонов в отворено писмо. “Освен всичко това, тъй като получаваме още много предложения от българи в България и по света, които искат да се включат, ние ще проведем още събеседвания, за да изпълним безусловно своите цели, така че всички българи, които искат да се включат и имат необходимия капацитет и качества са добре дошли”, съобщи още телевизионният водещ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Слави Трифонов събира избраните за нови политици\t\t\t"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d1%89%d0%b5-%d0%bf%d1%80%d0%b8%d1%81%d1%8a%d1%81%d1%82%d0%b2%d0%b0-%d0%bd%d0%b0-%d1%82%d1%8a%d1%80%d0%b6%d0%b5%d1%81%d1%82/", "text": "На 10-и март от 19,00 часа лидерът на БСП – София Калоян Паргов, заедно с народни представители и общински съветници от групата на социалистите, ще присъства на тържествена служба в Централната софийска синагога и официално представяне на книгата “Българските евреи: жива история”. Събитието е по повод 75 години от спасяването на българските евреи и почитането паметта на 11 343 евреи, депортирани от Беломорска Тракия, Вардарска Македония и гр. Пирот – територии, администрирани през 1943 година от българските власти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Калоян Паргов ще присъства на тържествена служба в Централната софийска синагога"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "Дипломатически клуб „Имхотеп” при ВТУ „Св. Св. Кирил и Методий” е организатор на публичната лекция „Младите хора в европейска България”, която пред местната общественост ще поднесе председателят на Фондация „Българска памет” д-р Милен Врабевски. Тя е насрочена за 12 март в ректората. В контекста на родолюбието, известният наш медик, бизнесмен и филантроп ще обсъди със студенти възможностите за развитие, които предлага членството ни в Европейския съюз. Събитието ще открие лично ректорът проф. Христо Бонджолов, който е подкрепил инициативата. Оказва се, че Бонджолов и Врабевски се познават от съвместното си участие в проекти, свързани със Западните Балкани. Те ще се срещнат преди началото на публичната лекция, за да обсъдят възможностите за сътрудничество между Великотърновския университет и Фондация „Българска памет”. Идеята на лекцията е да подкрепи и мотивира младите хора да останат у нас, да изберат да се развиват в България, за да не се превърнат в едни от хилядите, загърбили отечеството в търсене на по-добър живот зад граница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Председателят на Фондация „Българска памет” с лекция във ВТУ"}
{"url": "https://trud.bg/%d1%80%d0%be%d1%89%d0%be%d0%ba-%d0%ba%d0%b0%d0%bd%d0%b8-%d0%bd%d0%b0-%d0%b3%d0%be%d1%81%d1%82%d0%b8-%d0%b2%d0%b0%d1%80%d0%bd%d0%b5%d0%bd%d1%81%d0%ba%d0%be-%d1%81%d0%b5%d0%bc%d0%b5%d0%b9%d1%81%d1%82/", "text": "Варненско семейство, сключило брак на 24 юни, ще гостува в побратимения Рощок за честванията по случай 800 г. от създаването на града. Венчалите се на тази дата двойки трябва да попълнят формуляр и да го подадат на internationalvarna@abv.bg до 20 март, съобщиха от община Варна. Първото семейство, депозирало данните си, ще посети Рощок от 22 до 25 юни, като домакините поемат разходите за престой, храна и трансфер до курортното селище Варнемюнде. Спечелилите ще бъдат част от кампанията “Кажи “Да” на Рощок”, която ще събере семейни двойки от всички побратимени на Рощок градове. Навръх юбилея на 24 юни те ще подновят обетите си за вярност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Рощок кани на гости варненско семейство, сключило брак на 24 юни"}
{"url": "https://trud.bg/%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8/", "text": "До момента българското правителство не е получавало каквато и да било покана или предложение от страна на ЧЕЗ в Прага, заяви финансовият министър Владислав Горанов. От думите му стана ясно, че дори това да се случи, няма да се тръгне автоматично към партньорство с „Инерком”. „Много е вероятно да трябва да изчетем тези няколко хиляди страници – тези 15 килограма договор, защото ако влизаме в него, ние трябва внимателно да знаем с какво се ангажираме”, коментира Горанов, цитиран от  . „Държавата има достатъчно инструменти да контролира електроразпределителните компании и истерията, която се създаде в обществото, е прекомерна и ненужна”, категоричен е финансовият министър. „Този, който познава устройството на държавата и функциите на отделните институции, не би трябвало да бъде притеснен за собствеността на електроразпределителните предприятия, а по-скоро за това как функционират”, посочи Горанов. „Ако е сигурно, че финансовото обезпечение на сделката не е свързано с пране на пари или със съмнителни капитали, не виждам причина да се притеснявам”, каза министърът на въпрос дали се притеснява, ако сделката приключи, както е в момента – „Инерком” купува дяловете и управлява ЧЕЗ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Владислав Горанов: Българското правителство не е получавало предложение от ЧЕЗ в Прага"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b5-%d0%bf%d0%b0%d1%80%d1%82%d0%bd%d1%8c%d0%be%d1%80-%d0%b2-%d0%b8%d0%b7%d0%bb/", "text": "Изложбата „Българска илюстрация от фонда на ХГ „Илия Бешков“ – Плевен ще бъде открита на 15 март в Изложбени зали „Рафаел Михайлов“ във Велико Търново. Събитието е част от Националната културна програма по време на Председателството на България на Съвета на Европейския съюз. Изложбата представя 90 творби на едни от най-значимите и обичани български графици и илюстратори от средата на 70-те и 80-те години на XX в. Колекцията включва произведения на Илия Бешков, Иван Кожухаров, Иван Кьосев, Наум Наумов, Никола Хаджитанев, Симеон Венов, Дарина Пенкова, Стоимен Стоилов и Тодор Цонев, работили над оформлението на българска и преводна детска книга, историческа и възрожденска българска литература, световен епос, поезия и български фолклор. Многообразието от техники, изразни средства, композиционни решения и художествена проблематика с които сякаш илюстрацията най-много е облагодетелствана, води до обособяването ѝ в самостоятелен жанр на изобразителното изкуство. Илюстрацията е визуалният посредник между книга и читател. Това посредничество е взаимодействие и допълване между изобразително изкуство и литература. То е общуване-диалог между художника и писателя по страниците на изданията. И художникът илюстриращ различни литературни произведения, тясно свързва творчеството си с друг вид изкуство – това на писменото слово. Началото на българската илюстрация е и началото на ХХ в. По думите на Любен Зидаров – едно от големите имена в националната ни книжна графика и един от най-изявените великотърновски творци, тя „започва тихо, без претенции, под крилото на живописта, на декоративното изкуство и на графиката”. Първото поколение български художници работили като илюстратори дават добра основа на следовниците си – Борис Ангелушев и патрона на плевенската галерия Илия Бешков, извеждат българската илюстрация като автономно звучно изкуство и със собствен профил на обучение в Художествената академия – София. Редом с „приобщаването” на този вид печатна графика, важна роля в процеса изиграват държавните издателства, които в края на 60-те и началото на 70-те години на XX в., създават благоприятни условия за развитието ѝ. Резултат от това са наградите, които нашите художници получават от националните изложби на българската илюстрация и оформление на книжното тяло, така и от международните изложби в Лайпциг, Москва, Братислава, Болоня. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Община Велико Търново е партньор в изложба – част от културната програма на Председателството на България на ЕС"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f-%d1%81%d1%8a%d0%b4-%d1%81-%d0%b2%d0%b8%d0%b4%d0%b5%d0%be%d0%ba%d0%be%d0%bd%d1%84%d0%b5%d1%80%d0%b5%d0%bd%d1%82%d0%bd%d0%b0-%d0%b7%d0%b0%d0%bb/", "text": "Окръжният съд в Шумен ще бъде първият в страната с видеоконферентна зала за разпити на вещи лица и свидетели. Това стана ясно по време на брифинг за годишните резултати от работата на магистратите, обявиха го административните ръководители на Апелативен съд-Варна Ванухи Аракелян и София Радославова, председател на Окръжен съд-Шумен. Залата ще може да се ползва от всички съдилища в района по наказателни, граждански и търговски дела. До края на годината ще бъде оборудвана с техника и ще дава възможност за дистанционно събиране на показания. По този начин ще се оптимизира работата на съда и ще се намали броят на отложените дела, коментира Радославова. Има увеличение на броя на делата в трите районни съдилища на региона. През м.г. 15 съдии от Районен съд-Шумен са приключили 6 998 дела, при 6 630 за предходната. Трима съдии от съда във Велики Преслав са приключили 1445 дела, при 1251 за 2016 г. Четирите дами-магистрати от Районен съд в Нови пазар са приключили 2 215 дела срещу 2059 за 2016 г. Последните са най-натоварени, всяка е имала за разглеждане по 53 дела месечно. Заради голямата натовареност ще бъде направено предложение за увеличаване на щата с една бройка. В Окръжен съд-Шумен делата намаляват. Постъпили са 1 128 дела, от които 433 наказателни, 345 граждански, 223 търговски и 127 фирмени. Приключените през годината са 1 163 срещу 1 400 за 2016 г. В цялата страна тенденция е за спад на делата, а причините са демографски, икономически и социални, посочиха магистратите. Освен това значителна част от делата в районните съдилища приключват със споразумения. Поради това и в Окръжен съд е по-малък броят на въззивните наказателни дела, обясни Радославова. “Имаме отлични резултати по отношение на качеството на съдебните актове. Над 73% са потвърдените съдебни актове, което показва изключително добра предварителна подготовка на делата и професионално отношение на съдиите, работещи в Шуменския окръжен съд”, каза зам. председателят на Апелативен съд-Варна Милен Славов, който похвали шуменските съдии за популяризиране на дейността им. По думите му “дефицитът на доверие в обществото е свързан не с лошото качество на работа, а с липсата на достатъчно информация за същността на правораздаването”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Шуменският съд с видеоконферентна зала"}
{"url": "https://trud.bg/%d0%bf%d0%be%d0%b4%d0%bd%d0%be%d0%b2%d1%8f%d0%b2%d0%b0%d1%82-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d0%bf%d0%be%d1%82%d0%be%d0%bf%d0%b0-%d0%b2/", "text": "Разследването за потопа в кв. Аспарухово на 19 юни 2014 г., в който загинаха 13 души и бяха нанесени огромни материални щети, ще бъде подновено. Това реши Варненският окръжен съд /ВОС/ след жалба на потърпевш жител на квартала. Мъжът завел частно наказателно дело срещу постановление на окръжната прокуратура от 4 януари 2018 г., с което е било прекратено досъдебното производство, заведено преди повече от 3 г. срещу неизвестен извършител за причиняване на смърт поради незнание или немарливост, представляващи източник на повишена опасност. Причините за водния ад първоначално разследваха полицаи, но през 2016 г. с разпореждане на окръжния прокурор Владимир Чавдаров задачата бе поверена на екип от трима прокурори и трима следователи. След разпит на 95 свидетели, серия от експертизи и 70 тома събрани доказателства през юни миналата година Чавдаров представи през медиите ситуационна експертиза на специалисти от БАН и СУ “Св. Климент Охридски”. Според нея трагедията е била предизвикана от природен феномен и незаконно строителство. В оценката си вещите лица бяха записали, че МРРБ не е изпълнило задължението си за оценка на геоложкия риск в района и двете дерета, от които тръгна мощната приливна вълна, не са били описани като потенциално опасни обекти. Наличието на незаконни къщи в коритото на едно от деретата също бе подчертано като фактор за трагедията. В крайна сметка обаче прокуратурата не откри виновни длъжностни лица, за които да поиска лишаване от свобода от 1 до 6 г. Според Варненския окръжен съд проведеното разследване не е всестранно и пълно и затова се явява незаконосъобразно. В определението си магистратите изтъкват, че обвинението е обобщило заключенията на вещите лица, което е процесуално нарушение, довело до ограничаване на правата на страните в процеса. Според съда прокуратурата трябва да установи има ли виновни длъжностни лица и кои са те. Затова делото бе върнато за събиране на доказателства, които да отговорят на въпроса има ли извършено престъпление от общ характер и кой го е извършил, уточниха от пресслужбата на ВОС. Определението подлежи на жалба или протест пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Подновяват разследването за потопа в кв. Аспарухово\t\t\t"}
{"url": "https://trud.bg/400-000-%d0%bb%d0%b5%d0%b2%d0%b0-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-%d1%81%d0%bf%d0%be%d1%80%d1%82%d0%bd%d0%b8%d1%82%d0%b5-%d0%ba%d0%bb%d1%83%d0%b1%d0%be%d0%b2%d0%b5-%d0%b2-%d0%b3/", "text": "Близо 1 000 000 лв. са заделени за 2018 г. в бюджета на Община Горна Оряховица за спорт. От тях около 600 000 лв. годишно е издръжката на базата, а 400 000 лв. е субсидията, която си поделят 32 спортни клуба, развиващи дейност на територията на общината. Сумата, в процентно съотношение спрямо бюджета е сред най-сериозните, заделяни от всички български общини. Община Горна Оряховица е сред малкото общини, които поемат изцяло поддръжката на спортната база, така че клубовете не плащат наем и консумативи. Разпределянето на парите, с които Общината ще финансира спортните клубове за 2018 г., стана от специална комисия по методиката, утвърдена миналата година. Три четвърти от парите за спорт и тази година отиват за футбола, но за първи път субсидията за Детско-юношеската школа е отделена. Представителният футболен отбор ще получи 250 000 лв. За Школата са предвидени 50 000 лв. Останалите спортове си разделят 100 000 лв., като 15 500 лв. бяха разпределени на заседание на Общинския съвет между клубовете, които не участват в състезания от държавния спортен календар. Футболните клубове в Поликраище, Драганово и Първомайци получават по 3 000 лв. По 1 000 лв. са определени за клубовете на хора с увреждания и на ветераните спортисти. 1500 лв. ще получи Клуб по спортен риболов „Янтра”, 2500 лв. са за СК „Моделист”, а 500 лв. са за Обединението на спортни клубове „Локомотив”. От останалите 84 500 лв. се заделя резерв от 4 500 лв., а 80 000 лв. се разделят между 23 клуба. 30 % от сумата се разпределя по равно между всички заради обществено-полезната им дейност. Така че всеки един клуб получава 1 043 лв. по този параграф. Другите 70 % от парите се разпределят според постиженията на състезателите през годината. Общият брой точки, натрупан през 2017 г., е 103 110, което означава, че една точка струва 54 стотинки. „Клубовете стават все повече, постиженията миналата година също са повече, а субсидията е една. Това води до намаляване стойността на една точка. Миналата година една точка беше 68 стотинки, а предишната – близо 80. Но тази година имаме два нови клуба, така че едни и същи пари се делят между повече участници, обясни директорът на ОП „Спортни имоти и прояви” инж. Петя Богданова. „Спортните хора в Горна Оряховица до голяма степен страдат от своето его. Роенето на клубовете в един спорт в крайна сметка води до по-малко пари за всички. Особено ощетени са монолитните клубове, където се работи сериозно и без лични драми. За този проблем говорим отдавна, но вместо да намерят път за обединение, клубовете продължават да се делят. Така се стигна до толкова голямо обезценяване на точката“, коментира и председателят на комисията по младежта и спорта в Общинския съвет Димитър Николов. В крайна сметка, след събиране на твърдата сума от 1043 лева и парите, начислени според спечелените точки, най-сериозна е субсидията за хандбалния „Локомотив”, който очаква малко над 19 000 лв. през тази година. Другият хандбален клуб „Раховец” е с 9 620 лв. Сред индивидуалните спортове най-голяма е субсидията на борбата – 7 725 лв., самбото е с 4 550 лв., канадската борба – 3 496 лв. таекуондо клуб „Хемус” – 3 325 лв. Бонус ще получат баскетболният „Локомотив” и волейболният „Импулс”. Поощрението е заради сериозната работа, която вършат и двата клуба и многото деца, които са обхванати в тези два спорта. Заради това им се дават по 500 лева допълнително, които ще бъдат извадени от заделения резерв. Клубовете ще получат субсидията си на три транша, като до края на април могат да разчитат на 50 % от сумата, до края на септември ще имат още 30 % и останалото ще бъде изчистено до декември. Разпределянето на годишната субсидия стана повод да се обсъдят и някои проблеми и искания на спортните клубове. Отново бе поставен въпрос за нова зала, тъй като „Никола Петров” определено вече е тясна за всички. На този етап обаче тази идея не стои пред Общината. „Проблемът е не толкова в намирането на финансиране за изграждането на залата. Пари могат да се намерят, има и частни интереси към инвестиции в спорта. Но една нова зала ще означава поне още 200 000 лв. годишно за поддръжката й. Общината и без това заделя доста средства за спорт и не може да се натовари с повече разходи“, обясни позицията си кметът инж. Добромир Добрев. Клубовете пък нямат желание да плащат наем и консумативи, така че новата зала засега не е приоритет. След ремонта на салона на ПГХТ „Проф. д-р Асен Златаров” той ще може да се ползва и от спортните клубове, така че да се намали малко натоварването на зала „Никола Петров”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " 400 000 лева получават спортните клубове в Горна Оряховица\t\t\t"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%83%d1%87%d0%b0%d1%81%d1%82%d0%b2%d0%b0%d1%85%d0%b0-%d0%b2-%d0%bd%d0%b0%d1%86%d0%b8%d0%be/", "text": "Студенти от Стопанската академия „Димитър А. Ценов” в Свищов за поредна година участваха в престижното национално състезание за финансови аналитици „CFA Research Challenge”. В състезанието, организирано от CFA Institute Bulgaria, участие взеха отбори и десетки студенти от икономическите висши училища и стопански факултети от цялата страна. За поредното силно представяне на отбора от свищовски студенти, номиниран от катедра „Финанси и кредит”, се пребориха третокурсниците от спец. „Финанси” Екатерина Ангелова, Христина Ангелова и Димитър Веселинов, и капитанът на отбора Васил Филев – IVк., спец. „Стопански и финансов контрол” (председател на Студентски съвет – организацията, оказала финансова подкрепа за участието на отбора в етапа от състезанието, проведен в София). За ментор от страна на катедра „Финанси и кредит” бе определен гл. ас. д-р Димитър Костов, а за методически консултант д-р Калоян Петков, участник в състезанията в предходни години. Организаторите на състезанието ангажираха за консултант от практиката на свищовския отбор Явор Ганев, експерт „Кредитен риск” в ING Банк. Първата среща, в която отборите получиха заданието си, се проведе на 24.11.2017 г. в Централното управление на ЦКБ в София. Мястото бе подбрано съвсем не случайно, тъй като тазгодишната задача беше особено предизвикателна и изискваше отборите да оценят холдингът-майка на ЦКБ – публичното дружество „Химимпорт“ АД. Съгласно стриктните правила на състезанието, оценката на съответното дружество се извършва по точно определен подход чрез използване на набор от аналитични модели. Крайният очакван резултат е отборите да направят аргументирана препоръка за акциите на анализираното дружество с три опции: BUY, SELL или HOLD с краткосрочен инвестиционен хоризонт. Студентите от СА „Д. А. Ценов” приложиха комплекс от аналитични модели и оценъчни техники, изучавани в бакалавърските курсове по „Финансов анализ”, „Финанси на фирмата”, „Инвестиции”, „Управление на портфейла” и „Бизнес оценяване”. Практически подготовката на свищовския отбор бе резултат и от устойчива работа на преподаватели и ментори по развитие на академичните курсове с финансово-аналитична насоченост. Програмата по учебната дисциплина „Финансов анализ”, по която се обучават свищовските студенти, е съобразена с програмата за обучение на сертифицирани финансови анализатори (CFA) още от 2002 г. Тогава пионерно в академичен учебник е включен компакт диск с обучаващи материали, като за съавтор в курса е включен и проф. Джони Холст от университет в Гьотинген. Централно място в работата на отбора заемаше метода за оценка на свободните парични потоци към капитала (FCFE), както и методи за сравнително оценяване, посредством пазарни множители. Наред с това бяха анализирани макроикономическата среда, финансовото състояние на дружеството чрез стандартни коефициенти и др. методи, позволени от условията на състезанието. Многоседмичният труд на свищовските студенти бе оформен в текстов доклад с обем 10 стр. и изпратен до оценяващата комисия на 17.02.2018 г. Заключителният етап на състезанието се проведе на 02.03.2018 г. в Парк-хотел „Москва” в София. Конкуриращите се отбори представиха резултатите си в презентация изцяло на английски език за лимитирано време от 10 мин. пред компетентно жури от CFA асоциацията в България с председател Калин Методиев от финансова група „Карол”. Отборът от свищовски финансови аналитици отново изпъкна с добра презентация и най-вече с изчерпателното изследване, резултат от което беше инвестиционна препоръка „HOLD” за акциите на „Химимпорт”. „Отличното представяне на нашия отбор е поредна оценка както за качеството на учебния процес в свищовската академия, така и за личните качества на ангажиралите се с предизвикателствата на състезанието студенти”, коментира менторът на отбора от Стопанска академия, гл. ас. д-р Димитър Костов. Той поясни, че според условията на състезанието, няма класиране, а се избира само един отбор от всички участвали, който да продължи в международната студентска надпревара, организирана от CFA Institute. Свищовските студенти, участвали в това престижното състезание на национално ниво ще получат сертификат за участие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Свищовски студенти участваха в национално състезание за финансови аналитици"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%b5-%d0%ba%d0%bb%d0%b0%d1%81%d0%b5%d0%bd-%d0%b4%d0%be%d1%81%d1%82%d0%be%d0%b5%d0%bd-%d0%b7%d0%b0-%d1%83%d0%b0%d0%b9%d0%bb%d0%b4%d1%8a%d1%80-%d0%bf%d0%b8/", "text": "Кубрат Пулев е топ представител в тежка категория, обяви авторитетният американски сайт boxingnewsonline. И нареди българинът в топ 5 сред претендентите на шампиона в тежка категория на Световния боксов съвет (WBC) Дионтей Уайлдър (САЩ), който преди дни нокаутира Луис Ортис (Куба). „Пулев се контузи преди боя с Антъни Джошуа, но остава класен претендент и достоен съперник за Уайлдър, който иска да доказва качествата си“, продължава изданието. Сред останалите най-подходящи опоненти са и британците Антъни Джошуа, Тайсън Фюри и Дейвид Хей, както и Джарел Милър (САЩ). А Джошуа, който е шампион на IBF, IBO и WBA, взе интересно решение. Той си избра за спаринг партньор бивш противник. През октомври Карлос Такам (Камерун) даде сериозен отпор на британеца, но в 10-ия рунд срещата бе прекратена от съдията без реална причина. Решението на арбитъра породи доста противоречиви коментари, и най-вече че реферите бранят Антъни.  Тогава Такам замени „на пожар“ Кубрат Пулев, който се отказа от битката зарази травма.  На 31 март Джошуа ще се бие с носителя на пояса на WBO Джоузеф Паркър (Нова Зеландия) в Кардиф. А утре вечер Тервел Пулев ще излезе срещу бившия №1 на Световната боксова асоциация (WBA) Валери Брудов в Берлин.", "date": "2018.03.09", "title": " Янките: Кобрата е класен, достоен за Уайлдър"}
{"url": "https://trud.bg/%d0%b7%d0%b0-10-%d0%b3-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b4%d0%b0%d0%bb%d0%b0-30-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b7%d0%b8%d0%bc%d0%bd%d0%b8-%d1%81%d0%bf/", "text": "Държавата е инвестирала близо 30 млн. лв. в зимни спортове за последните 10 години, обяви министър Красен Кралев от парламентарната трибуна.  „Отпуснати са 29 861 316 лева за подпомагането на състезатели в 5 вида спорт – ски, биатлон, кънки, хокей на лед, шейни на улей и естествени трасета – обяви Кралев. – Средствата са за всички възрасти. Финансирана е не само олимпийската подготовка, но и възстановяването им, участието в състезания от международния и държавния календар, закупуването на екипировка, както и ежемесечни премии на спортисти и треньори.“ В последните 3 зимни олимпиади България не успя да спечели медал, а най-добрите класирания бяха 5-то и 6-то място на Александра Жекова в бордръкроса съответно от Сочи 2014 и Пьонгчанг 2018, както и седмото място на Евгения Раданова в шорттрека от Ванкувър 2010.  „Олимпийските игри са само завършекът на един 4-годишен цикъл и българските спортисти записаха сериозни класирания“, продължи министърът. И постави на първо място успехите на Радослав Янков, който през 2016 г. спечели големия кристален глобус в сноуборда, а година по-късно завърши втори в генералното класиране и грабна малката световна купа в паралелния гигантски слалом.", "date": "2018.03.09", "title": " За 10 г. държавата дала 30 млн. лв. за зимни спортове"}
{"url": "https://trud.bg/%d0%b4%d0%b2%d0%b0-%d1%82%d0%b8%d1%80-%d0%b0-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%b7%d0%b0%d0%bf%d1%83%d1%88%d0%b8%d1%85%d0%b0-%d0%bf%d1%8a%d1%82-%d0%b5-79-%d0%b2-%d0%be%d0%b1/", "text": "Полски тежкотоварен камион препречи главния път Е-79 между Видин и Монтана и предизвика сблъск на два български ТИР, при които е ранен един мъж. Заради катастрофата шосето бе затворено за часове наред, съобщиха от Областната дирекция на МВР в Монтана. Произшествието е станало към 6,20 часа в петък между монтанските села Смоляновци и Белотинци. Призори полски камион се завъртял и блокирал платното по пътя към Дунав мост 2. Пътуващият след него към Монтана влекач „Рено Премиум” –собственост на видинска фирма с водач Владко В. /53 г./ спрял, но идващия отзад ТИР ДАФ на благоевградска фирма с шофьор Деян Д. /35 г./ от Пазарджик връхлетял върху „Реното” и го ударил. При удара е бил ранен пътник в първия ТИР – Николай Г. /39 г./ от Пазарджик, който е транспортиран в болницата в Монтана. Той е с порезна рана на стъпалото на левия крак и настанен на лечение. В катастрофата двата влекача са пострадали сериозно, машините са препречили път Е-79 и са блокирали платното. Движението е отклонено по страничен маршрут – път ІІІ 112. Полицията е извършила оглед на мястото, образувано е досъдебно производство. Най-вероятно сблъсъкът е станал заради заледен участък и несъобразена скорост, смятат експерти. Пътят край село Смоляновци често става арена на тежки автомобилни сблъсъци заради постоянния поток от ТИР-ове и неспазването на ограниченията от много от водачите. Повечето от катастрофите са с жертви и тежко пострадали, напомниха пътни полицаи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Два ТИР-а се удариха, запушиха път Е-79 в област Монтана"}
{"url": "https://trud.bg/%d0%bd%d0%b5%d0%b9%d0%bc%d0%b0%d1%80-%d0%bc%d0%be%d0%bb%d0%b8-%d0%b1%d0%b0%d1%80%d1%81%d0%b0-%d0%b4%d0%b0-%d1%81%d0%b8-%d0%b3%d0%be-%d0%bf%d1%80%d0%b8%d0%b1%d0%b5%d1%80%d0%b5/", "text": "Неймар е опитал да се свърже с хора в „Барселона“, за да ги помоли да го върнат обратно. Бразилецът е покрусен от отпадането на „Пари Сен Жермен“ и тотално разочарован от френския футбол. През лятото Неймар напусна Каталуния срещу 222 милиона евро (неговата откупна клауза) и дори съди бившия си клуб за 30 милиона. Нападателят не игра във втория осминафинал на Шампионската лига срещу „Реал“ (1:2), защото счупи костица на крака. Публична тайна е, че останалите в ПСЖ не го обичат заради привилегиите, които притежава. А Неймар си тръгна от „Барселона“, защото не искал да бъде в сянката на Лионел Меси. Именно като част от тризъбеца с Луис Суарес бразилецът бе част от най-смъртоносното нападение във футбола. След като избяга от „Барселона“, из цяла Каталуния бяха разлепени плакати, с които Неймар стана враг №1 на областта. контузията си в Бразилия.", "date": "2018.03.09", "title": " Неймар моли „Барса“ да си го прибере"}
{"url": "https://trud.bg/%d1%81%d0%bb%d0%b5%d0%b4-%d1%82%d1%80%d0%b0%d0%b2%d0%bc%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b4%d1%83%d0%b1%d0%be%d0%b2-%d1%81%d0%b5-%d0%bf%d1%83%d1%81%d0%bd%d0%b0-%d0%bd%d0%b0/", "text": "Световният вицешампион Владимир Дубов поднови тренировки след претърпяна травма на крака, която го спря за престижния турнир „Тахти къп“ в Иран миналия месец. Асът ни се включи в преборванията на националите по свободна борба на комплекс „Диана“ в столицата. В схватките стартираха и гостите от Англия, Гърция, Македония, Швейцария, както и Словения с натурализираните си осетинци. Чужденците са у нас на лагер за турнира „Дан Колов – Никола Петров“ в „Арена Асикс“, бивша „Фестивална“ (22-25 март). За надпреварата пристигат над 500 състезатели от 32 страни. Русия заяви първите си състави и в трите стила. Турция и Япония също пристигат с най-добрите си борци. Класиците са на подготовка в Тетевен, а жените – в Благоевград.", "date": "2018.03.09", "title": " След травма Владимир Дубов се пусна на преборванията"}
{"url": "https://trud.bg/%d0%b5%d0%b4%d0%b8%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%b8-%d0%b4%d0%b2%d0%b0%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d1%81%d0%bb%d0%b5%d0%b4-%d0%b8%d0%bd%d1%86%d0%b8%d0%b4/", "text": "Един човек е загинал, а други двама са пострадали при инцидент по време на рязане на дървета в града, съобщиха от ОДМВР – Видин. Сигналът за инцидента в близост до кино “Никра” в града е получен тази сутрин в 09.03 часа на тел.112. Трима работници, които подрязвали клони на дърво, паднали от автовишка. Мъжете били транспортирани във видинската болница. Единият е освободен след оказана медицинска помощ, другите двама настанени за лечение. По-късно в болницата единият е починал. Дежурна оперативна група извършила оглед на местопроизшествието. Случаят е докладван в прокуратурата. Уведомена е инспекцията по труда. Работата на разследващите продължава в рамките на образувано досъдебно производство по описа на РУ – Видин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Един загинал и двама ранени след инцидент при рязане на дървета във Видин"}
{"url": "https://trud.bg/%d0%b5%d0%ba-%d0%be%d1%87%d0%b0%d0%ba%d0%b2%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5-%d1%87%d0%b0%d1%81%d0%be%d0%b2%d0%bd%d0%b8%d1%86%d0%b8-%d0%b4%d0%b0-%d0%bd/", "text": "Европейската комисия изрази днес очакването нарушената работа на часовниците на континента да се нормализира до Великден. Тази година християните празнуват Възкресение в първите дни на април. Комисията уточни, че засега се изяснява откъде да бъдат наваксани недостатъчните количества ток в европейската енергийна система. Говорител на институцията отбеляза, че досега подобно нещо не се е случвало. Преди няколко дни стана ясно че, честотата на тока в европейската мрежа се понижи от началото на януари и това доведе до  . Европейска асоциация на операторите на електропреносни мрежи посочи, че са засегнати 25 страни на континента. Отклонението от обичайната за Европа честота на тока от 50 херца е причинено от недостатъчно снабдяване с енергия в района на Косово и Сърбия заради политическия спор между Прищина и Белград. Заради тези проблеми електрическите часовници изостават с около шест минути. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " ЕК очаква европейските часовници да наваксат изоставането до Великден"}
{"url": "https://trud.bg/%d1%81%d0%bb%d0%b5%d0%b4-%d1%82%d1%80%d0%b0%d0%b2%d0%bc%d0%b0-%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%b4%d1%83%d0%b1%d0%be%d0%b2-%d1%81%d0%b5-%d0%b2%d0%ba%d0%bb%d1%8e%d1%87%d0%b8-%d0%b2/", "text": "Световният вицешампион Владимир Дубов поднови тренировки след претърпяна травма на крака, която го спря за престижния турнир „Тахти къп“ в Иран миналия месец. Асът ни се включи в преборванията на националите по свободна борба на комплекс „Диана“ в столицата. В схватките стартираха и гостите от Англия, Гърция, Македония, Швейцария, както и Словения с натурализираните си осетинци. Чужденците са у нас на лагер за турнира „Дан Колов – Никола Петров“ в „Арена Асикс“, бивша „Фестивална“ (22-25 март). За надпреварата пристигат над 500 състезатели от 32 страни. Русия заяви първите си състави и в трите стила. Турция и Япония също пристигат с най-добрите си борци.  Класиците са на подготовка в Тетевен, а жените – в Благоевград. Снимки ЦВЕТАН ТОМЧЕВ", "date": "2018.03.09", "title": " След травма Владимир Дубов се включи в преборванията за “Дан Колов”"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b4%d0%b0%d0%bd%d1%87%d0%b5%d0%b2-%d0%bc%d0%b2%d1%80-%d0%b4%d0%b0-%d0%b2%d0%b7%d0%b5%d0%bc%d0%b5-%d0%bc%d0%b5%d1%80%d0%ba%d0%b8-%d0%b7%d0%b0-%d0%ba%d0%be/", "text": "Крайно време е Министерство на вътрешните работи да вземе сериозни мерки за контрол на дейността, която се извършва на битака в “Малашевци” и да спре терора върху живеещите там! Това заяви народният представител от групата на “БСП за България” Димитър Данчев. Той направи коментара в реплика на министъра на вътрешните работи. По време на днешния параментарен контрол Валентин Радев отговори на питане на Данчев и на Христо Проданов, също народен представител от “БСП за България”, по повод сигнали от граждани от “Малашевци” за нерегламентиран пазар за нови и употребявани стоки, в това число и лекарствени продукти с изтекъл срок на годност. Точно преди две седмици лидерът на Градския съвет на БСП – София Калоян Паргов и двамата народни представители Димитър Данчев и Христо Проданов бяха поканени от граждани от “Малашевци” на среща. В местното читалище “Пенчо Славейков-1919” хората поискаха битпазарът да бъде закрит. “Хората се оплакват, че всяка събота и неделя улиците около битпазара в “Малашевци” се превръщат в зона за свободна търговия на всякакви вещи, каза Димитър Данчев. – По улиците “Рояк”, “Жак Дюкло”, “Липов цвят” и “Лавандула” разстилат директно на земята вестници, мушами, найлони и подреждат всякакви стоки. Според гражданите, там се пласират и незаконно придобити вещи. Освен всичко друго, “търговците” и клиентите им създават огромен хаос в движението по посочените улици и преките около тях. Хората, които живеят в този район се оплакват от безразборно паркирани пред входовете на дворовете им автомобили”. Димитър Данчев е категоричен, че контролът, за който информира министърът на вътрешните работи, е крайно недостатъчен и трябва да бъде сериозно повишен. “МВР трябва да осигури редовни проверки на битака, както и да контролира движението по улиците около него, каза той. – И съвместно със Столична община да предприеме инициатива да бъде открита нова спирка на автобус №86 на входа да битпазара в дните, в които той се провежда”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Димитър Данчев: МВР да вземе мерки за контрол на търговията на битака в “Малашевци”"}
{"url": "https://trud.bg/%d1%80%d0%b5%d0%ba%d0%b0-%d1%80%d1%83%d1%81%d0%b5%d0%bd%d1%81%d0%ba%d0%b8-%d0%bb%d0%be%d0%bc-%d0%b7%d0%b0%d0%bb%d1%8f-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8-%d0%b7%d0%b5%d0%bc/", "text": "Залети земеделски земи, градини и дворове в русенското село Красен. Само за ден нивото на река Русенски Лом се е покачило с над метър и половина, а една от дигите изпуска вода, предаде  . Част от хората сами са опитали да изградят диги пред домовете си, но без особен резултат. Местните жители свързват бедата със закъснялото изпускане на язовирите в Попово и Баниска. Очаква се покачването на реката да продължи и през нощта, след което постепенно да започне да спада. „Имаме нужда от подсилване на дигите в по-ниските места, откъдето започва да прелива водата, но за селото конкретно няма опасност”, съобщи кметът на с. Красен Йорданка Чурова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Река Русенски Лом заля земеделски земи и дворове"}
{"url": "https://trud.bg/%d1%88%d0%b0%d0%bb%d0%be%d0%bc-%d0%bd%d0%b0%d0%b3%d1%80%d0%b0%d0%b4%d0%b8-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d1%81-%d0%b2%d0%b8/", "text": "Организацията на евреите в България “Шалом” връчи най-високото си отличие “Шофар” на българският патриарх Неофит. Почетния знак бе връчен от благодарност за борбата на църквата срещу дискриминирането на евреите у нас през периода 1941-1944 г. “През годините Българската православна църква и еврейската общност винаги са си спомняли за трудностите през времето на Втората световна война, но това е било и с чувство на благодарност за стореното от българските митрополити начело с екзарх Стефан и Българския патриарх Кирил”, обясни патриарх Неофит. “По-големите държави предадоха евреите, но България се възпротиви”, обясни д-р Александър Оскар председател на “Шалом”. Годишнината беше отбелязан с церемония с поднасяне на венци и цвята на Паметника на спасението в София, където присъстваха председателят на НС Цвета Караянчева, председателят на БСП-София Калоян Паргов, народни представители и представители на еврейското общество.", "date": "2018.03.09", "title": " „Шалом“ награди патриарх Неофит с високото отличие „Шофар”\t\t\t"}
{"url": "https://trud.bg/%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d0%b5%d0%ba%d0%b8%d0%bf-%d0%bd%d0%b0-%d1%81%d0%bf%d0%b5%d1%88%d0%bd%d0%b0%d1%82%d0%b0-%d0%bf%d0%be%d0%bc%d0%be%d1%89-%d0%b2-%d0%b1%d0%be%d1%82/", "text": "Поредно нападение над екип на Спешната помощ беше извършено днес в ботевградското село Новачене. Около 11.30 часа в РУ- Ботевград се получило обаждане от екип на спешна помощ с молба за съдействие по повод възникнал спор в с. Новачене. Автопатрул от полицейския участък в селото се отзовал незабавно на сигнала и преустановил конфликт, възникнал между медиците и сестрата на пациентка с хипертонична криза, която настоявала да се качи при нея в линейката, съобщиха от МВР. Мъжът на пациентката започнал да буйства – бутнал фелдшерката и ударил шамар на шофьора, обясниха от Спешната помощ пред  . След овладяването на ситуацията, пациентката била транспортирана безпроблемно до болницата в Ботевград. Полицейските служители проявили съпричастност и осигурили на сестра й транспорт до болничното заведение. За извършените от нея действия й е съставен протокол за предупреждение. Изясняването на всички факти и обстоятелства по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Нападнаха екип на Спешна помощ в ботевградско село"}
{"url": "https://trud.bg/%d1%87%d0%b8%d1%81%d1%82%d0%b0-%d0%bf%d1%80%d0%b8%d1%80%d0%be%d0%b4%d0%b0-%d0%b8-%d0%bf%d0%be-%d0%bc%d0%b0%d0%bb%d0%ba%d0%be-%d1%80%d0%b0%d0%b7%d1%85%d0%be%d0%b4%d0%b8-%d0%b7%d0%b0-%d0%b5%d0%bd%d0%b5/", "text": "Българското председателство постави акцент върху прехода към кръгова икономика при ефективното използване на ресурсите и намаляването на въздействието върху околната среда с цел постигане на устойчив растеж за целия Европейския съюз. Основната цел на Плана за действие на ЕС за кръговата икономика е всички суровини, продукти и отпадъци да бъдат използвани оптимално. Това ще доведе до увеличаване икономиите на енергия и намаляване емисиите на парникови газове. България насърчава провеждането на различни инициативи в тази посока, планирани от институциите и от неправителствения сектор. Конкретен пример за това е сградата на НДК, където със съдействието на МОСВ са осигурени контейнери за разделно събиране на отпадъци, а срещите се провеждат без пластмасови продукти. „Ние трябва да опазим околната среда от замърсяване с пластмаси. Освен това трябва да защитим моретата си от пластмасовите микрочастици. Днес направихме много важна първа стъпка към поемането на ангажименти, които ще ни позволят да изпълним обещанието за опазване на околната среда и здравето на нашите граждани.“ Това каза министърът на околната среда и водите Нено Димов на Съвета на министрите по околна среда на 5 март в Брюксел. По експертни оценки, в България се рециклират близо 40% от образуваните битови отпадъци от пластмаса, което е с близо 10% над средното ниво за ЕС. Основната част от рециклираните пластмасови отпадъци от бита представляват отпадъци от пластмасови опаковки, за които са въведени европейски цели по оползотворяване.", "date": "2018.03.09", "title": " Чиста природа и по-малко разходи за енергия? Това е кръгова икономика\t\t\t"}
{"url": "https://trud.bg/%d1%80%d0%b0%d0%b7%d0%bf%d0%be%d0%bb%d0%be%d0%b6%d0%b8%d1%85%d0%b0-180-%d0%b4%d1%83%d1%88%d0%b8-%d0%b2%d0%be%d0%b5%d0%bd%d0%b5%d0%bd-%d0%bf%d0%b5%d1%80%d1%81%d0%be%d0%bd%d0%b0%d0%bb-%d0%b2-%d1%81/", "text": "Около 180 души военен персонал бяха разположени спешно в Солзбъри, за оказване на помощ в разследването на   на бившия руски шпионин Сергей Скрипал и дъщеря му Юлия, съобщи Би Би Си. Сред пристигналите са военни морски пехотинци и специално обучени кадри за боравене с химически оръжия и обеззаразяване. В Солзбъри са повикани експерти по химически, биологически, радиоактивни и ядрени оръжия. От полицията съобщиха, че от Отдела за борба с тероризма са поискали помощта на военните, за да бъдат преместени превозни средства и предмети от сцената на инцидента, които могат да представляват заплаха за общественото здраве. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Разположиха 180 души военен персонал в Солзбъри"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%bf%d0%bb%d0%b0%d1%82%d0%b8-%d0%bf%d0%b0%d1%80%d0%b8%d1%87%d0%bd%d0%b0-%d0%b3%d0%b0%d1%80/", "text": "Кметът на Септември Марин Рачев е внесъл паричната гаранция от 130 хиляди лева по делото в специализираната прокуратура, която преди месец му повдигна 2 обвинения – за умишлена безстопанственост и за сключване на неизгодни сделки, с които е ощетил общината за стотици хиляди лева. Днес той се яви в Пазарджишкия окръжен съд по друго дело за неплатени данъци за времето преди да стане кмет. Марин Рачев съобщи, че сумата за колосалната парична гаранция е събрана от дарения на хора от Септември и околните села. “В действителност дори се събраха и повече пари от хора, които са съпричастни, които не искат общината да бъде въвличана в схемата на т.нар. спасители.”, каза Рачев пред  . Според него част от хората стоящи зад инициативата “Да спасим община Септември” от десет години въртели схеми, от които са изгорели не една и две фирми. “Работеща схема чрез изопачаване на фактите чрез полуистини, обезкоставяна на един куп фирми – големи, включително и Община София е била потърпевша от тези спасители и от фирмите, които стоят зад тях. Това са офшорни фирми, регистрирани на не знам си какви острови.”, заяви той. Всички проблеми на община Септември според кмета идвали от апетити към находището за минерална вода във Варвара. “Няма да им се получи схемата, която са я прилагали не само в община Септември, но тука ще ударят на камък.”, коментира той. Непосредствено преди началото на днешния процес в Пазарджишкия съд инициативният комитет “Да спасим община Септември” предостави на медиите извадки от последния доклад на Агенцията за държавна финансова инспекция, в който са констатирани множество нарушения от страна на кметския екип. “В доклада в рамките на 99 страници са посочени нарушения при разходването на общински пари и сключване на договори с приближени до кмета фирми. Основно с втората братовчедка на жената на кмета АДФИ е констатирало нарушение при доставка на горива. Община Септември само от фирма “Оил Транс ПЗ” ЕООД с управител Владимира Балджийска втора братовчедка на жената на кмета, тъй като не е проведена обществена поръчка, а според проверяващите това е трябвало да стане по реда на Закона за обществените поръчки.”, заяви юристът Борислав Малешков Кметът съобщи, че е завел дела за клевета срещу хора от инициативния комитет “Да спасим община Септември”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Кметът на Септември плати парична гаранция от 130 000 лева"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-126/", "text": "Изкупвачи на марихуана плъзнаха край Петрич и Сандански. Предлаганата цена е една най-високите за последните реколти.         Венчавки ще могат да се провеждат във фоайето, което е високо и с красиви архитектурни елементи, казва Кметът на столичния район Рангел Марков.           Празниците, песните и хората събират общността. Скриновете отвъд Дунава пазят стари търновски носии.                 Сирийската „симфония“ на руското формирование от наемници „Вагнер“. За войната в Грузия през 2008 г. са наети много западни частни инструктори – анализ на Димитър Гърдев.         Държавното обществено осигуряване вече е фалирало – коментар на Стоян Панчев.         Актрисата желае да се премести зад камерата.           Силует на Кобе Брайънт.           АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Вижте акцентите в броя на вестник “Труд” в събота, 10 март 2018"}
{"url": "https://trud.bg/%d0%ba%d0%b8%d0%bb%d0%be-%d1%82%d1%80%d0%b5%d0%b2%d0%b0-%d1%83%d0%b4%d0%b0%d1%80%d0%b8-15-%d0%b1%d0%be%d0%bd%d0%b0-%d0%bf%d0%be-%d1%81%d0%b5%d0%bb%d0%b0%d1%82%d0%b0/", "text": "До 15 000 лв. стигна цената на едро за килограм суха марихуана в селата край Петрич и Сандански. Изкупвачи обикалят и дават една от най-високите цени за последните няколко реколти. Предлагат и семена изгодно на бартер, научи “Труд”. Землищата на Петричко и част от Санданско са най-големият нарко производителен район в страната. От години там се добива канабис на открито, тъй като климатичните особености – топлината, почвата и т.н. са благоприятни за наркорастенията. Младите мъже от района масово се занимават с отглеждане на канабис, тъй като така се вадят бързи и лесни пари. Гледането на тютюн или зеленчуци е далеч по-трудоемко и неизгодно. С годините Петричко стана известно и със своите наркобаби и дядовци, след като внуци и синове на 80-90-годишни местни хора засаждат “тревата” на ниви, които се водят на имената на техните възрастни родственици. При завеждане на съдебни дела старците често поемат вината на внуците си. Но невинаги възрастните са невинни, има случаи и когато самите те се занимават с дрога, като обясняват, че само така оцеляват и си набавят доходи, разказаха полицаи. Тъй като делата се водят срещу собствениците на площите с канабис, през последните години стана модерно да се засаждат горските полянки. Там земите са от Държавния горски фонд и полицаите дебнат да заловят някого, когато дойде време да се прибира реколтата. Лятно време се използва и хеликоптер, от който се заснемат горските масиви в Беласица и Огражден, изработват се карти, по които ченгетата откриват наркоплантациите. На сезон полицията жъне и изгаря средно по 20-30 тона канабис и въпреки това продукция пак оцелява и  стига, за да захрани големите градове и родните курорти. Печалбите са големи, затова и производителите на канабис поемат риска да бъдат разкрити и осъдени. Според криминалисти, от един декар “трева” може да се докара печалба от 100 хиляди лева за производителя. От 100 стръка може да се добият около 7 кг суха марихуана. В последните месеци за най-високо качество цената може да надхвърли 14 000 лв. на едро, но ако сушените съцветия са смесени със смлени листа и стъбла, качеството е лошо и стойността рязко пада и до 7 000 лева за кило. Зависи също и какви количества се договарят и дали дрогата ще се продава у нас или в чужбина, където цената на килограм надхвърля 10 000 евро.   Бившият служител на „Пътни такси” на граничен пункт Кулата Христо Танчев-Факети е даден на съд за притежание на над 100 кг марихуана. Миналата есен криминалистите успяха да го спипат в дома му в село Тополница. На 3 октомври 2017 г. трима полицаи отишли при майката на Факети и докато говорели с нея на двора, усетили силна миризма на канабис. Извикали подкрепление и започнали претърсване. На тавана намерили над 107 кг зелена маса канабис. В протокол за претърсване и изземване Танчев посочил, че намереният канабис е негов и го е оставил да съхне. При изследвания се оказало, че съдържа 17,6 % от нарковеществото тетрахидроканабинол. Дрогата е оценена на 455 580 лв.   Нелегална оранжерия за канабис с материал за над 80 000 английски лири залови завчера полицията в Западен Йоркшир, след като забеляза покрив на къща, върху който за разлика от околните няма сняг. Бдителните английски полицаи предположили, че на въпросното таванско помещение в гр. Кийли действа голям топлинен източник като за тревна оранжерия и извършили проверка. Оказали се абсолютно прави – в четири стаи открили 322 растения индийски коноп, известен още като марихуана. При отглеждането на канабис на открито най-големи специалисти безспорно са нелегалните растениевъди в Латинска Америка. В страни като Мексико, Колумбия, Еквадор и др. най-често се прилага методът на комбинирано засаждане на канабис и царевица – ред канабис, ред марихуана. Така спецзвената с хеликоптери, които следят за нелегални плантации, трудно могат да видят наркотичните растения. Над 40 процента от марихуаната, която влиза в САЩ, е произведена в Мексико. Политиката на някои южни щати да разрешат отглеждането удря жестоко бизнеса на трафикантите.   Двата главни вида канабис са Сатива и Индика, които се смесват в хибриди в различно процентно отношение. Растенията и хибридите им виреят от векове и у нас, познати под имената коноп, гръсти или турското есрар. Индика са по-ефективни болкоуспокояващи и често се използват при лечение. Пациентите, използващи медицинска марихуана, най-често пушат индика късно следобяд или точно преди лягане, понеже опиянението, което принася е много успокоително. Смята се, че те идват от Африка и по-известните култивирани сортове са Синя Отрова (Blue Venom) и Син Сън (Blue Dream). Растенията, съдържащи повече Сатива, обикновено дават прилив на енергия, затова се използват денем. Сатива е характерна за Централна и Южна Азия, като по-известните сортове са Бяла Вдовица (White Widow) и Супер Лемън Хейз.  Има и трети вид канабис – Рудералис, виреещ в Русия по поречието на Волга и някои части на Азия, но той е най-малко култивиран, тъй като в него активното вещество тетрахидроканабинол е с най-ниско съдържание.  В България се отглеждат хибриди като “Холандец” и “Афганистанка” с преболадаващо процент на Сатива.   34 тона канабис са заловили полицаите и митничарите в цялата страна през миналата година. Това показва статистиката на МВР. През 2016 година количеството е било с около един тон повече. При различни акции са били изкоренени 16 087 стръка канабис. Отделно през миналата година били спипани 1579 килограма готова за пушене марихуана. Само през януари тази година полицаи и митничари са иззели 562 стръка канабис и 265 килограма марихуана. От началото на годината службите на МВР разкриха и 11 наркооранжерии. Всичките били модерно оборудвани – с изградени отоплителна, влагоподдържаща и вентилационна системи, както и сушилни с вентилационна система за изсушаване на вече готовата продукция. От началото на март криминалисти откриха две лаборатории в Ямбол. Предполага се, че те са били изградени в града, тъй като е близо до Бургас. Наркомафията още от зимата подготвяла “стоката си”, която да разпространява по южното черноморие през активния летен сезон, казаха криминалисти. Различни проучвания показват, че най-често у нас се употребява марихуана. Проучване сред 3700 ученици от 9 до 12 клас показва, че 21% поне веднъж са употребявали марихуана. 7,4 на сто от децата признали, че за първи път са пушили на възраст между 16 и 18 г. Между 13 и 15 г. марихуана са пробвали близо 11%, а под 13 г. – 1,7%. Като причина за първа употреба, учениците най-често посочват “от любопитство” (6,9%), “за удоволствие” (5,8%) и “от скука” (4,1%). Един от начините за разкриване на домашни наркооранжерии са високите сметки за ток, признаха криминалисти. Когато производител на марихуана оборудва лаборатория, потреблението на електричество скача в пъти. При подобни случаи инкасаторите съобщават на полицията и се извършва проверка. За да избегнат полицейски акции, наркопроизводителите измислили хитър начин – крадат фарове на джипове “Фолксваген Туарег” и “Порше Кайен”. Те били енергоспестяващи и осигурявали идеалната пропорция между светлина и топлина за развитието на канабиса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Кило „трева“ удари 15 бона по селата\t\t\t"}
{"url": "https://trud.bg/%d1%81-%d0%bf%d0%be%d1%87%d0%b8%d1%82-%d0%ba%d1%8a%d0%bc-%d0%be%d1%81%d0%b2%d0%be%d0%b1%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5/", "text": "Университетът по библиотекознание и информационни технологии издаде специален брой на  , посветен на 140-годишнината от Освобождението на България. Главният редактор на това луксозното издание е  , а председател на международната редколегия е  . Вестникът се разпространява безплатно и предлага на читателите ценни документални свидетелства (аналитични и обзорни текстове, снимки от музейни и лични архиви, изображения на произведения на изкуството), които илюстрират мащабите на Руско-турската освободителна война. За политическото кредо на Любен Каравелов разказва в подробна статия  . Синтезът на политика и поезия в личността на Ботев е разгледана в есето на   „Ботев като упование”. В поредица от статии експерти от Националния военно-исторически музей показват чрез фотоси и факти героичния път на Ботевата чета и участието на Българското опълчение, което е осветлено с необходимата конкретика. Виждаме на снимки опълченци от Видинския край, войводите Иван Кършовски, Панайот Хитов и Иван Зерделийски; припомняме си Никола Корчев – последният знаменосец на Самарското знаме. В статията си „Цената на свободата”   изнася факти за българското участие: стотиците хиляди загинали от мирното население, както и в реалните бойни действия, където са взели участие 12 000 опълченци, 25 000 въоръжени доброволци, стотици разузнавачи, които улесняват действията на руската армия и заблуждават турските генерали. За заслугите на граф Николай П. Игнатиев и за днешните интерпретации на делото му читателите ще прочетат в поредица от материали, дело на  . В статия на Калина Канева научаваме за подпоручик Мамишев от Стоманената батарея, защитавала Шипченския проход. В друга нейна статия се хвърля светлина и върху малко известни фигури, заслужили нашата почит: един от тях е Юджийн Скайлър, секретар на американската легация и генерален консул в Цариград. Освен дипломат, той е адвокат и първият преводач и издател на Иван Тургенев в САЩ, приятел на Лев Толстой. Именно Скайлър посреща американския журналист Макгахан и го придружава при отразяването на жестоко потушеното Априлско въстание.  припомня, че в защита на българите след Априлското въстание се издигат гласовете на най-светлите умове през епохата: Юго, Достоевски, Толстой, Дарвин, Гарибалди, Менделеев. Изследователят отдава дължимото на цар Арлександър ІІ и проследява пътя на ген. Гурко: освобождението на Търново, Казанлък, Стара Загора, София, както и величието на битката при връх Шипка. Говори за обсадата на Плевен и далновидните ходове на ген. Тотлебен, за участието на руси, българи, румънци, украинци, финландци, поляци, народната милиция, горските чети в тази велика кауза, която той определя като „върхов израз на единството на българската нация”. В статията си „От „Здравствуйте, братушки” до „Опълченците на Шипка”   анализира последователните житейски и творчески препятствия пред Иван Вазов, за да напише емблематични творби за драматичните събития от Априлското въстание, за борбите ни и за освобождението: „Русия”, „Векът”, „Към Европа”, „Разходка до Баняса”, „Горда Стара планина…”, „Падна Плевен”, „Здравствуйте, братушки!”, „Топът заехтя!”, „Погребените солдати”, „Голгота”, „Изгнаниците” и др. Години по-късно Вазов ще напише и „Опълченците на Шипка”. В есето си „Отговорност пред истината”   говори за забележителната дата 4 януари 1878 г., когато войските на ген. Гурко влизат в София и тя става главният център на възстановената ни държавност: „Свободата на Отечеството не е удобна забрава на историческите истини в името на примамливи, но чужди на кръвта идеи. Не е самолюбие или властнически егоизъм. Свободата не се дава даром и има висока цена… Русия е нашата освободителка, а пролятата върху олтара на Отечеството кръв е свята и животворна!” Още в това специално издание на „За буквите” – за „Родното книгопечатане в Цариград” (изследване на  ), за други велики личности, обявили се срещу кървавите престъпления на Турската империя (в статия на   от НИМ), за изложба, посветена на Руско-турската освободителна война (текст на  ), за художниците, запечатали батални, разтърсващи сцени в своите картини.", "date": "2018.03.09", "title": " С почит към освободителите"}
{"url": "https://trud.bg/%d1%80%d0%b5%d0%ba%d0%b0-%d1%81%d0%ba%d1%8a%d1%82-%d0%bd%d0%b0%d0%b2%d0%be%d0%b4%d0%bd%d0%b8-%d0%b4%d0%b2%d0%be%d1%80%d0%be%d0%b2%d0%b5-%d0%b8-%d0%bc%d0%b0%d0%b7%d0%b5%d1%82%d0%b0-%d0%b2-%d1%81%d0%b5/", "text": "Остава бедственото положение в община Хайредин заради преливащи язовири. Безсънна нощ очаква много от жителите в района. Най-проблемен е язовир „Рогозен 1”, който е с частично разрушен преливник. От вчера там са съсредоточени екипи на пожарната от четири области. Повишено е вниманието и към язовир “Бързина”. Река Скът наводни дворове и мазета в село Крушовица, община Мизия, съобщи  . От общината съобщиха, че няма пряка опасност за живота и имуществото на населението. Вместо на площада, жителите на селото се събират на моста над река Скът. Водата вероятно идва от изпускането на язовир „Рогозен” и още няколко водоема в района. Според кмета на селото дигата не е достатъчно надеждна. В село Бързина част от евакуираните се прибраха по домовете си, но тревогата остава. Екипите на пожарната от Враца, Монтана, Плевен и София отводняват с помпи язовир „Рогозен 1” през стената. Работи се в тежки условия, а ако техниката аварира, се налага да бъде теглена с трактор. „Спрямо вчера преливането е по-малко, в момента преливат около 6,5 кубика, вчера бяха около 8-9 кубика, реката може да поеме 10 кубика без проблеми за населението”, обясни Емил Димитров, гл. инспектор “Надзор на язовирните стени и съоръжения” пред БТВ. „Бедственото положение ще остане, докато сме сигурни, че притокът на язовира е спрял”, съобщи кметът на Хайредин Тодор Алексиев. В момента в язовира постъпва толкова вода, колкото се изпуска и продължава да руши стените на преливника. От община Хайредин не планират евакуация на населението тази нощ, но имат готовност, ако това се наложи. Дават и нощни дежурства.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Река Скът наводни дворове и мазета в село Крушовица"}
{"url": "https://trud.bg/%d0%bd%d0%be%d0%b2%d0%b8-3-%d0%b0%d0%ba%d1%82%d0%b0-%d0%b7%d0%b0-%d0%bd%d0%b5%d0%b8%d0%b7%d0%bf%d0%bb%d0%b0%d1%82%d0%b5%d0%bd%d0%b8-%d0%b2%d1%8a%d0%b7%d0%bd%d0%b0%d0%b3%d1%80%d0%b0%d0%b6%d0%b4%d0%b5/", "text": "Нови 3 акта за неизплатени възнаграждения на бивши миньори и работници съставила Инспекцията по труда в Кюстендил през 2017 година на мини “Бобов дол”, съобщи  . За същото нарушение е санкционирано и ръководството на рудник “Фундаментал” в Бобов дол. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Нови 3 акта за неизплатени възнаграждения на бивши миньори са съставени на мини „Бобов дол“"}
{"url": "https://trud.bg/%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d1%81%d0%b0-6-%d0%bf%d1%8a%d1%82%d0%b8-%d0%bf%d0%be-%d0%b1%d1%8a%d1%80%d0%b7%d0%b8/", "text": "Фалшивите новини се разпространяват в интернет 6 пъти по-бързо от истинските, но това се дължи повече на самите потребители, отколкото на компютърни програми тип ботове, предаде АФП. Това показа ново изследване на експерти от Масачузетския технологичен институт, което обхваща периода от 2006 до 2017 г. и около 126 000 новини – истински и лъжливи, пуснати в туитър от 3 млн. души над 4,5 млн. пъти. За установяване на разликата между истински и фалшиви новини екипът е използвал данни на 6 независими организации за фактологични проверки, сред които “Сноупс” и “Политифактс”. Изследването показало още, че има 70% по-голяма вероятност една фалшива новина да бъде препубликувана в туитър в сравнение с реална информация. Неверни статии и коментари се разпространяват по-бързо и по-обхватно във всяка една сфера, но най-вече в политическата. Ръст на политически статии менте е отбелязан по време на президентските надпревари в САЩ през 2012 и 2016 г. В интервю за АФП, публикувано вчера, еврокомисарката за цифровата икономика Мария Габриел заяви, че ЕС трябва да удвои усилията си за борба с феномена “фейк нюз” именно в предизборни кампании. “Именно в период на избори можем да видим колко голям ефект имат този феномен върху гласоподавателите”, заявява Габриел.", "date": "2018.03.09", "title": " Фалшивите новини са 6 пъти по-бързи\t\t\t"}
{"url": "https://trud.bg/%d0%be%d0%be%d0%bd-%d0%b2-%d1%81%d0%b8%d1%80%d0%b8%d1%8f-%d0%b2%d1%81%d0%b5-%d0%be%d1%89%d0%b5-%d0%b5-%d1%82%d0%b2%d1%8a%d1%80%d0%b4%d0%b5-%d0%be%d0%bf%d0%b0%d1%81%d0%bd%d0%be-%d0%b7%d0%b0-%d0%b4/", "text": "Твърде преждевременно е да се говори за връщане на бежанци в Сирия, защото ситуацията там остава несигурна и опасна, заяви днес върховният комисар за бежанците на ООН, цитиран от Ройтерс. “Осемдесет и девет процента от сирийците, с които разговаряхме в Ливан, казват, че искат един ден да се върнат в Сирия, но почти всички смятат, че сега точно не е моментът”, заяви Филипо Гранди на конференция в ливанската столица Бейрут. “Много хора се страхуват да не бъдат мобилизирани в армията и да се наложи да се бият, затова трябва да договорим амнистия и освобождаване от задължението да служат в армията”, заяви Гранди. Повече от милион сирийци избягаха в съседен Ливан след избухването на войната през 2011 г., което е около една четвърт от ливанското население. Тъй като сирийското правителство си връща контрола върху все повече територии и сраженията приключиха в повечето части на Сирия, някои ливански политици призоваха сирийските бежанци да се завърнат в родината си. Гранди обаче изтъкна несигурната обстановка в райони като Африн и провинция Идлиб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " ООН: В Сирия все още е твърде опасно, за да се връщат бежанците"}
{"url": "https://trud.bg/%d0%bf%d0%b0%d0%b4%d0%bd%d0%b0-%d1%87%d0%b0%d1%81%d1%82-%d0%be%d1%82-%d0%ba%d0%be%d0%b7%d0%b8%d1%80%d0%ba%d0%b0%d1%82%d0%b0-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0/", "text": "Отчупи се парче от фриза на козирката на Националната библиотека „Св. Св. Кирил и Методий” в столицата. Парчето е паднало пред сградата, за щастие няма пострадали, информира  . Инцидентът е станал около обяд. На мястото са изпратени екипи на пожарната и полицията, а районът е отцепен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Падна част от козирката на Националната библиотека в София"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d1%89%d0%b5-%d0%bf%d0%be%d1%81%d0%b5%d1%82%d0%b8-%d0%bf%d1%80%d0%b8%d0%b1%d0%b0%d0%bb%d1%82%d0%b8%d0%b9%d1%81%d0%ba%d0%b8/", "text": "Папа Франциск ще посети Литва, Латвия и Естония през септември, предаде Ройтерс, като се позова на Ватикана. Това ще бъде първата папска визита в прибалтийските страни от 25 години. Между 22 и 25 септември папата ще посети Вилнюс и Каунас в Литва, Рига и Аглона в Латвия и Талин в Естония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Папа Франциск ще посети прибалтийските страни през септември"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d0%b4%d0%b2%d0%b0%d0%bc%d0%b0-%d0%b8%d0%b7%d1%82%d0%be%d1%87%d0%b8%d0%bb%d0%b8-%d0%bf%d0%b0%d1%80%d0%b8-%d0%be%d1%82/", "text": "Окръжната прокуратура във Велико Търново внесе в съда обвинителен акт срещу двама мъже теглили пари от дебитна карта на възрастна жена. Обвинението срещу Сашо А. е за това, че на 9 октомври миналата година в Павликени нахлул в къща и  задигнал 120 лева и дебитна карта на стопанката. Андрей Д. пък бил негов съучастник. Обвиняемите са осъждани. След като докопали картата на старицата, двамата изтеглили от банкомат на четири пъти общо 290 лева. Същия ден в сметката на бабата била преведена пенсията и. Потърпевшата изтеглила 100 лева. След като се прибрала закачила в антрето на дома си чантата, в която били парите и дебитната и карта с лист с написан пин. Преди престъплението, двамата извършители минали покрай дома на пострадалата с каруца, спрели и позвънили на входната врата. Предложили на стопанката да купи от тях дърва за огрев и орехи, но жената отказала. Тогава Сашо А. я помолил да го пусне в къщата, за да отиде до тоалетна. Докато бил сам в жилището, в антрето видял дамската чанта, открил в нея портмонето и взел банковата карта, листа с ПИН кода и наличните 120 лв. След това бързо си тръгнал. По пътя Сашо А. обяснил на Андрей Д., че е откраднал банкова карта двамата източили наличната сума. По-късно, същият ден, пострадалата установила кражбата и картата била блокирана. Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.09", "title": " Изправят на съд двама, източили пари от дебитна карта на старица"}
