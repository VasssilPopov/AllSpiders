{"url": "https://trud.bg/%d0%b1%d1%83%d1%80%d1%8f%d1%82%d0%b0-%d0%b0%d0%bb%d0%b1%d0%b5%d1%80%d1%82%d0%be-%d0%bf%d1%80%d0%b8%d1%87%d0%b8%d0%bd%d0%b8-%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b8-%d0%b2/", "text": "Седем души са загинали, а двама души се водят изчезнали в следствие на наводненията в Куба, причинени от бурята Алберто, съобщават от кубинската Гражданска защита, предаде AFP. Загиналите са мъже на възраст между 26 и 77 години, които са се удавили в централната и източната страна на острова, а двамата изчезнали са мъже на 18 и 51 години. Според властите безотговорно поведение е причина за смъртта им. Повече от 40 хиляди души са евакуирани от четири централни провинции на Куба, рафинерията „Сиенфуегос“, ключова за кубинската икономика е преустановила работа за няколко дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Бурята Алберто причини наводнения и взе 7 живота в Куба"}
{"url": "https://trud.bg/%d0%b5%d0%b4%d0%b8%d0%bd%d0%b8%d1%8f%d1%82-%d0%b2%d0%be%d0%b4%d0%b0%d1%87-%d0%be%d1%82-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%bf%d1%80%d0%b8-%d0%b2%d0%b8%d1%82/", "text": "Водачът на циментовоз, който пострада днес при  на стария път в участъка под виадуктите на Витиня е приет в Спешно отделение на УМБАЛ “Св. Анна” – София. Това съобщиха от пресцентъра на лечебното заведение. Хоспитализиран е в КАИЛ (реанимация) с политравма – фрактури на двата крака и фрактура на ръка.", "date": "2018.06.02", "title": " Единият водач от катастрофата при Витиня е в реанимацията на УМБАЛ “Св. Анна”"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%b3%d1%83%d0%b1%d0%b8-%d0%bf%d0%be%d0%bf%d1%83%d0%bb%d1%8f%d1%80%d0%bd%d0%be%d1%81%d1%82-%d1%81%d1%80%d0%b5%d0%b4-%d0%bc%d0%bb%d0%b0%d0%b4%d0%b5%d0%b6/", "text": "Младежите в САЩ предпочитат различни социални мрежи и платформи като „Ютюб“ и „Инстаграм“ пред Фейсбук, сочи проучване на „Пю рисърч сентър“, информира  . Едва 51% от младежите на възраст между 13 и 17 години използват Фейсбук, което е с 20% по-малко от последното проучване през 2015 г. Почти всички от тях притежават или имат достъп до смартфон, а 45% от тях са почти постоянно в интернет. 85% от младежите предпочитат платформата за споделяне на видеа „Ютюб“, собственост на „Гугъл“, 72% – платформата за споделяне на снимки „Инстаграм“, собственост на „Фейсбук“, а „Снапчат“ е с дял от 69%, сочи проучването. Основният стимул за младежите да използват дадена платформа е до колко тя е популярна сред връстниците им според „Пю“ и в това отношение няма промяна в нагласите. Въпреки това, тийнейджърите от по-бедни семейства са по-склонни да са активни във Фейсбук. Притежаването на смартфон се е превърнало в неизменна част от живота на младежите в САЩ, като 95% от тях притежават подобно устройство. Това е с 22% повече от последното проучване на „Пю“ през 2015 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Фейсбук губи популярност сред младежите в САЩ"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%87%d0%b0%d0%bd%d0%b8-%d1%81%d0%b5-%d1%83%d0%b4%d0%b0%d0%b2%d0%b8%d1%85%d0%b0-%d0%b2-%d0%bf%d0%be%d0%bc%d0%be%d1%80%d0%b8/", "text": "Двама пловдивчани са се удавили в Поморие. Те били на плаж пред заведението “Атриум” в морския град, когато влезли да се къпят в морето, но не изплували. Трагедията е огромна. Вероятната причина за нещастието е мъртвото вълнение, казаха очевидци. Плажът е пред заведението и Гранд хотел Поморие, уточниха местни жители. Мъжете влезли w топлата морска вода, която вчера бе около 28- 30 градуса. Те обаче не предвидили, че “Мъртвакът” ги дебне и единият влязъл доста навътре, но се схванал и течението започнало да го дърпа в ямите си. Приятелят му се опитал да помогне, но и той започнал да потъва. Единият от удавените е на 30, вторият на 32 години. Продавач на кафе, младо момче, видяло какво се случва и се хвърлило да ги спасява. В морето се хвърлил и друг мъж, който успял да измъкне само продавачът на кафе, който за малко също не се озовал в лапите на мъртвака. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Двама пловдивчани се удавиха в Поморие"}
{"url": "https://trud.bg/%d0%bc%d0%b0%d1%89%d0%b0%d0%b1%d0%b5%d0%bd-%d0%be%d0%b1%d0%b8%d1%80-%d1%81-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%ba%d0%be%d0%bb%d0%b0-%d0%b2-%d1%80%d0%b8%d0%bc/", "text": "Италианската полиция издирва извършителите на мащабен обир в Рим. Задигнат е оборот на супермаркет на стойност 1,5 млн. евро. Обирджиите са карали автомобил с българска регистрация, но тяхната националност не е известна, съобщи  Обирът е станал до супермаркет на известната римска пътна артерия „Виа Аурелия“. Четирима маскирани мъже пристигнали с Фиат Добло с българска регистрация и нападнали трима охранители на брониран автомобил за инкасо. Той бил паркиран до сградата, за да вземе оборота на магазина. Нападателите носели полицейски жилетки и били въоръжени с автомати и въздушни пушки. Всичко явно е станало мигновено, защото никой от хората наоколо не е успял да реагира. Един от нападателите заплашил да взриви бомба, но инцидентът се разминал дори без изстрели. След като взели инкасото на стойност милион и половина евро, обирджиите избягали към центъра на града. Полицията продължава да издирва дръзките престъпници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Мащабен обир с българска кола в Рим"}
{"url": "https://trud.bg/%d0%b1%d1%83%d0%bc-%d0%bd%d0%b0-%d0%b7%d0%b0%d1%81%d1%82%d1%80%d0%b0%d1%85%d0%be%d0%b2%d0%b0%d1%82%d0%b5%d0%bb%d0%bd%d0%b8%d1%82%d0%b5-%d0%b8%d0%b7%d0%bc%d0%b0%d0%bc%d0%b8-%d1%81-%d0%ba%d0%be%d0%bb/", "text": "Отбелязва се бум на застрахователните измами с коли у нас. Близо 20% от кражбите на автомобили са фиктивни, показват данните на полицията. Собствениците ги дават за разфасоване в автоморгите, а след това прибират застрахователната премия, твърдят разследващите. Кражбата на линейка в Пловдив също е фиктивна. Прибира я не автокрадец, а собственик, който я е дал на лизинг, но не си е получил вноските, информира  По подобна схема стават и измамите в бизнеса с „Kаското” на средния клас коли. „Автомобил, който е технически неизправен и ремонтът му струва една значителна сума, гражданинът решава да го обяви за откраднат, вместо да си го поправи”, обясни Антон Дерменджиев от сектор „Автокражби” на СДВР. В моргите колите се изкупуват почти на безценица, след това се разфасоват и продават на части. „Ако автомобилът е застрахован за 10 хиляди лева, те го взимат за 1000 лева, 1500 таван. За гражданина е важно да го пласира някъде, парите ще си ги вземе от застрахователната компания”, разясни Дерменджиев. „Обикновено този тип измами се случват с автомобили с по-значителна стойност – за 30-40, дори 100 хиляди лева”, заяви Кирил Бошов, изпълнителен директор н азастрахователна компания. Другият хит са схемите с фалшиви катастрофи. Бошов показва снимка на кола след ПТП през септември 2016 г. в САЩ и снимка от оглед след извършено ПТП на 3 април 2017 г. в България. „Сами виждате, че става въпрос за един автомобил”, посочи Бошов. Вече смачканите в чужбина возила се регистрират у нас, а след това измамниците инсценират катастрофа и прибират застраховката. От бранша признават, че щетите им са за стотици хиляди годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Бум на застрахователните измами с коли – 20% от кражбите били фиктивни"}
{"url": "https://trud.bg/24-%d0%b4%d0%b0%d1%80%d0%be%d0%b2%d0%b8%d1%82%d0%b8-%d0%b4%d0%b5%d1%86%d0%b0-%d0%bf%d0%be%d0%bb%d1%83%d1%87%d0%b8%d1%85%d0%b0-%d1%81%d1%82%d0%b8%d0%bf%d0%b5%d0%bd%d0%b4%d0%b8%d0%b8-%d0%b8-%d0%b3%d1%80/", "text": "На 24 деца от цялата страна бяха връчени награди по време на тържествена церемония за отличаване на победителите във финалния национален етап на конкурса “Рицарят в мен”. Той се състоя на Деня на детето – 1 юни, петък в Националния дворец на децата в София. Събитието се организира всяка година от Ордена на Рицарите Тамплиери на Йерусалим – Велик Приорат България. Водещ на тържествената програма и един от организаторите бе Велик Офицер на Ордена у нас – проф. д-р Юлия Николова. Пет от отличените деца получиха едногодишни стипендии. Средствата се осигуряват от фонда за даровити деца на Ордена на Рицарите Тамплиери. Останалите малчугани бяха отличени с грамоти и награди като победители в конкурса за детска рисунка. Инициативата “Рицарят в мен” е част от годишния календар на Министерството на образованието, а за осигуряване на прозрачност на отделните етапи от конкурса съдействие оказва вестник “Училищно дело”. “Не позволявайте на дребните хора да ви убедят, че мечтите ви са прекалено големи и дръзки”. Това пожела Велик Приор на Велик Приорат България генерал-майор (о.р.) проф. Румен Ралчев на децата по време на церемонията. Той благодари на организаторите, домакините и гостите на събитието и поздрави победителите в конкурса, както и всички деца по повод техния празник – 1 юни. “Всички рисунки са печеливши. Първоначално бяха над 8 хил., а на финала останаха 100 (…). Вярвайте в доброто и в красивото, не губете детското си очарование и живейте според законите на християнските добродетели” пожела още Великият Приор. Ние работим като рицари на светлината, подчерта той и изрази благодарност към дамите и рицарите за последователната им 5-годишна работа по инициативата “Рицарят в мен”. Сред гостите на тържеството бяха представители на Националния дворец на децата, които предоставиха зала за събитието безвъзмездно; представители на Регионалния инспекторат по образование-София; членове на журито на конкурса; г-жа Янка Такева, председател на Синдиката на българските учители, г-н Виолин Неделчев, който за втори пореден път е носител на приза Учител на годината; Светлана Тилкова-Алена; Камндери на Команерии на Ордена; експерти към МОН, родители и гости. И виждам аз рицар в съня си  как препуска през ширни поля.  По-бърз е от Северен вятър,  да брани нашата чудна страна. И друг рицар виждам как здраво  държи меча в свойта ръка,  а с другата нежно погалва  русокоса детска глава. Отварям очите и сякаш  аз рицар съм смел и добър,  огън в сърцето ми грее,  подвизи чакат ме вън. Малкото коте, което  там на дървото седи,  чака то горко и клето  рицар над него да бди. Там пък пожар се запалил,  тичам със кофа в ръка,  бързо вода да налея  и да помогна на стара жена. Ех, има още толкова много  хора, що чакат подкрепа една,  думичка блага, усмивка, прегръдка,  или протегната приятелска ръка. Рицар съм аз!  И в днешното време  място все още има за мен!  Скъпи приятели, нека заедно пазим  бъдещето на тези,  що идат след утрешния ден!", "date": "2018.06.02", "title": " 24 даровити деца получиха стипендии и грамоти\t\t\t"}
{"url": "https://trud.bg/%d1%80%d0%be%d0%bc%d0%b0%d0%bd%d1%82%d0%b8%d0%ba%d0%b0-%d0%b2%d0%bc%d0%b5%d1%81%d1%82%d0%be-%d0%bf%d0%b0%d1%80%d0%b8-%d0%bd%d0%b0-%d0%ba%d0%be%d1%80%d1%82%d0%b0-%d1%80%d0%be%d0%bb%d0%b0/", "text": "Днес големият тенис означава и големи пари. Спортът е сред най-комерсиалните, а началото на този процес е през 1968-а, когато Съветът на турнирите от Големия шлем разрешава на професионалисти да участват. По ирония на съдбата шампионката на „Ролан Гарос“ същата година е аматьорка – американката Нанси Ричи. Така тя няма право да получи полагащия й се награден фонд, възлизащ на 5000 франка (равняващи се на близо 8000 евро днес). „Беше ужасно, но такива бяха правилата – разказва 75-годишната Ричи. – Почти всички американки тогава бяхме с аматьорски статут и не можехме да получаваме пари от наградни фондове.“ И досега тя е единствената тенисистка печелила титла от Големия шлем с непрофесионален статут и едва ли ще има друга. Няколко седмици по-късно Ричи е в Куинс, където тогава има и турнир за жени. Но и двата финала са отменени заради дъжд, а за достигането си до женския тя  получава ваучер на стойност 250 паунда. „Ако бяха пари, щях да ги вложа в банката, но с ваучера трябваше да си купя нещо – спомня си Ричи. – Нямах представа какво точно, но после обиколих магазините и видях един порцеланов сервиз, който много ми хареса. Пратих го у дома, но оттогава съм го използвала само два пъти.“ Тенисистката все пак става професионалистка и дори е членка на „Оригиналните 9“, които през 1970-а се отцепват от официалните турнири и правят своя верига. Впоследствие организацията се превръща в Женската тенис асоциация (WTA), която и до днес администрира женския тенис. „Дотогава можех да си платя хотела, не особено луксозен, и храната – признава Ричи. – Имах късмет, че родителите ми не ме изгониха от вкъщи. До 70-а живях при тях, после се омъжих. Сега нещата са съвсем различни.“ Тя смята, че в основата на победите й е била по-добрата физическа подготовка. „Момичетата, които бяха станали професионалистки, непрекъснато пътуваха, играеха по една среща на ден и отново тръгваха нанякъде – разказва Ричи. – Не съм сигурна дали тогава играеха пълни мачове. Нямаха възможност да тренират пълноценно като мен. Затова съм побеждавала  дори Били Джийн Кинг, просто бях в много по-добра форма от нея.“ Париж през 1968-а е доста по-различен от днес. Тогава френската столица е разтърсвана от безредици, транспортът е парализиран и много от участниците на „Ролан Гарос“ не успяват да стигнат до комплекса, което води до голям брой откази в първия кръг. Братът на Ричи – Клиф, каца в Люксембург заедно със свои колеги и плаща 100 долара за такси до Париж. Помня, че организаторите ни помолиха да се преместим по-близо до комплекса, тъй като нямали бензин за колите, с които ни караха – спомня си Нанси. – Смених три хотела. Беше ужасно, телефоните не работеха и не можехме да се обадим вкъщи, за да успокоим близките си. Навсякъде из града бяха разпилени боклуци, сякаш бяхме в тъмните векове. Но точно когато спечели титлата, стачката свърши и успях да се обяда на родителите ми и да им кажа, че съм шампионка. Беше невероятно!“ Липсата на връзка с баща й е проблем, тъй като именно той се явява неин треньор, макар и от разстояние. Но заради стачките брат й не успява да напусне Париж след отпадането си при мъжете и така липсата е запълнена. „Не съм сигурна дали той щеше да остане заради мен, но нямаше избор – казва Ричи. – Извадих голям късмет, тъй като той се оказа също толкова добър в наставленията, колкото и баща ми. Мисля, че това беше ключът към успеха. Трябва да му дам половината от трофея, защото няма как да му да половината от наградния фонд.“ Но американката не би заменила романтиката от онези времена с огромните суми от наградни  фондове сега. „Страхотно е като си помисля, че ние сложихме началото на професионалния тенис за жени – казва тя. – А и днес едва ли щях да спечеля големи суми. Аз съм едва 158 сантиметра и нямаше да имам големи шансове срещу момичетата по над 180 см, които играят сега.“ Сегашните тенисистки разполагат с армии от фенове, които ги засипват с лайкове в социалните мрежи. Но и в онези времена Ричи не е страдала от липса на внимание. „Получавах доста писма, но не им отговарях – спомня си Нанси. – Веднъж се прибрах от Австралия, а майка ми ми каза: „Сигурно ще ме убиеш, но си пиша с Мери, която толкова те харесва“. Така трябваше да започна кореспонденция с едно британско момиче. Сега е най-добрата ми приятелка. Помня, че през 68-а дойде заедно със свои приятелки на „Ролан Гарос“. Бяха отседнали в хотел на повече от 10 км от кортовете и всеки ден идваха пеша до тях. Наистина не можех да си представя защо го правят.“ Сега обаче ходенето е любимото занимание на Ричи. Преди 18 години тя чупи крак и оттогава не играе тенис, а поддържа форма с разходки от по 5-6 км в местен парк. От спорта й е останала страстта към постиженията. „Навъртяла съм 500 км от 1 януари досега“, твърди тя. Днешният тенис не й е много интересен. „Сега играта е „Бум, бум, бум и после бум“, няма различни стилове, няма сервис-мрежа – смята Нанси. – Понякога ми става скучно да ги гледам.“ Но все пак е любопитна кой ще вдигне трофея на „Сюзан Ленглен“ 50 години след нея. „Наистина искам да видя Симона Халеп като шампионка, защото стигна толкова близо в последните години – казва Ричи. – Може би сега ще е нейната година. Но и Петра Квитова прави добър сезон.“", "date": "2018.06.02", "title": " Романтика вместо пари на корта, „Ролан Гарос“ преди 50 г."}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-166/", "text": "1938 “извинителни бележки” на депутати, някои за по няколко дни, са приети от началото на мандата, показа справка за “Труд”. Отсъствията са платени с над 300 000 лв.     Пет акта за нарушения бяха съставени на 5 заведения. Законът ще се спазва безкомпромисно, заяви вицепремиерът.         Българската криптовалута Левкойн набира скорост. Общото планирано количество е 9 млн.         Но той си остава самотник сред другите в Евросъюза – коментар на Тимоти Гартън Аш, “Гардиън”.           Българинът не смята, че трябва да плаща за музика, казва Емил Димитров – син в интервю за “Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Вижте акцентите в броя на вестник “Труд” в неделя, 3 юни 2018"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%be%d0%b1%d0%b2%d0%b8%d0%bd%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%82%d0%b5-%d0%ba%d1%80%d0%b5%d0%b4%d0%b8%d1%82/", "text": "Турският министър на икономиката Нихат Зейбекджи критикува изявления на международните рейтингови агенции за турската икономика и банковата система, обвинявайки ги, че действат целенасочено, съобщи Hurriet daily. “Разглеждаме изявленията на “Фич” и “Мудис” за Турция в този период като направени с цел да подкрепят хора с манипулативен и спекулативен подход. Ние не ги смятаме за здравословни, а за прибързани и обслужващи определени цели”, заяви той на среща на управляващата Партия на справедливостта и развитието в егейския окръг Денизли. “Тези оценки в предизборен период не означават нищо за нас. Тези институции ще променят подхода си след (изборите на) 24 юни, точно както променяха прогнозите си за растежа на Турция четири или пет пъти през 2017 г.”, добави министърът. Вчера агенция “Мудис” заяви, че възнамерява да намали рейтинга на страната, а агенция “Фич” – че наблюдава банките. Турската лира загуби около 20 процента от стойността си тази година на фона на геополитически рискове, засилване на долара и задълбочаване на безпокойствата относно засилването на контрола от страна на президента Реджеп Тайип Ердоган върху паричната политика след изборите на 24 юни, след които предстои преминаване към изпълнителна президентска власт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Турция обвини международните кредитни агенции в “спекулативни изявления”"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b8-%d0%ba%d0%bc-10-%d0%bd%d0%b0-%d0%b0-2/", "text": "Напълно е възстановено движението при км   в двете посоки, съобщиха от АПИ. Около 12.00 ч. беше възстановено движението в посока София, а трафикът на леките коли в посока Пловдив досега се осъществяваше в аварийната лента поради претоварване на катастрофиралата цистерната с олио и отстраняването и от пътното платно. Товарът трябваше да се прехвърли изключително внимателно заради опасността от разливането му на платното, което би довело до пълно затваряне на магистралата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Възстановено е движението при км 10 на АМ „Тракия“"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%bd%d0%b0-%d0%b3%d0%ba%d0%bf%d0%bf-%d0%ba%d1%83%d0%bb/", "text": "На българо-гръцката граница трафикът е интензивен и затруднен на граничен контролно-пропускателен пункт Кулата, съобщават от Гранична полиция. Леките автомобили и автобуси преминават на едно трасе, товарните – на второ, а третото не функционира, поради извършване на ремонтни дейности на гръцка територия. На българо-турската граница трафикът е интензивен на ГКПП Капитан Андреево с ГКПП Лесово за товарни автомобили на изход. На българо-румънската граница трафикът е нормален на всички гранични контролно-пропускателни пунктове. На българо-сръбската граница трафикът е нормален на всички гранични контролно-пропускателни пунктове. На българо-македонската граница трафикът е нормален на всички гранични контролно-пропускателни пунктове.", "date": "2018.06.02", "title": " Гранична полиция: Трафикът на ГКПП Кулата е затруднен"}
{"url": "https://trud.bg/%d0%bd%d0%b0%d0%b4%d1%8a%d1%85%d0%b2%d0%b0%d1%82-%d1%81%d1%8a%d1%80%d0%b1%d0%b8%d1%8f-%d1%81-10-%d0%bc%d0%bb%d0%bd-%d0%b5%d0%b2%d1%80%d0%be-%d0%bf%d1%80%d0%b5%d0%bc%d0%b8%d1%8f/", "text": "Сръбският национален отбор ще получи 10 млн. евро отборна премия при триумф на мондиала в Русия. Това съобщи президентът на федерацията Александър Вучич по време на среща с треньорите и играчите на отбора. За участие на финал финансовият бонус е 5 млн. от европейската валута, а излизане от групите се равнява на 500 хиляди. Последното участие на мондиал бе през 2010 година, когато отборът отпадна още в груповата фаза.  Сега „плавите“ ще мерят сили с „Коста Рика“ (17 юни), Швейцария (22 юни) и Бразилия (27 юни) за място на 1/8-финалите.", "date": "2018.06.02", "title": " Надъхват Сърбия с 10 млн. евро премия"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d1%82%d1%80%d0%b0/", "text": "Катастрофа блокира в събота движението по пътя Велико Търново – Русе край село Самоводене, в района на разклона за Пребраженския манастир. Ударили са се два леки автомобила – румънски и български с великотърновска регистрация. Пострадал е водачът на румънския автомобил. Откаран е за преглед във областната болница в старата столица със съмнение за фрактура на пръста. Преминаването на автомобили през мястото на инцидента се осъществяваше в едната лента. Екипи на Пътна полиция регулираха движението.", "date": "2018.06.02", "title": " Катастрофа блокира движението по трасето Велико Търново–Русе при Самоводене"}
{"url": "https://trud.bg/%d0%b7%d0%bb%d0%b0%d1%82%d0%bd%d0%b0%d1%82%d0%b0-%d0%ba%d0%be%d0%ba%d0%be%d1%88%d0%ba%d0%b0-%d0%b2%d0%b5%d1%87%d0%b5-%d1%81%d0%bd%d0%b0%d1%81%d1%8f/", "text": "Днес приключва международното оръжейно изложение „Хемус 2018“. За тазгодишното издание на Пловдивския форум пристигнаха 69 компании от 17 държави. Нека не ги изброяваме всичките, за да не пропуснем някой. Като организаторите, например. В официалния преслист липсваше името на Швеция, а щандът на СААБ бе един от основните в изложбата – точно срещу главния вход. Щом световни реномирани оръжейни компании дойдоха в България да покажат най-новата си продукция, значи ни уважават и признават родните достижения в бранша. Иначе никой не би пристигнал да си губи времето в държава без перспектива в сектор, който ако не влага високи технологии, няма как да оцелее и да е конкурентно способен. Именно това подсказа в словото си при откриването на форума президентът Румен Радев. А скритите знаци в думите му бяха, че не бива само да сме консуматор на продукция, която по принцип генерира върхови научни постижения, но и производител, който да въоръжава родната войска и да изнася. Трудно ли е? Да, но не и невъзможно. Зам.-икономическият министър Алексанър Манолев съобщи, че миналата година родният военнопромишлен комплекс е изнесъл продукция за 1,2 млрд. евро. Изтъркан шаблон е, но верен, че военната индустрия я наричат кокошката, която снася „златни“ яйца. Или пък „златната“ кокошка и т.н. Вариациите са различни, но знаменателят е общ – става дума за най-печелившият бизнес навсякъде посвета. Не от днес и вчера, а от древни времена до днес. Затова войната като обществено явление скоро няма да изчезне, тези които печелят от този бизнес, няма да позволят това. Но това е друга тема. След 10-ти ноември България преживя много заблуди и цената на тези халюцинации, уви, още плащаме. Особено в сферата на отбраната. В зората на демокрацията имаше един премиер, прякорът му бе Урко – така се казваше една маймуна, главен герой в популярен от 90-те години сериал. Защото беше „красив“ и първосигнален като нея – всичко му миришеше на комунизъм. Той въведе у нас и някои католически традиции, чужди на православната ни вяра, но да не се отклоняваме. Та този премиер се беше обградил с едни съветници – задгранични. И те му шепнеха, че България не бива повече да произвежда и изнася оръжия за държави, които раждат тероризъм. И започна да коли безмилостно златната кокошка. А другите след него я довършиха. Защото да произвеждаме оръжия било нехуманно. Такъв бе претекстът. И се случи това, което трезвите умове предупреждаваха. България започна „доброволно“ да отстъпва оръжейни пазари, където имаше традиционно добри позиции. Военно-промишленият ни комплекс започна да умира, хиляди работници бяха изхвърлени на улицата и семействата им започнаха да мизерстват. Умножете средно по четири за всеки съкратен работник, който храни и издържа семейство, и ще осъзнаете социалната драма, която предизвика срива на отбранителната ни индустрия. Нали се сещате, че в пазарите, които ние ос­во­бодихме доброволно и от политическа глупост, веднага се наместиха други. Които започнаха да печелят за наша сметка. Не знам дали ви е известно, но в ония години, които оплюхме под чужда диктовка, родният военно-промишлен комплекс внасяше всяка година в хазната 4-5 млрд. долара чиста пара. Не знам дали ви е известно и това – че с тези пари, по точно с част от тях, превъоръжавахме армията. Военният бюджет се харчеше само за текуща издръжка, заплати и социална политика. Затова войската ни при „омразния социализъм“ не страдаше от липса на средства, беше боеспособна и боеготова (това са различни понятия) и можеше надеждно да ни защити. По тогавашни параметри отстъпвахме единствено, и то в някои отношения, само на турската армия. Но и това е друга тема. Къде сме сега? Знаете – почти на дъното. Та ако се върнем на тазгодишното издание на „Хемус“ няма как да не забележим, че промяна вече има. Макар и бавна, трудна, но е видима. Военнопромишленият ни комплекс изправя снага. Това е добър знак. Естествено, че не бива да го пришпорваме още отсега да се равнява с конкуренцията, която е пред нас с доста обиколки заради политическото навеждане, за което стана реч. По – важното е България да я управляват политици, които не тичат угоднически пред вятъра и не са забравили думите на желязната лейди Маргарет Тачър, че никъде по света безплатен обяд няма. И да знаят, че когато външен „благодетел“ ни потупва по рамото, винаги е за наша сметка. Помните ли, когато ни накараха да си нарежем ракетите SS-23 „Скъд“. Бяхме ги купили за около 1 млрд. преводни рубли. Тогава висшето военно ръководство предложи за компенсация да поискаме една ескадрила съвременни изтребители или един дивизион далекобойни реактивни системи за залпов огън, тъй като тези, с които разполагаме сега, бият само на 21 км. Познайте какъв беше отговорът на политиците- нещо като среден пръст.   Да се кара самолет е много лесно, така се изцепи един мастит политик по време на една предизборна кампания. А да се управлява или пилотира изтребител „Грипен“ никак не е трудно. Почти като детска играчка е. В това се убедиха журналистите, дошли да отрязат откриването на „Хемус 2018“. Щандът на СААБ, където бе изложен тренажор за пилотиране, бе една от атракциите. Достатъчен е 10 минутен инструктаж, за да седнеш в пилотската кабина и да излетиш. Тренажорът възпроизвежда 1:1 всякакви ситуации. На една колежка даже й се зави свят. Аз, например, излетях при хубаво време и кацнах при снеговалеж и насрещен вятър. Унищожих и трите „вражески“ изтребителя. Така ми казаха шведите, дано е вярно, защото са възпитани хора и малко се съмнявам. С тренажора летите над реална местност. Може да се свали и от сателитна карта. На колега, например, му дадоха възможност да управлява „Грипен“ над района Панминчжон в Северна Корея.", "date": "2018.06.02", "title": " “Златната” кокошка вече снася"}
{"url": "https://trud.bg/%d0%bd%d0%b0%d1%82%d0%be-%d0%bd%d1%8f%d0%bc%d0%b0-%d0%b4%d0%b0-%d0%b7%d0%b0%d1%89%d0%b8%d1%82%d0%b0%d0%b2%d0%b0-%d0%b8%d0%b7%d1%80%d0%b0%d0%b5%d0%bb-%d0%bf%d1%80%d0%b8-%d0%bd%d0%b0%d0%bf%d0%b0%d0%b4/", "text": "Генералният секретар на НАТО Йенс Столтенберг каза, че алиансът няма да защитава Израел в случай на нападение от Иран, предаде Асошиейтед прес. Столтенберг заяви в интервю за германското сп. “Шпигел”, че Израел е партньор, но не е член на НАТО и предоставяните от алианса “гаранции за сигурността” не се отнасят за него. По думите му НАТО не участва в усилията за постигане на мир в Близкия изток или в конфликти в региона.  Той направи коментара в момент на засилващо се напрежение между Израел и Иран.", "date": "2018.06.02", "title": " НАТО няма да защитава Израел при нападение от Иран"}
{"url": "https://trud.bg/%d0%b4%d0%b8%d0%b0%d0%bd%d0%b0-%d0%b8%d0%b2%d0%b0%d0%bd%d0%be%d0%b2%d0%b0-%d0%b0%d0%b9%d0%bb%d0%b5%d1%80-%d0%b7%d0%b0-%d1%80%d0%b5%d0%b6%d0%b8%d0%bc%d0%b0-%d0%bd%d0%b0-%d0%b4-%d1%80-%d0%b5%d0%bc%d0%b8/", "text": " При идването си в медицинския център на д-р Емилова тази пролет Диана носи няколко снимки отпреди 3-4 години, за да е убедителна, когато изказва дълбоката си благодарност към лекарката. Още при първия си престой в началото на 2016 г. жената стопява 10 кг, 7 от които мазнини. Постига го само за 14 дни плодолечение и 7 дни захранване. Преди това Диана живеела с убеждението, че закръглената фигура е нещо нормално и се хранела според установените в семейството й навици. Често консумирала тестени храни, месо, колбаси, торти и сладкиши. Сега си дава сметка, че водени от любов към наследниците, родителите, бабите и дядовците често избират за трапезата вкусни, но вредни и разболяващи неща. Жената знаела за програмата на д-р Емилова още от ученическа възраст, но в плановете й не попадало намерение да я потърси. Решила да го направи, когато стресът, безсънието и стягането в гърдите станали всекидневни. Диана вече живеела в Германия и работела в системата на здравното осигуряване. Напрежението и ангажиментите не й оставяли много време да помисли за здравето си и избрала да се довери на българската традиция- плодове, чай и мед за лечение и тонус. Изследванията в медицинския център показали, че жената има нарушен глюкозен толеранс и хиперинсулинизъм /предшестващи появата на диабет тип 2, повишени нива на лошия холестерол, дефицит на витамин D3 и витамин В12, проблеми с бъбреците. Като по поръчка още в първия ден от престоя на Диана се случило редовната лекция на д-р Емилова да е за диабета и многобройните случаи за овладяването му в медицинския център. На следващия ден имало лекция за принципите на здравословното хранене. Подреди ми се много ценен и точно балансиран пъзел, спомня си младата жена. И бързо разбира, че е необходима сериозна промяна в нагласите и мисленето. И че безконтролното тъпчене не спасява от нервно напрежение, а трупа килограми, болести и лошо настроение. За Диана програмата минава много леко, оплакванията бързо отзвучават, изчезва упоритото главоболие, сънят се нормализира. Жената участва в организираните в центъра многобройни спортни занимания и решава да направи в бъдеще почивката си активна, за да задържи добрите резултати. Тя има всеотдайната подкрепа на съпруга си, с когото заедно направили собствена революция във всекидневието. Принципът, който Диана извлякла от лекциите на д-р Емилова и всичко, видяно в центъра й, е че бялото брашно, бялата захар и солта се излишни. В менюто трябва да присъстват много сурови плодове и зеленчуци, бобови и други постни храни. Похапването на десерти, чипсове, пакетирани продукти е забравено и заместено с полезно дневно меню – фурми, нарязани от дома зеленчуци, ядки. Семейството консумира рядко животински храни, предимно козе мляко или козе сирене. Достъпът до биопродукти в Германия е много облекчен, на голяма популярност се радват фермерските пазари и предлаганите от тях доставки до домовете, споделя Диана. През май т. г. жената тежи 59 кг и широката й усмивка показва най-убедително, че е постигнала хармония със себе си и света. Не само е задържала стопените 13 кг, а е здрав и убеден в своите възможности да контролира живота си млад човек. Не е измислена никъде по света диета, с която да се постигне всичко това, убедена е Диана. Само плодолечението, съчетано с двигателна активност, гарантира успех. Подбираме ситни пресни картофи – 300 г. Измиваме ги и прибавяме 1-2 скилидки необелен пресен чесън, по 1 клонка розмарин и мащерка, по 1 щипка самардала, червен пипер, куркума и чубрица. Прибавя се вода, да покрие дъното, разбърква се и се пече 35-40 мин. на 160 градуса. Сервира се със сос, приготвен от блендиране на 1 шепа кашу, соево мляко- да покрие кашуто, 1/2 сок от лимон, 1/2 скилидка обелен чесън. Украсява се със ситно нарязан копър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Диана Иванова Айлер за режима на д-р Емилова: Лечението с плодове отнема килограми и трупа радост\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%be%d1%82%d0%ba%d1%80%d0%b8-%d1%81%d0%b5%d0%b7%d0%be%d0%bd%d0%b0-%d0%bd%d0%b0-%d0%bf%d1%80%d0%be%d0%b2%d0%b5/", "text": "Вицепремиерът по икономическата и демографска политика Валери Симеонов провери внезапно заведения в курорта Слънчев бряг, и то в първия ден на откриване на сезона. Дали се спазва законът за шума бе основна цел на инспекцията, която той извърши съвместно със служители на Охранителна полиция към ОДМВР-Бургас. Във всички пет проверени заведения: „Ла Кубанита“, „Кокона“, „Арена Клуб“, „Графити“, както и бившата дискотека „Оксижен“, която тази година носи друго име –”Рейнбоу”, бяха констатирани нарушения и съставени актове. „Същата анархия, същите безобразия… Днес е първия ден от сезона, заведенията по улиците отново са надули уредбите си… Трябва да се възстанови ред и той ще бъде възстановен“, заяви Симеонов. По думите му, едно от заведенията миналото лято е било проверявано 15 пъти. -“Законът ще се спазва безкомпромисно”, коментира той и увери, че такива проверки ще се правят през цялото лято. Законът забранява в открити заведения да има озвучаване след 23,00 ч. Музиката обаче и в петте проверени заведения бе брутално усилена. Любопитен факт бе, че след появата на вицепремиера бяха взети светкавични мерки и децибелите бързо намалени, т.е. станаха по- ниски от плажната ивица, коментираха очевидци. Вицепремиерът Валери Симеонов напомни, че горещият телефон за сигнали за нередности, извършвани не само в черноморските курорти, но в цялата страна, вече е открит. Той призова гражданите да проявяват по-голяма активност и заяви, че сигнали за нетърпим шум има не само от Черноморието, но и от малки градчета, които са подложени на еженощен тормоз от цигански сватби. В социалните мрежи се появиха видеоклипове от акцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Валери Симеонов откри сезона на проверките в Слънчев бряг (ВИДЕО)\t\t\t"}
{"url": "https://trud.bg/%d0%b0%d0%ba%d1%86%d0%b8%d0%be%d0%bd%d0%b5%d1%80%d0%b8%d1%82%d0%b5-%d0%bd%d0%b0-%d1%84%d0%b5%d0%b9%d1%81%d0%b1%d1%83%d0%ba-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%be%d1%81%d1%82%d0%b0/", "text": "Годишната среща на акционерите на „Фейсбук“ е събитие, на което обикновено не се случва нищо интересно. Тази година обаче, то премина в изблици на гняв и разочарование от страна на инвеститорите към директорите на компанията, зад която стои година, изпълнена със скандали, посочва „Ен Би Си Нюз“. Американската телевизия съобщи, че срещата на моменти е приличала на “бунт”, в който инвеститорите “са разпъвали на кръст” с въпроси основателя на компанията Марк Зукърбърг. Въпросите са били свързани с неговото управление и начинът, по който се е отнесъл към скандала със събиране на информация от потребителите на социалната мрежа от страна на компанията „ Кеймбридж Аналитика“ („Cambridge Analytics“). „Последвайте Джордж Вашингтон, а не Владимир Путин“, се обърна един от инвеститорите към Зукърбърг. Такова изявление в американските медии се тълкува като призив на инвеститорите Зукърбърг да последва решението на Джордж Вашингтон, с което той се оттегли от поста – президент на САЩ и да направи същото, като се оттегли от поста на изпълнителен директор на компанията. Телевизията съобщава, че по време на избора за членове на Управителния съвет на “Фейсбук”, една жена е прекратила срещата и е призовала акционерите да предотвратят избирането на Зукърбърг за негов член. Въпреки това всичките осем членове на Управителния съвет, включително Зукърбърг, бяха преизбрани. Заседанията на общото събрание на акционерите обикновено са формалност, тъй като избирателната дейност в компанията е контролирана от Зукърбърг и тесен кръг хора около него, с което на практика е невъзможно да премине подобна инициатива на акционерите за уволнението му, освен ако той не реши сам да се оттегли. На срещата бяха отхвърлени всичките 66 инициативи, предложени от акционерите, сред които и тази за изменение на правото на глас, с което Зукърбърг би изгубил специалните си права при гласуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Акционерите на “Фейсбук” поискаха оставката на Зукърбърг"}
{"url": "https://trud.bg/%d1%88%d0%b0%d1%82-%d0%bd%d0%b0-%d0%ba%d0%b0%d1%82-%d0%b3%d0%bb%d0%b0%d0%b2%d0%b0%d1%82%d0%b0/", "text": "Катаджийска патрулка КИА се престроява вляво през двойно непрекъсната линия на маркировката, засичайки друг автомобил, и преминава на червено с ляв завой от бул. „Драган Цанков“ към ул. „Лъчезар Станчев“. Това би могло да бъде началното ви впечатление, ако за пръв път отивате към КАТ-София. Случаят е истински, стана пред очите ми тази седмица. По-страшното е, че бързането на катаджиите донякъде е разбираемо за всеки обитател на тази улица, където се помещава и редакцията на вестник „Труд“. Защото от въпросното кръстовище до най-близките паркинги (100-200 метра) в сутрешните пикови часове шофьорите понякога отвисяват по 10-20 минути. Пътните платна около КАТ по цял ден са задръстени от паркирали коли, от разтоварващи автовози (защо, по дяволите, са задължителни?!), от преминаващи тирове и какви ли не други МПС в какви ли не ситуации. А „паяците“ само усложняват още повече движението, дозатягайки зверската тапа, която се образува в стеснението на улицата при входа към гишетата (те са цяла отделна тема). В другата част на „Лъчезар Станчев“ – откъм „Г. М. Димитров“, пък сутрин човек може да бъде блокиран зад волана и по половин час. Да регистрираш автомобил в КАТ-София е приключение, което се разказва с години, Нотариус, който заверява документи в „офис“ в микробус, паркинг за 3 лв. на започнат час, който сигурно печели повече от чалгаджийница в Студентски град, тенекиени бараки за застраховки и еко такси, през които преминават милионни обороти, и опашки, които се формират от предишната вечер, а даже и от събота за понеделник. Плюс мургави амбулантни търговци, предлагащи джобни електрошокове и ножове. Случва се покрай новия си автомобил някой водач да се сдобие с моторна резачка например (и този пример е истински и скорошен). Това е едно от онези места в столицата, чието съществуване председателстващата Съвета на ЕС България не би могла по никакъв начин да обясни на другите страни-членки. А може би тъкмо затова трябваше да го включи в културната програма на председателството. Бездруго отсреща има офиси на Министерството на културата, там е и Музеят на социалистическото изкуство. В този ред на мисли – една идея от мен. След като безумието на КАТ в „Дървеница“ най-после бъде прекратено, прословутите „канали“ да бъдат превърнати в музей на прехода. Където, разбира се, почетно място трябва да заемат и някои катаджийски атрибути… Така описаната картина, разбира се, не е от вчера, а от дълги години. Просто в началото на всяко лято се влошава до немай къде. На този фон   и неговия заместник Стефан Балабанов в четвъртък беше последвана от забележителни констатации. „Те установиха редица проблеми, за отстраняването на които ще се търсят бързи решения от професионалното ръководство“, съобщи пресцентърът на МВР. Еврика! Това е все едно И да обявиш откритието си на всеослушание пред цялата държава. Нещо повече – да го направиш за пореден път. „Не мога да си обясня това спокойствие – да гледаш как хората висят по опашки, нервират се, тормозят се и да чакаш със сила да дойде някой да те кара да го променяш. В КАТ в София и в Пловдив колите се точат с часове. Нямали компютри. Допотопна работа. Нямали и тоалетни, какво им пречи да сложат химически. И сайт нямат, за да напомнят на хората кога да си сменят номерата. Стоят фирми и вършат тази работа. Държавата взема 2 лв., а банката за тях – 3. Няма пос терминали. Архивът им е в мазе. Всеки си е направил столче и си работи.“ Това констатира премиерът Бойко Борисов миналата година по същото време. Да не би пък затова сега да се оказа с 10 акта… Разбира се, това беше абсурден пример от поредния сериозен проблем на „Пътна полиция“ – със системата за отчитане на платените глоби. Все пак прави му чест на министър Радев, че се е изправил лице в лице с изнервените граждани, които моментално са го на…товарили с неприятностите си. И най-вече, че пресцентърът на вътрешното министерство съобщи за това знаменателно събитие, и то придружавайки съобщението с богат и недвусмислен снимков материал. „КАТ – София е тотална щета“, написал гражданин до министъра във фейсбук, което преляло чашата. Но Радев осъзнал и друго: „Една жена от 3 часа сутринта чака. Ами, освен че чака и си губи времето, тя в момента не работи, а ни изкарва заплатите на нас – държавните служители“. Господин министър, в природата нищо не се губи. Следващия път наминете и през кафенетата в белия блок откъм „Драган Цанков“ и ще видите там печелившите с техните дебели ланци и скъпи анцузи. Ще ми се цялата история наистина да беше обмислена прелюдия към следващата новина за деня – че регистрацията на автомобили ще се извади от КАТ и ще премине към транспортното министерство. Според информацията на „Труд“ около тази идея са се обединили представители на различни институции и неправителствени организации, участвали в  , ръководено от вътрешния министър. Според официалното съобщение на МВР експертите са се запознали с идеята първичният преглед за техническа изправност и регистрацията на МПС да преминат под контрола на Изпълнителната агенция „Автомобилна администрация“ (бившата ДАИ). Предвид „славата“ и на тази институция, перспективата не изглежда никак розова. Но поне показва някаква мисъл в посока промяна на статуквото. Регистрациите на автомобили да се правят в общинските служби, които са 24 в София и няма да има струпване,  . Той посочи, че освен това така общината веднага ще си прибира и пътния данък. Според него за сверка на номерата и за проверка на техническото състояние могат да се използват пунктове за годишен технически преглед и това също ще отнема минути, а не часове чакане. Важното е да не стане като с Румяна Бъчварова, която през 2015 г. като МВР шеф имаше проект да извади в отделна служба извън министерството регистрацията на МПС, както и издаването на документи за самоличност. Обаче дойдоха поредните предсрочни избори…", "date": "2018.06.02", "title": " Шат на КАТ главата\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%be%d1%82%d0%b1%d0%be%d1%80-%d0%be%d1%82-%d0%b2%d0%b8%d1%81%d1%88%d0%b0%d1%82%d0%b0-%d0%bb%d0%b8%d0%b3%d0%b0-%d0%b1%d0%b5%d0%b7-%d0%b1%d1%83%d0%ba%d0%bc%d0%b5%d0%b9%d0%ba/", "text": "Всички 20 отбори от Висшата лига имат на екипите си букмейкърска компания, спонсорираща клубовете от най-популярното първенство в света. При седем от тях – Борнемут, Кристъл Палас, Стоук Сити, Съндърланд, Уотфорд, Уест Хем и Уест Бромич, спонсорът е основен и името му стои отпред на фланелката. При останалите надписът е или на гърба, или на ръкава, или на гащетата. Изследването показва, че букмейкърите са инвестирали 100 милиона евро за година в английския спорт, а впечатляващата сума от 80 милиона е отишла във футбола. Различните клубове се ориентират и към различен модел на партньорство. Така например Маратонбет е   на Юнайтед за цял свят с изключение на Китай и САЩ. Още през 2013 година Бодог пък подписва с Арсенал, като по договор „артилеристите” рекламират компанията в Азия. Челси пък има договор с Бетфеър за Европа, но без Британия, Италия и Ейре, където тази функция се изпълнява от Пади Пауър. Дори неатрактивен отбор като Борнемут пък получава 6 милиона евро на година. Британските анализатори на пазара констатират изключителния бум на рекламите на букмейкъри във футбола, при положение, че първият такъв   се появява в непретенциозния Фулъм едва през 2002 година, а сега обичайните доскоро бирени компании са изтласкани на заден план. Тази тенденция от Англия прави още по-странно предложението за промяна в Закона за хазарта, което да забрани рекламирането на букмейкъри и лотарийни игри. Самите футболни клубове, както и голяма част от волейболните и баскетболните отбори, вече заявиха, че подобна промяна ще е пагубна за бъдещето. Букмейкърите пък биха изтеглили не само рекламата си от страната, но и биха преориентирали пазара си към другите страни, което може да доведе хазната до големи загуби.", "date": "2018.06.02", "title": " Няма отбор от Висшата лига без букмейкър на екипите"}
{"url": "https://trud.bg/%d1%89%d0%b0%d1%81%d1%82%d0%bb%d0%b8%d0%b2-%d0%ba%d1%80%d0%b0%d0%b9-%d0%be%d1%82-%d0%bc%d1%80%d0%b0%d1%87%d0%bd%d0%b8%d1%8f-%d0%bc%d0%b0%d0%b9%d1%81%d1%82%d0%be%d1%80-%d1%85%d0%b0/", "text": "Всяка прожекция на “Щастлив край” на големия австрийски режисьор Михаел Ханеке е като подарък за ценителите на провокативното и безкомпромисно авторско кино. “Щастлив край” беше един от гвоздеите в конкурсната програма на Кан 2017. Ханеке е режисьорът, удостоен с цели 10 награди на най-авторитетния филмов форум през годините, две от които са “Златна палма”. Майсторът има в актива си над 90 награди от цял свят и е създал произведения като “Любов” (2012), “Бялата лента” (2009), “Пианистката” (2001) и др. В най-новата си творба Михаел Ханеке разкрива историята на едно френско буржоазно семейство. Действието на филма се развива в пристанищния град Кале и разказва за драматичните обрати в живота на една общност на фона на бежанската криза в Европа. Дядото в семейството изпитва желание да сложи край на живота си, синът “говори” тайно в социалните мрежи с чужда жена, внукът е разглезен и притежава сериозно самочувствие, а 12-годишната внучка е същински ангел. Единствено дъщерята Ана (Изабел Юпер), която управлява семейния бизнес, е представена като своеобразен стожер на нормалността. За своя най-нов разказ Ханеке разчита на изключителен актьорски състав – с Изабел Юпер си партнират Жан-Луи Трентинян, Матийо Касовиц, Лаура Верлинден, Тоби Джоунс, Франц Роговски и Фантин Ардуин.", "date": "2018.06.02", "title": " „Щастлив край“ от мрачния майстор Ханеке\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d0%be%d1%87%d0%b5%d1%82%d0%be%d1%85%d0%b0-2-%d1%8e%d0%bd%d0%b8-%d0%bd%d0%b0-%d0%be%d1%80%d0%bb%d0%be%d0%b2-%d0%bc%d0%be%d1%81%d1%82/", "text": "За 2 минути в цялата страна българите останаха в покой, с което всяка година почитат Деня на Ботев и загиналите борци за свободата ни. “Труд” видя как на кръстовището на “Орлов мост” движението спря и хората застанаха прави до автомобилите си. В същото време пред паметниците на Христо Ботев в столицата групи поднесоха венци и цветя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Вижте как почетоха 2 юни на Орлов мост (СНИМКИ)"}
{"url": "https://trud.bg/%d1%81%d0%ba%d0%b0%d1%80%d0%b0-%d0%b8-%d0%b1%d0%b0%d1%80%d0%b1%d0%b5%d0%ba%d1%8e-%d0%b2%d0%ba%d1%83%d1%81%d0%bd%d0%b8%d1%8f%d1%82-%d1%81%d0%b8%d0%bc%d0%b2%d0%be%d0%bb-%d0%bd%d0%b0-%d0%bb/", "text": "Широко употребяваната дума „барбекю” се използва у нас в смисъл на печене на скара, докато в САЩ се подразбира обработка при по-ниска температура и чрез индиректно нагряване, за разлика от скарата. Означава и популярен градински празник, по време на който се използват типичните уреди за приготвяне на големи количества печено месо. Ще откроим двата начина, въпреки че по-нататък ще се абстрахираме от вида на уреда. При печенето на скара се приготвя сравнително тънко нарязано месо или зеленчуци, които се поставят върху метална скара (оттам е и името на уреда), която се е загряла от жарта под нея (или от електричество или газ). Тъй като жарта трябва да е много силна, тя трябва да е в непосредствена близост до уреда, а месото се изпича сравнително бързо. При барбекюто се пекат едри меса, дори цели трупове. Ако се приготвят пържоли, те трябва да бъдат по-дебели. Важно при този начин на обработване е, че освен печене се получава и опушване на месото. За разлика от скарата жарта се държи значително по-ниско от месото и уредът има капак за запазване на топлината, тъй като е необходима по-ниска температура. Изисква се сравнително дълго време на печене, но месото е значително по-сочно. Някои специалисти отнасят печеното на скара към категорията на вредната храна, която влияе негативно не само върху фигурата, но и на здравето. Защо? – Месото с тлъстини, което най-често се поставя върху решетката на скарата, спомага за натрупване на излишни килограми, които са фактор за болести на сърдечносъдовата система. – От печенето се освобождават мазнини, които, изгаряйки в огъня, образуват канцерогенни вещества – бензопирен, акриламид и липидни пероксиди. Заедно с дима те проникват в приготвяната храна. Диетолозите препоръчват да не се използва тлъсто свинско или агнешко, а постно месо – говеждо или пуешко. – От друга страна, недопеченото месо е вредно, тъй като може да доведе до заразяване с бактериална инфекция. При използване на говеждо месо има риск от Е-coli, при птичето – от кампилобактериоза, а свинското може да бъде заразено с бактерията Yersinia. Тези инфекции са сериозни заболявания, въпреки че отначало приличат на обичайни хранителни отравяния. Не всички диетолози обаче са съгласни, че печената храна на скара е вредна. Напротив – те открояват значителни ползи от нея. – Краткотрайното изпичане при висока температура е по-полезно от пърженето. Това се дължи по-специално на отстраняването на мазнините, поради което храната става по-малко калорична и по-бедна на вредни наситени мастни киселини и холестерол. – При кратко обработване хранителните вещества, особено витамините, продължават да присъстват в храната. – Стандартните добавки към месото са подправки, салати, зехтин или вино, които влияят благотворно на здравето. Те подобряват състоянието на стомашно-чревния тракт и работата му, а благодарение на високото съдържание на антиоксиданти имат огромна роля в профилактиката на болестите на 21 век. И така – къде е истината? Дали ядем полезна или вредна храна, зависи от много фактори – материала и конструкцията на уреда, качеството на горивото, технологията на приготвяне, изборът на продукти… Обикновено скарите се изработват от въглеродна или неръждаема стомана (подходяща за безопасен пикник), има и по-„монументални” варианти от чугун, които е добре да изберете за дълго ползване на вилата. Трябва да се знае, че евтините „еднократни” модели от въглеродна стомана често се покриват с вещества, които не издържат повече от 180-200 градуса. При силно нагряване на корпуса боята започва да изгаря, отделяйки опасни изпарения. Нивото на „вредност” на приготвеното месо зависи и от типа дърва, превръщащи се в жар. За безопасна храна използвайте твърда дървесина. Ако приготвяте скара на вилата, направете жарта от клоните на плодни дървета (ябълка, круша, череша и т.н.), които ускоряват процеса на приготвяне и придават на продукта приятен вкус. За пикника в гората предпочитайте липа, дъб, бреза. Не се препоръчва да приготвяте продуктите върху смолиста дървесина от иглолистни видове или стари гниещи дървета – димът от тях насища храната с много токсини. Опитайте се при подготовката да не използвате спомагателни запалими течности, чиито изпарения може да попаднат в месото.   Ново изследване, публикувано на 23 май т.г. в списание Environmental Science & Technology, показва, че дори да не се яде храната, печенето на скара може да навреди сериозно на здравето. Приготвянето на месо и риба при високи температури може да доведе до образуването на полициклични ароматни въглеводороди. Според американския National Cancer Institute те могат да предизвикат изменения в ДНК, които способстват за възникване на рак. Авторът на изследването, д-р Еди Зенг, професор в Джинанския университет, Китай, задно с колегите си установява, че опасните въглеводороди могат лесно да попаднат в човешкия организъм през кожата, въпреки че основният им източник е храната. Учените подчертават, че това е първото изследване, изучаващо функциите на облеклото по време на приготвянето на месото. Дрехите могат да защитят кожата за известно време, но след насищане с дим стават потенциално опасни като продължителен източник на канцерогени. Затова облеклото трябва да се изпере възможно най-бързо.", "date": "2018.06.02", "title": " Скара и барбекю – вкусният символ на лятото\t\t\t"}
{"url": "https://trud.bg/%d0%b4%d0%b0%d0%bb%d0%b0%d0%ba%d0%bb%d0%b8%d0%b5%d0%b2-%d1%81-%d1%82%d1%80%d0%b0%d0%b2%d0%bc%d0%b0-%d0%b1%d0%b8-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d1%88%d0%b0%d0%bc%d0%bf/", "text": "Владимир Далаклиев се представи впечатляващо във финалите на турнира Гран при по таекуодно в Рим. Бронзовият медалист от Мондиал 2017 завърши в топ 8 в категория до 68 кг, като травма му попречи да заеме призово място. На осминафиналите българинът се справи с испанеца Жоел Гонсалес Бонила, олимпийски шампион, двукратен №1 в света и в Европа. При резултат 9:3 в полза на нашето момче каталунецът си позволи да го изрита в коляното. Въпреки болката и образувалия се сериозен оток, българинът доигра и спечели срещата. Но на четвъртфиналите силите не му стигнаха да се справи с Ю-Жен Хоанг (Тайпе). Снощи на татамито излезе и вторият ни представител – Калоян Бинев в категория до 58 кг, като негов съперник в първия кръг бе ирландецът Джак Уолули (Ирландия).", "date": "2018.06.02", "title": " Далаклиев с травма би олимпийски шампион"}
{"url": "https://trud.bg/%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%bf%d1%80%d0%b8%d0%ba%d0%bb%d1%8e%d1%87%d0%b0%d1%82-%d0%bd%d0%b0-%d0%bf%d1%8a%d1%80%d0%b2/", "text": "Изборите в Турция несъмнено ще приключат на първия тур, заяви турският президент Реджеп Тайип Ердоган, цитиран от Анадолската агенция. Няма никакъв проблем що се отнася до подкрепата за нас според проучванията на общественото мнение. Ясно е, че изборите ще приключат на първи тур, каза Ердоган снощи в интервю за турската телевизия Стар. Турският президент каза още, че народът на Турция му е верен и той има “съществено предимство, което не може да бъде сравнено с подкрепата за други партии”. Броят на депутатите от управляващата Партия на справедливостта и развитието в парламента трябва да бъде над 300, каза още държавният глава. Ердоган е президент на Турция от 2014 г. От 2003 до 2014 година той бе премиер. На 24 юни в Турция ще се състоят предсрочни президентски и парламентарни избори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Изборите в Турция ще приключат на първи тур, заяви Ердоган"}
{"url": "https://trud.bg/330-000-%d0%ba%d1%8a%d1%81%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%b3%d1%80/", "text": "Служители на ГД „Гранична полиция“ на ГКПП Кулата извършили вчера рано сутринта проверка на товарен автомобил с българска регистрация. В превозното средство граничните полицаи открили 33 мастърбокса /330 000 къса/ акцизни стоки – цигари без акцизен бандерол, превозвани сред официалния по документи товар – огледала, предназначени за доставка в страната. По случая в ГПУ – Петрич е образувано досъдебно производство по чл. чл.242, ал.1, бук. Д от НК. Работата продължава с извършването на процесуално-следствени действия от служители на ГПУ Петрич при РД „Гранична полиция” – Смолян и ГПУ Благоевград при РДГП – Кюстендил под ръководството на Окръжна прокуратура – Благоевград. Водачът на автомобила – 49-годишен български гражданин е привлечен като обвиняем и задържан с мярка за неотклонение „задържане за 72 часа”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " 330 000 къса контрабандни цигари откриха гранични полицаи на ГКПП-Кулата"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%87%d0%b5%d1%82%d0%b2%d1%8a%d1%80%d1%82%d0%b0-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b7%d0%b0/", "text": "„Не е възможен отговор дали ще строим АЕЦ “Белене”, това може да се каже след процедура, която да покаже дали има инвеститор. Аз съм оптимист, защото вчера има заявен писмен интерес от четвърта компания”. Това обяви вицепремиерът Томислав Дончев пред  . Той коментира и срещата в Москва между руския президент Владимир Путин и българския премиер Бойко Борисов. Дончев беше в официалната делегация. По думите му тази среща няма никаква връзка с визитата на президента Румен Радев в Русия. „Дори от чисто човешките отношения пътят за намаляване на напрежение са разговорите. Една емоционална реплика по време на пресконференцията не е есенцията на разговорите”, допълни Дончев. Има принципна политическа договореност „Турски поток” да премине през България, но това са разговори, които текат с месеци. Европа не печели от това, че руският газ минава през още една държава – това означава по-високи цени. Големият проблем е, че трябва да се намери безконфликтен сценарий и за Русия, и за Европа”, каза още вицепремиерът. На последните упреци на президента Румен Радев той отговори, че не е сериозно да се говори за автократично управление в България. „Има двустранно напрежение между институциите, това е факт. Когато се разменят остри реплики, диалогът е труден”, подчерта Дончев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Томислав Дончев: Четвърта компания заяви интерес към АЕЦ „Белене”"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b8-%d0%ba%d0%bc-10-%d0%bd%d0%b0-%d0%b0/", "text": "Възстановено е напълно движението в посока София, при км 10 от АМ “Тракия”. За Пловдив леките автомобили преминават в активна и аварийна лента. Това съобщиха от пресцентъра на Агенция Пътна инфраструктура. Тежкотоварният трафик се пренасочва по обходния маршрут през Нови Хан и пътен възел Вакарел. Шофьорите да се движат с повишено внимание и съобразена скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Възстановено е движението при км 10 на АМ “Тракия” в посока София"}
{"url": "https://trud.bg/%d0%b2%d0%be%d0%b5%d0%bd%d0%b5%d0%bd-%d1%81%d0%b0%d0%bc%d0%be%d0%bb%d0%b5%d1%82-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%b8%d1%80%d0%b0%d0%bd/", "text": "Ирански изтребител се разби днес в провинция Есфахан, предаде Ройтерс, като се позова на агенция Тасним. Засега няма информация за причината за падането на самолета. Съдбата на екипажа е неизвестна. Спасителни екипи са изпратени към мястото на катастрофата в Централен Иран. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Военен самолет се разби в Иран"}
{"url": "https://trud.bg/%d0%bc%d0%bb%d0%b0%d0%b4%d0%b8-%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%be%d1%82-%d1%81%d0%be%d1%84%d0%b8%d1%8f-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0/", "text": "Членове на младежкото обединение на БСП – район „Средец“ отпразнуваха Деня на детето с малчуганите от Дома за медико-социални грижи „Св. Иван Рилски Чудотворец“ в столичния квартал „Лозенец“. Младите социалисти зарадваха децата с играчки, съобщиха от партията. „Инициативата ни е вдъхновена от каузата на народния представител от „БСП за България“ Михаил Христов. Съпричастността и грижата за уязвимите групи е признак за зрелостта на едно общество. А социалната интеграция на хората и най-вече децата с увреждания е задължение на институциите, но всеки един от нас може да допринесе за нея“, каза заместник-председателят на МО на БСП – „Средец“ Галин Ганев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Млади социалисти от София отпразнуваха 1 юни заедно с деца с увреждания"}
{"url": "https://trud.bg/%d0%b7%d0%b5%d0%bc%d0%be-%d1%81%d0%b2%d0%b0%d0%bd%d0%b5%d1%82%d0%b8-%d1%81%d1%8a%d1%80%d1%86%d0%b5%d1%82%d0%be-%d0%bd%d0%b0-%d0%ba%d0%b0%d0%b2%d0%ba%d0%b0%d0%b7/", "text": "Това е от онези мигове в живота, когато сърцето се разтуптява, свива се в стомаха ти и не знаеш накъде ще го подкара адреналинът – през гърлото или през алтернативния път. Мигове, в които разбираш, че красотата убива, стига да подцениш битовизма на собствения си живот. Земо Сванети или Горна Сванетия е онази част от Грузия, за която времето е спряло. Само до преди началото на 21-и век, това място е било практически затворено за света. 140 километра от Зугдиди (столицата на Мегрелия) до Местия – столицата на областта, се изминават между 3 и 4 часа, в зависимост от метеорологията. Колкото повече се навлиза в сърцето на Кавказ, толкова повече върховете се издигат, а склоновете около пътя стават все по-стръмни. Когато вали дъжд или се топи снегът няма просто свлачища, планината се мести. Няма каменопади, а реки от кал и скали. И това е днес, когато има нормален път и практически свободен достъп до сърцето на великата планина. Преди това тук влизането е било като в роман на Стругацки, в който времето се изкривява, спира, а животът може и да изчезне. Днес има хотели, има ресторанти, има летище и развиват ски курорт, но времето продължава да бъде експеримент в трактовките на Айнщайн за относителността. И много красиво. Величествено до бездихание. Така подведен от вътрешната си поезия, тръгвам след снимката, която смятам за съвършена. През нощта валя много дъжд и когато неочаквано се появи слънце, склонът северно от Местия изглеждаше прекрасна палитра – синьо, облачно, снежно, пролетно зелено, разорано кяфяво. И онези величествени каменни кули, които са строени през времената, когато българите са стягали въстанието на Асеневци. Един съвет от мен. Никога рано сутрин не вървете по стръмна кална пътека в Местия, миришеща на тор и съпроводена от двете страни с височки огради. Така най-лесно може да се изпита любовта на Бог към човек. Кадър след кадър, стъпка след стъпка към великата снимка (доста посредствена в действителност) и ето ме в клопката. Аз следвам снимката, а нещо тъмно иде след мен. Нагоре е стръмно, а назад черен бик. Не го виждаш. Усещаш го зад гърба си, а когато се обърнеш към него, куражът ти вече е изтичал на горе по пътеката. Застинал е лидерът на стадото в началото на пътека, а зад него припират още две бичета – по двеста-триста кила едното. Той ме гледа втренчено и нещо съобразява. Чуди ми се най-вероятно, защото отгоре на всичко съм и с червено яке. Знам, че говедата не разпознават червеното като цвят, но откъде да съм сигурен. Спомням си, че на коридата в Мадрид биковете налитаха на червеното, а си спомням и какво се случи с един матадор, който подцени говедото. Много го болеше. Беше целият в кръв, но за разлика от мен беше млад и амбициозен. В края на битката му подариха топките на бика – след бурно размахване на бели кърпички. Ако имах бяла кърпа – щях и аз да я размахам, но нe за триумф, а за да се отърва от участта бикът да си направи пир с шашлик от бели момици.” Да побягна нагоре – не става, докато направя пет крачки, не е ясно какво първо ще ми се случи в този размножителен сезон. Да тръгна надолу си е чиста агресия, а и няма как да се разминем. Е, размина се, защото когато човек го е страх, намира сили да прескочи ограда. В долината на река Мулахура животните са щастливи – имат всичко и най-вече свободата да вървят, където си пожелаят. След векове на родова говежда памет, дори вълците ги познават поименно и не ги нападат. Вечер се прибират по домовете и така е и зиме, и лете. От тях идва и гощавката вечер в уютните кръчми – солгуни, шишлици, хачапури, оджахури. Горна Сванетия е региона, който най-късно е приел християнството от цяла Грузия – някъде по времето на българското покръстване. Още от времената на Давид Строителя и Царица Тамара това място е било съкровищницата на Грузия. Наближат ли чужди орди, надвиснат ли черни облаци, имането на царството се складира тук. На кой гавазин да му хрумне, че в тази велика кавказка пустиня има живот. Сванци са известни със своите каменни кули. Приблизително са високи около 25 метра. Още с навлизането в долината те поразяват със симетрията, хармонията, в която са подредени. Като войници-великани на пост. Някога са били свързвани с подемни тунели и местните били винаги готови за бой. Няма сведения обаче някой дори да се е опитвал през последните хиляда години да превзема долината. Би било безсмислена загуба на време и живот. Да тръгнеш да се биеш със сванците е все едно да застанеш на пътеката на бик. Но това не прави местните мирни хора. Докато чакали да дойде враг отвън, в тази среда, където можеш да умреш от красота и скука, са възниквали сериозни, вековни родови междуособици. Можем да ги сравним с албанците от Тропоя или сицилианците. Вендетите са били нещо нормално тук, както и кражбата на моми. Ами така е то, като пуснеш кравите и изпиеш една чача, какво друго да правиш освен да се биеш и да крадеш невести. Това обаче е минало, защото сега туризмът набира сила и няма време за скука. Само преди години над Местия бе построен поредния ски-курорт в Грузия – Хацвали. Струва си да се качи човек, дори и да не кара ски. Прочутото кафене на горната станция на лифта предоставя феноменална гледка. Оттам могат да се видят всички най-високи върхове на Кавказ – От Елбрус и Ушба на северозапад, до Шхара, Джанги-Тау и цялата Безенгийска стена. А в далечината се подава и Казбеги. Тези върхове са най-главната причина човек да дойде тук – най-красивата и величествена част от Кавказ. За препоръчване е маршрутът от Местия до най-високото село, постоянно обитавано в Европа – Ушгули. Разстоянието е около 45 километра и ако първите 10 от тях се изминават относително бързо, за останалите трябват между 2 и 3 часа в хубаво време. Обикновена кола тук не може да мине – задължително е високо проходим автомобил, но дори и да притежават, туристите рядко се наемат да тръгнат сами. Клопките са навсякъде, а една грешка може да завърши в пропастта. Особено след дъжд, летящите по склонове каменни късове могат да бъдат смъртоносна опасност. Малко преди Ушгули пътят се изкачва на близо 2000 м. а хребетите наоколо са стръмни и високи над 3000 метра. Когато се търкулне един камък, спира само ако е уцелил нещо по пътя си. Усещането е неприятно, когато чуеш свистящия звук като от прелитащ снаряд. Ушгули е сбор от четири махали, като най-високо над тях се извисява манастира Ламария (Света Богородица), построен някъде между ХI и XII век. Намира се на близо 2400 м. н.в. Долината завършва или започва – въпрос на гледна точка – с най-внушителната алпийска стена в Европа – Безенги. Тя е хребет от десетина върха, шест от които са 5-хилядници, а останалите са над 4 хиляди метра. Много рядко алпинисти предизвикват планината. Да се направи траверс през цялата стена отнема между една и две седмици. Времето се променя постоянно, свирепи ветрове се появяват за минути, а лавините са единственото нещо, което се движи в района.  Цялата мистика на Сванетия обаче се заключава в един връх – Ушба (4710 м.). Той дори не е сред най-високите в Кавказ, но е един от най-зрелищните и трудни за катерене в Европа. Само няколко българи са успявали да го изкачат, като първи на него стъпва Христо Проданов през 1970 г. До подножието му може да се стигне много лесно, защото има хубав асфалтов път до последното възможно село – Мазери. Големият проблем с Ушба е, че е в собствен свят. Може в цял Кавказ да е слънчево и само горната част на върха да е потънал в мъгла. Мистика. Вечерите в Местия си струват. Има няколко ресторантчета, които знаят как да обслужват клиенти, другите са на нивото на ранния Балкантурист – очакват повече, отколкото дават. Та в тия, в които си струва, или като “Лайла” са били на Запад и знаят как се сервира и обслужва, или са такива като кръчмата до хотелчето Нино, където идват и местните хора. Точно там, когато има гости или е петък вечер, пее група от четири момчета. Песните на сванците са много по-стари от християнството тук и са обикновено за подвизи, любов или възхвала на планинските божества. Първо езическите кумири, а сетне и христовата вяра са пазили сванците от злото – било то свирепи бури, тежки зими, подли нашественици, било то диви зверове, пък било то и бик на пътеката. За останалото си имат песни и чача.", "date": "2018.06.02", "title": " Земо Сванети – сърцето на Кавказ\t\t\t"}
{"url": "https://trud.bg/%d0%b3%d0%b5%d1%80%d0%b8-%d0%b4%d0%be%d0%bd%d1%87%d0%b5%d0%b2%d0%b0-%d0%be%d1%82%d0%ba%d1%80%d0%b8%d0%b2%d0%b0-%d0%bf%d0%b0%d1%80%d1%82%d0%b8-%d1%81%d0%b5%d0%b7%d0%be%d0%bd%d0%b0/", "text": "Гери Дончева ще бъде водещ на първото хайлайф парти за сезона, организирано от Академията за мода. Красавицата ще открие тематично Fashion Party Summer Chic с елегантен ревю-спектакъл. На 12 юни ще се съберат почитатели и ценители на модата, които ще се запознаят с актуалните пред2ложения на едни от най-добрите български дизайнери и модни къщи. Сред гостите ще са носителите на приза „Златна игла” на Академията за мода Жана Жекова, София Борисова, Вяра Георгиева, Светослав Колчагов и други. Лице на събитието ще бъде Дима Атанасова – Мисис Дама на годината 2018 в категория „Красота и здраве”. Тя ще открие ревю-спектакъла, по време на който актуални колекции ще покажат изявени и утвърдени модни творци, както и талантливи млади дизайнери.", "date": "2018.06.02", "title": " Гери Дончева открива парти сезона\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-120-%d0%ba%d0%be%d0%bc%d0%b0%d0%bd%d0%b4%d0%b8%d1%80%d0%be%d0%b2%d0%b0%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%bf%d1%80%d0%b8%d1%81%d1%82/", "text": "Първите 120 полицаи са пристигнали в курорта Слънчев бряг. От днес те ще са в помощ на колегите си от местното РУП. Командированите са не само патрулиращи, но също и разсредващи, както и полицаи, специализирани в залавянето на джебчии. Това лято за сигурността на туристите в курорта ще бдят униформени по плажа, велополицаи и патрули с кучета. Районното полицейско управление в курорта разполага с десет кучета, обучени да залавят крадци. В Слънчев бряг ще има и много цивилни полицаи, съобщи източник от комплекса. Междувременно служители на реда са предупредили и прогонили десетина жрици на любовта, подвизаващи се по пътя към курорта през село Тънково. Там в момента минават много тирове и момичетата “подгрявали” за сезона, защото той все още не е в разгара си. Тази година жриците са българки, облечени в къси панталонки, къси коси и доста елегантни, разкриха шофьори, видели проститутките по пътя. Засечените и изгонени от шосето на любовта пък се жалвали, че ако ги тормозят така, още през август ще отпрашат за Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Първите 120 командировани полицаи пристигнаха в Слънчев бряг\t\t\t"}
{"url": "https://trud.bg/%d0%bd%d0%be%d0%b2%d0%b8-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d1%81%d1%80%d0%b5%d1%89%d1%83-%d0%bf%d1%80%d0%be%d0%b4%d1%83%d1%86%d0%b5%d0%bd%d1%82%d0%b0-%d1%85%d0%b0%d1%80%d0%b2/", "text": "Още три жени заведоха заедно съдебно дело срещу Харви Уайнстийн заради  , предаде Франс прес. В новия иск, заведен също срещу компаниите “Мирамакс”, “Уайнстийн” и ръководителите им, продуцентът е обвинен, че през 2011 г. изнасилил жена, която се срещнала с него в Ню Йорк с надеждата да му продаде маркетингов инструмент. Адвокатите на Уайнстийн впоследствие накарали жената, идентифицирана като Мелиса Томпсън, да повярва, че защитават интересите на неговите жертви. Това им позволило да убедят Томпсън да им предостави визуални доказателства за насилието. Друга жена, актрисата Кейтлин Дюлейни, обвинява Уайнстийн, че през 1995 г. я заплашил, нахвърлил се върху нея и я задържал против волята й в апартамента си на фестивала в Кан. По-рано актрисата Азия Ардженто го обвини, че я изнасилил в Кан през 1997 г. Сега актрисата Лариса Гомес също го обвинява, че се нахвърлил върху нея в хотелска стая в Торонто през 2000 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Нови обвинения срещу продуцента Харви Уайнстийн в сексуални посегателства и сексуално насилие"}
{"url": "https://trud.bg/%d0%bc%d0%b0%d0%bb%d0%ba%d0%b0%d1%82%d0%b0-%d1%80%d0%b8%d0%b6%d0%b0-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0-2/", "text": "Заради кражбата на мотор, бургаският кримигерой Симеон Стоянчов – Малката Рижа остава в ареста. Там той ще прекара и рождения си ден. Магистратите от Районния съд в Бургас потвърдиха мярката му “задържане под стража” с мотив, че по делото е постъпила комплексна съдебно-психиатрична и съдебно-психологична експертиза, според която на Симеон са присъщи „гневливост, повишена импулсивност, склонност към заяждане и кавги, прояви на агресия, иницииране на конфликти, в които последният се явява провокираща страна“. Описано е, че се касае за личност, предразположена към импулсивност в решенията и действията си и склонна да извършва крайни необмислени постъпки“. Според съда, настоящото досъдебно производство е във финалната фаза на своето развитие. Прокуратурата извършва ритмични действия по делото, което оспорва възражението на защитата на обвиняемия. Симеон Стоянчов е лице с трайно установена престъпна склонност да нарушава обществени отношения спрямо телесната неприкосновеност или спрямо имуществото. Срещу обвиняемия са образувани две нови досъдебни производства по време на престоя му в затвора – едното за причиняване на средна телесна повреда, другото за унищожаване и повреждане. В първия случай той е наранил с лъжица езика на друг затворник и после се е наложило да го шият. При втория случай разбил врата. Заради всичко това, съдът прецени, че обвиняемият може да се укрие или да извърши престъпление и го остави зад решетките. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Малката Рижа остава в ареста\t\t\t"}
{"url": "https://trud.bg/23-%d0%bc%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d1%81%d0%b0-%d0%be%d1%82%d0%ba%d1%80%d0%b8%d1%82%d0%b8-%d0%b2/", "text": "23-ма нелегални мигранти са открити в товарен камион на граничен пункт “Капитан Петко войвода” на българо-гръцката граница. Хората са от Афганистан и Пакистан. В момента се установява самоличността им, съобщи  . Очаква се по-късно днес директорът на Граничната полиция Светлан Кичиков да обяви подробности по случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " 23-ма нелегални преселници са открити в ТИР на българо-гръцката граница"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b0-%d1%81%d0%b5-%d0%bf%d0%be%d1%8f%d0%b2%d0%b8-%d1%81%d1%8a%d1%81-%d1%81%d0%b8%d0%bd%d1%8f%d1%82%d0%b0-%d0%bc%d0%b0%d0%bd%d1%82%d0%b0-%d0%bd%d0%b0-60/", "text": "Ученичка от Английската гимназия в Пловдив се появи със синята манта от соцвремената на 60-ата годишнина на училището, отбелязана тържествено на Античния театър. Сийка Илчевска, която е влязла в гимназията през 1987 г., беше сплела съвестно и косата си – точно по каноните на онези години. Хиляди възпитаници на прословутото училище напълниха Античния театър, за да си спомнят знаковите фрази, които ги правят единна общност, независимо от това, кога са учили в Английската. „ELS не беше име на гимназия, беше парола.” Тези думи на ученик от 13-ия випуск на гимназията в книгата „Началото”, която връща към първите години на училището, чудесно формулират духа на Английската. В словото си директорът Николай Радев припомни и друг незабравим девиз от времето, когато гимназията се е казвала „Георги Кирков”: „Кирковец на сянка не седи, но сянка хвърля.” „В първите години учениците са носели въглищата и дървата за печките, а учителите и директорът, които не са били от Пловдив, са спели през нощта в дирекцията. Днес това ни е странно, дори малко смешно, но всъщност тогава са се ковали основите – не на сградата, а на духовността, на образованието, на волята за успех”, каза още Радев. Той предаде на учениците поздрави от първата преподавателка в училището от Англия Мери Мейсън, която днес е на преклонна възраст, но си спомня с радост за годините в Английската. „Никой от учителите на Английската гимназия не е забравен, поклон пред вас”, декларира Радев. Той издаде и една заповед: „Забранявам в езикова гимназия „Пловдив” да се употребява словосъчетанието „бивши ученици”, защото просто в нашата гимназия има ученици, които учат сега, или са завършили в съответния випуск”. Радев добави, че Английската е най-голямата гимназия в страната по брой на учениците – 1365, и че по резултати на матурите училището винаги е сред първите десет у нас. “Това е училище, което обучава едни от най-способните ученици, доказали се още с приемането им в него. Това е учебно заведения, еталон за много от училищата в града, което дава не просто старт, но и истински шанс за реализация на младежите”, се казва в приветствието на кмета на Пловдив Иван Тотев, прочетено от водещите. В празничната програма се включиха студио „Сияна денс”, фолклорен ансамбъл „Иглика” и популярни вече възпитанички на Английската като Елеонора от „4 Magic”. Градусът на настроението се вдигна, когато от ученици на ELS, завършили през 1970 и 1972 г. изпълниха „Стената” на „Пинк Флойд”. Кулминацията настъпи, когато хилядите ученици и учители запяха заедно „Хубава си, моя горо” и „Клетва” на „Щурците”. По традиция церемониите на Английската завършват с думите от саундрака към фирма „Вчера”: „Заклех се!” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Ученичка се появи със синята манта на 60-годишнината на Английската в Пловдив\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%bf%d0%b0%d0%bc%d0%b5%d1%82%d0%bd%d0%b8%d0%ba-%d0%bd%d0%b0-%d1%85%d1%80%d0%b8%d1%81%d1%82%d0%be-%d0%b1%d0%be%d1%82%d0%b5%d0%b2-%d0%b2%d1%8a%d0%b2-%d0%b2%d0%b5/", "text": "Паметник на Христо Ботев ще бъде издигнат във Велико Търново. Първата копка бе направена в Деня на Ботев и загиналите за свободата на България – 2 юни. Паметникът ще се намира на ул. „Христо Ботев“, в градинката до централната поща. Бюстът, който ще бъде поставен, е изработен от скулптора Венелин Василев. Пред паметника „Майка България“ в центъра на старата столица учениците от ПМГ „Васил Друмев“ Любослава Петрова, Велика Йорданова, Михаела Романова и Живко Бабачев представиха литературната композиция в памет на Христо Ботев. Венци и цветя в знак на признателност към българските герои положиха кметът Даниел Панов, областният управител проф. Любомира Попова, председателят на Общинския съвет Венцислав Спирдонов, народни представители, великотърновци и гости на града, представители на различни институции и организации.", "date": "2018.06.02", "title": " Вдигат паметник на Христо Ботев във Велико Търново"}
{"url": "https://trud.bg/%d0%b4%d0%be%d1%85%d1%80%d0%b8%d1%81%d1%82%d0%b8%d1%8f%d0%bd%d1%81%d0%ba%d0%b0%d1%82%d0%b0-%d0%bf%d0%b8%d1%81%d0%bc%d0%b5%d0%bd%d0%be%d1%81%d1%82-%d0%bd%d0%b0-%d1%81%d0%bb%d0%b0%d0%b2%d1%8f%d0%bd/", "text": "Нашите далечни предци са пишели послания до своите потомци в книги, чиито листа са били направени от злато! Само в този вид предадената през хилядолетията информация е могла да достигне до нас. Такива златни книги има много и те са скрити в различни краища на света в тайни места, за да може поне по част от тях да достигне до потомците. Много от тези книги са открити и унищожени. На някои са направени копия на различни носители, но именно златните пластини-листа служат за реални, неопровержими доказателства и за тяхната древност, и за достоверността на изложената в тях информация. Именно такива книги са славяно-арийските Веди. Една от тях разказва за събития, свързани с възникването на Даария – колония от бели хора, основана на Северния континент Мидгард-земя преди около 605 000 години; други описват събития с 40-хилядолетна давност. Но независимо от това кога е била създадена всяка от тези книги, се състой от златни пластини. Някои от тези книги са открити случайно, по щастлива случайност, запазени са и едва наскоро са станали достояние на обществото и ни се иска да се надяваме, че много от тези творби ще се появят в близко бъдеще. През 1875 г. в Румъния, по време на изграждането на стопанските сгради на манастир, построен през XVII век на мястото на древно ведическо капище, са открити около 400 златни пластини с древни писмена, които били наречени „Сантии на даките”. Румънският крал Карл I заповядва да разтопят голяма част от пластините, за да попълни празната си хазна, но преди това да се направят точни оловни копия на златните страници. Така до наши дни са достигнали не само избегналите претопяването златни пластини, но и оловните копия на претопените, което позволява да се получи цялостна представа какво са съдържали тези страници. „Сантиите на даките” са записани със славяно-арийски руни и никой не може да опровергае тяхната реалност и достоверност. Мнозина смятат, че писмените източници са се появили на славянска земя благодарение на светите братя Кирил и Методий, открили на славяните същността на Свещеното писание дълго преди да го направи за немците в Западна Европа Мартин Лутер в началото на XVI. Православните светци Кирил и Методий наистина извършват подвиг през IX век, превеждайки много книги от Новия завет от езика на ромеите и спомагайки за тържеството на православието.  Едновременно с това, съдейки по дешифровката на няколко надписа на „Сантиите на даките”, преди това славяните вече са имали своята архаична писменост. Според изследователите (първият превод на сантиите на съвременен език е направен през 1944 г.) „Сантиите на даките” са записани главно със славяно-арийски руни. Опитите на специалистите да ги преведат позволяват на лингвистите да коментират текстовете: руните, с които са написани сантиите, частично съвпадат с руните на първичната славянска писменост. Разбира се, не бива да си правим илюзии, че всичко вече е открито и разбрано в записите на „Сантиите на даките”. Но определено може да се каже, че методът за съхраняване на информация върху метални пластини, за който говорят днес много историци, действително е съществувал в древността. Освен това може да се констатира, че писмената, които могат да се видят върху плочите, отчасти съответстват на славяно-арийските руни (каруна), сходни са и с гръцките и етруските писмена. Има известно сходство с йероглифните символи. Но все пак темата за „Сантиите на даките” е отворена за дискусии. Ясно е само, че много народи, които днес са смятани за неродствени, доскоро са били един народ, с чиято култура можем с право да се гордеем.", "date": "2018.06.02", "title": " Дохристиянската писменост на славяните"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b8-%d0%bd%d0%b0%d0%b4-%d1%81%d1%82%d0%be-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be/", "text": "Две 50-членни ученически групи от Велико Търново извървяха 120-километровия път на безсмъртието от Козлодуйския бряг до връх Околчица. Сред тях са възпитаници на всички великотърновски училища, организирани от Туристическо дружество „Незабравка“ към ПГЕ „А. С. Попов“ и от Туристическо дружество „Трапезица“. От 28 май до 2 юни те бяха част от Националния поход „По стъпките на Ботевата чета“, с финансовата подкрепа на Цветан Цветанов. От четири години Цветанов неизменно подкрепя начинанието на ТД „Незабравка“, а за втори път помага и на друга група, водена от ТД „Трапезица“, която е подпомогната и от Община В. Търново.  На връх Околчица Цветанов се срещна с младите великотърновци и благодари на техните ръководители за това, което правят. Той поздрави всички за родолюбието и желанието, с което се включиха в нелекия поход. На лобното място на Христо Ботев бе кулминацията на всенародното преклонение, в което участваха и членове на МГЕРБ – В. Търново. Областният координатор на организацията Георги Недев и колегите му се включиха в поход, който сутринта на 2 юни тръгна към Околчица от врачанското село Паволче, предвождан от Цветан Цветанов.", "date": "2018.06.02", "title": " Цветан Цветанов и над сто великотърновци се преклониха на връх Околчица пред паметта на Ботев"}
{"url": "https://trud.bg/%d0%bf%d0%be%d1%82%d0%be%d0%bc%d1%86%d0%b8-%d0%bd%d0%b0-%d1%81%d0%bb%d0%b0%d0%b2%d0%bd%d0%b8-%d0%b5%d0%bb%d0%b5%d0%bd%d1%81%d0%ba%d0%b8-%d1%80%d0%be%d0%b4%d0%be%d0%b2%d0%b5-%d0%be%d1%82%d0%b4%d0%b0/", "text": "В Деня на Ботев, точно в 12 часа, под воя на сирените, потомци на славни еленски родове поднесоха венци пред Паметника на свободата в Елена. По зова на кръвта и родовата памет те дойдоха да отдадат заслужена почит на своите предци. Организатор на проявата са потомците на болярина Кършо, които за осма поредна година провеждат родовата си среща в началото на месец юни, която тази година прерасна в една обща среща, посветена на 140-годишнината от Руско-турската война (1877-1878 г.) и на Деня на Ботев и на загиналите за свободата и независимостта на България. Преди началото на срещата потомци на поп Сава Катрафилов, член на щаба на Ботевата чета, поднесоха цветя пред паметника в родния му град, а кършовци – пред монумента на петимата братя революционери Кършовски. Много еленски родове оставят трайна диря в националната ни история с делата на своите синове по време на Освободителната война и възстановяването на българската държава. Сред тях са д-р Димитър Моллов, д-р Йордан Брадел и д-р Сава Мирков, които след Освобождението работят активно за организиране на българското здравеопазване, на Червения кръст и на Българската академия на науките. Петър Горбанов завършва Робърт колеж. През 1876 г. е преводач на известния журналист и общественик Макензи, който обследва турските безчинства. По време на Руско-турската война е преводач към щаба на генерал Гурко, а след Освобождението заема отговорни държавни длъжности, кмет е на Елена. Неговият брат – Петко Горбанов, също възпитаник на Робърт колеж, се включва в разузнаването на руската армия. Неговият образ е увековечен в баралефа на паметника на освободителите в София, представен като член на делегацията, връчила посланието до руския император. Иван Кършовски е сред първите дейци по българското освобождение, близък съратник на Левски. Записва се в българското опълчение, но тъй като владее седем езика, е зачислен като преводач на армията. За неговия брат Антон Кършовски, учил Военното училище в Букурещ, има данни, че по време на войната е съпровождал като адютант граф Алабин. Събитието, което община Елена подкрепи и включи в календара на културните събития за 2018 година, откри заместник-кметът Десислава Шопова. С видео-приветствие към участниците в родолюбивата проява се обърна председателят на Инициативния комитет за провеждане на родовите срещи на потомците на болярина Кършо – г-жа Кристалина Георгиева, правнучка на Иван Попхристов Кършовски, чиито служебни ангажименти като вицепрезидент на Световната банка не позволиха тя да вземе лично участие в тазгодишната среща.  „Скъпи мои, роднини, приятели, съмишленици и патриоти, драги еленчани, съжалявам, че не мога да бъда днес с вас на този специален ден. Искам обаче да ви прегърна всички, макар и през океана, и да ви кажа колко много значи това събиране за мен – вие сте моят род, моето семейство, моята БЪЛГАРИЯ! Работата ми налага да съм на хиляди километри, но сърцето ми е с вас, тук и сега! Сякаш виждам Балкана, белите къщи на Елена и този зелен простор! Виждам и вашите грейнали лица и си мисля какво би ни казал нашият семеен патриарх, дядо Иван Кършовски, ако сега беше сред нас. Сигурна съм, че щеше да ни напомни, че само обединени можем да сме силни и би казал”…да се хванем за ръце и да работим заедно!”  Мисля си, че дядо Иван Кършовски би ни казал, че черешовото топче днес е знанието и образованието, а компютрите са нашите пушки. Та да се залавяме с тях, а за войводи да ни служат смелите и дръзки идеи за по-добро бъдеще на нашите деца. Кършовският род, потомците и на други славни еленски родове, еленчани и българите като цяло сме доказали, че можем да мислим “на едро”, да гледаме към хоризонта с широко отворени души и да намираме упование и оптимизъм във всяко добро дело, извършено с чисто сърце и безкористни намерения.  Да си спомним за предците ни и смело да продължим напред. Имаме още много работа да вършим!“ – призова Кристалина Георгиева. Тържествената програма включваше два научни доклада. Първият изнесе проф. Пламен Митев от СУ „Климент Охридски“ за Руско-турската война, за боевете в еленския край в края на 1877 г. и значението им за изхода на войната. Доцент Светла Атанасова от Регионалния исторически музей в гр. Велико Търново говори пред потомците за участието на еленчани в Руско-турската освободителна война. Тя изтъкна безспорния принос на младата интелигенция от възрожденското градче не само в преките бойни действия, но и в щабовете на руската армия като разузнавачи, военни кореспонденти и преводачи и лекари. Еленчани се включват и като доброволци в сформирането на българското опълчение и бойци в организираните военни отряди с охранителни и разузнавателни функции в Балкана. Доц. Атанасова представи пред участниците в срещата изложбата „Забравени снимки и гравюри от Руско-турската освободителна война“, с която гостува Регионалният исторически музей В.Търново. В нашата страна тя се показва за първи път, след представянето й в Букурещкия университет за Дните на славянската култура в румънската столица. Изложбата е подредена по повод 140 години от подписването на Сан Стефанския мирен договор, текстовете са на три езика – български, румънски и английски. Снимките, запечатали войната в различните й лица, проследяват бойния поход на руската и румънската армия. Фотосите са от фотоархива на Иво Хаджимишев, Франц Душек и Александър Иванов, а гравюрите са предоставени от Национално движение „Русофили“, отпечатани във френско списание. След поднасянето на венци пред Паметника на свободата участниците в срещата се поклониха и пред паметника край с. Марян, където преди години бе издигнат 9-метров Казашки кръст в памет на загиналите казаци от Трети ескадрон на 13-ти Орденски полк. Боряна Млъзева, потомка на Кършовския род, припомни паметните места в Еленския край, където признателното население издига седем паметника и братски могили в памет на загиналите руски воини и офицери. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Потомци на славни еленски родове отдадоха почит на предците си\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b3%d0%bb%d0%b0%d0%b2%d0%b5%d0%bd-%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0-%d0%b0%d0%bb%d0%b1%d0%b0%d0%bd%d0%b8%d1%8f-%d0%b8%d0%b7/", "text": "Бившият главен прокурор на Албания Арбен Лала, за когото се очаква властите в Тирана да започнат проверка на свършената работа, е поискал убежище в Турция, предава македонската медия „Макфакс“. Според наличната информацията властите са се опитали няколко пъти да получат информация за имуществото на Лата, но той вече е пътувал до Турция, където е потърсил убежище. Лала, която е пряко обвинена от властите в Албания, но също и от посолството на САЩ в Тирана за пряко участие в редица престъпни групи в страната. Той не е получил американска виза. Американското посолство заяви, че Лала е нежелан в Съединените щати. Албанските медии предават, че Лала е напуснал Албания и е потърсил убежище в Турция, по време на обвинение срещу него от новия прокурор Арта Марку. Според медиите Лала е придобил голямо имущество по време на мандата си като главен прокурор на Албания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Бившият главен прокурор на Албания избяга в Турция"}
{"url": "https://trud.bg/%d0%ba%d1%8a%d1%80%d0%bb%d0%b5%d0%b6%d0%b8-%d0%bd%d0%b0%d1%85%d0%b0%d0%bf%d0%b0%d1%85%d0%b0-160-%d0%b2%d0%b0%d1%80%d0%bd%d0%b5%d0%bd%d1%86%d0%b8-%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "160 души от Варна и региона са потърсили медицинска помощ през последната седмица след ухапване от кърлежи, съобщиха от Регионалната здравна инспекция. 132-ма от пострадалите са от града, където има бум в популацията на опасните акари въпреки двукратната обработка на паркове и градини. Според епидемиолози пострадалите са в пъти повече, тъй като много хора предпочитат сами да извадят гадинките от кожата си. Това не бива да става с въртене наляво или надясно и кърлежът не бива да се маже с олио, каквато е масовата практика, а да се изтръгне перпендикулярно на кожата заедно с хобота му, съветват лекари. Справка на РЗИ показва, че от началото на май във Варна са нахапани 463 души, докато за същото време на миналата година пострадалите са били 129. Налице са вече и първите пациенти с усложнения след атака от заразени кърлежи. Четири души са били настанени през седмицата в инфекциозна клиника с марсилска треска, а други двама – с лаймска болест. Двете зарази се проявяват около 7-10 дни след ухапване и се лекуват с антибиотици, но ако не бъдат засечени  навреме има риск от фатален край. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Кърлежи нахапаха 160 варненци за седмица"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b1%d0%bb%d0%be%d0%ba%d0%b8%d1%80%d0%b0-%d0%bf%d1%8a%d1%82%d1%8f-%d1%81%d0%be%d1%84%d0%b8%d1%8f-%d0%b1%d0%be%d1%82%d0%b5%d0%b2%d0%b3/", "text": "Пътен инцидент между циментовоз с българска регистрация и турски тир е станал минути преди 15 часа на стария път, в участъка под виадуктите на Витиня, посока София. По първоначални данни, при челния удар между двете превозни средства, е пострадал шофьорът на циментовоза, който е откаран в болница, без опасност за живота, съобщиха от МВР. Движението по път I-1 София–Ботевград, при км 208, след спускането на Витиня, в посока Ботевград, е в една лента, поради пътно произшествие, съобщават от АПИ. Шофьорите да се движат с повишено внимание и съобразена скорост. Пътни полицаи регулират трафика в двете посоки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Катастрофа блокира пътя София-Ботевград след Витиня\t\t\t"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bd%d0%b5-%d1%81%d0%b5-%d0%be%d0%b1%d1%81%d1%8a%d0%b6%d0%b4%d0%b0-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d0%bd%d0%b5-%d0%bd/", "text": "Не се обсъжда увеличаване на данъка за автомобили, по-стари от 15 години, на 1000 лева, заяви министърът на околната среда Нено Димов. Той каза това в Созопол, където се проведе изнесено заседание на ресорната парламентарна комисия, предаде БНР. Министър Димов поясни, че не става въпрос за данъците, а за екотаксите. Той допълни, че определянето на данъците е в правомощията на Министерството на финансите. „Към днешна дата изобщо не се коментират данъци. Става дума за екотаксите, които се плащат еднократно при регистрация.“ Министърът допълни, че проблемът с вноса на старите автомобили се засилва заради рестрикциите, които се правят в някои градове от Западна Европа. „Като забраниш в определен град да влиза някакъв вид кола, нейната цена естествено пада, защото тя става половин използваема. Очаква се този наплив на коли да залее Източна Европа. Ние ще искаме на ниво Европейски съюз такава корекция в законодателството, че който създава подобен проблем, т.е. подобни ограничения, да носи отговорността и за решаването им”, коментира Димов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Нено Димов: Не се обсъжда увеличаване на данъка за стари автомобили, а на екотаксите"}
{"url": "https://trud.bg/%d1%80%d0%be%d0%bd%d0%b0%d0%bb%d0%b4%d0%be-%d0%b8%d0%b7%d0%bd%d1%83%d0%b4%d0%b2%d0%b0-%d1%80%d0%b5%d0%b0%d0%bb/", "text": "Кристиано Роналдо иска четворно увеличение на заплатата, за да остане в „Реал“ (Мадрид), разкри испанското издание „El Confidencial”. Според информацията, португалецът желае годишното му възнаграждание да бъде 80 млн. евро. В момента нападателят прибира 21 млн. на сезон. Европейският шампион с Португалия има за цел да се превърне в най-скъпоплатения футболист и по този начин да изпревари чувствително Лионел Меси от „Барселона“ и звездата на ПСЖ, бразилецът Неймар.  А Маурисио Почетино е сочен за фаворит за заместник на Зинедин Зидан. Мениджърът на „Тотнъм“ е получил конкретно предложение и ултиматум от испанския колос. Аржентинецът има 5 дни на разположение, за да даде отговор. Само преди дни, талантливият наставник подписа нов договор с „шпорите“, което прави задачата значително по-сложна. Другите спрягани кандидати за „белите“ са Юрген Клоп, Масимилиано Алегри, Антонио Конте, Маурицио Сари и Гути.", "date": "2018.06.02", "title": " Роналдо изнудва „Реал“"}
{"url": "https://trud.bg/%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%b8%d1%80%d0%b0%d0%bd-%d0%bf%d0%b8%d0%bb%d0%be%d1%82%d0%b8%d1%82%d0%b5-%d0%be%d1%86/", "text": "Ирански изтребител се разби днес в провинция Есфахан, но двамата пилоти са катапултирали, преди самолетът да падне, предаде Ройтерс, като се позова на агенция Фарс. Военновъздушните сили заявиха, че катастрофата е била причинена от технически проблем. Изтребителят се е разбил в пустинен район в Централен Иран. На мястото са пристигнали спасителни екипи. Двамата пилоти са откарани в болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Изтребител се разби в Иран, пилотите оцеляха"}
{"url": "https://trud.bg/%d1%81%d0%bf%d0%b5%d1%86%d1%87%d0%b5%d0%bd%d0%b3%d0%b5%d1%82%d0%b0-%d1%81-%d0%b0%d0%b2%d1%82%d0%be%d0%bc%d0%b0%d1%82%d0%b8-%d1%82%d1%8a%d1%80%d1%81%d0%b8%d1%85%d0%b0-%d0%b2%d0%bb%d0%b0%d0%b4%d0%b8/", "text": "Сигнал за издирвания рецидивист Владимир Пелов вдигна МВР в Ботевград на крак. Маскирани полицаи с бронежилетки и автомати са атакували изоставено крило на местната болница, съобщи  . Службите са получили сигнал, че беглецът се укрива там. Пелов обаче не е намерен. Той избяга заедно със съучастника си Радослав Колев през централния вход на Софийския затвор, след като стреля с пистолет по охраната. Два месеца след това в открито писмо Пелов поиска делото му да се разгледа отново. МВР определи като безпочвени твърденията му, че е несправедливо осъден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Спецченгета с автомати търсиха Владимир Пелов в Ботевград"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b0%d0%b4%d0%b5%d0%b2-3-4-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0-%d0%b5-%d0%b7%d0%b0%d0%b4%d1%80%d1%8a%d1%81%d1%82%d0%b2/", "text": "Остава затруднено движението по магистрала “Тракия” на 10-ия километър след София в посока Пловдив, където сутринта  . Всеки момент се очаква да бъде прелято съдържанието на цистерната, и едва след това камионът ще може да бъде преместен от пътя, обясни министърът на вътрешните работи Валентин Радев, предаде  . Той посети на място участъка и потвърди, че в посока към столицата при 10-ти километър пътят е отворен. “Въпреки това обаче автобуси и ТИР-ове са пуснати по обходен път през Вакарел, Нови хан, за да излязат на магистралата на входа на София. Но платното от София на 8-ми километър, до там има задръстване, повече от 3-4 километра и хората се пропускат, автомобилите, в едно платно само. Там, където е цистерната”, посочи Радев. Министърът обясни, че причината движението да е затруднено вече няколко часа е изискването фирмата собственик на цистерната да прехвърли съдържанието в друг камион. “Да я прехвърлят в по-малка цистерна, колкото могат. Повече от половината ако прехвърлят, веднага я местят. Ако не и не успеят нещо, пак я местят, за да освободят пътя и хората да пътуват спокойно”, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Министър Радев: 3-4 километра е задръстването на “Тракия” заради обърнатата цистерна"}
{"url": "https://trud.bg/%d0%bf%d1%81%d0%b6-%d1%87%d0%b0%d0%ba%d0%b0-%d1%83%d0%b5%d1%84%d0%b0-%d0%b7%d0%b0-%d0%b1%d1%83%d1%84%d0%be%d0%bd/", "text": "Ръководството на ПСЖ очаква решението на УЕФА за наказание на Джанлуиджи Буфон преди да се обвърже официално със стража. 40-годишният легендарен играч бе изгонен в 1/4-финала с „Реал“ (Мадрид) от Шампионската лига след бурно оспорване на съдийско решение. При добро стечение, Буфон ще подпише за 2 години с френския гранд.", "date": "2018.06.02", "title": " ПСЖ чака УЕФА за Буфон"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%89%d0%b5-%d0%bf%d1%80%d0%b0%d0%b2%d0%b8-%d0%bf%d1%8a%d1%80%d0%b2%d0%b8%d1%8f-%d0%b8%d0%b7%d1%86%d1%8f%d0%bb%d0%be-%d0%bc%d0%b5%d1%81%d1%82%d0%b5%d0%bd-%d0%b0/", "text": "В Турция бе създадена компания за производството на първия турски автомобил, предадоха турски медии. Компанията е създадена в съответствие с протокол, подписан през ноември м. г. от президента на Турция Реджеп Тайип Ердоган. Компанията включва пет турски холдинга – Anadolu Grubu, BMC, Kok Grubu, Turkcell и Zorlu Holding, които ще работят в сътрудничество с министерството на науката, промишлеността и технологиите и Съюза на турските търговско-промишлени палати и борси. Ердоган бе заявил, че през 2019 г. се планира да бъде пуснат прототип на първия турски автомобил, а през 2021 г. ще започне продажбата на тези автомобили. Турският лидер бе казал още, че има намерение да купи първата произведена кола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Турция ще прави първия изцяло местен автомобил"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d1%83%d0%b4%d0%b0%d0%b2%d0%b5%d0%bd-%d0%bc%d0%bb%d0%b0%d0%b4%d0%b5%d0%b6-%d0%b2%d1%8a%d0%b2-%d0%b2%d0%be%d0%b4%d0%be%d0%b5%d0%bc-%d0%ba%d1%80%d0%b0%d0%b9-%d0%bd/", "text": "Акция по издирването на удавен младеж се провежда във водоем край с. Негован, съобщава „Фокус”. По първоначални данни момчето е на 16 години. По-рано група младежи са влезли във водата и един от тях не е излязъл. Водолази от Монтана ще претърсят дъното, съобщи говорителят на Центъра за спешна медицинска помощ (ЦСМП)-София Катя Сунгарска. „Сигналът към нас е подаден в 15.24 часа. Нямаме години. Човекът, който подава сигнала, е казал, че не познава момчето и не може да идентифицира на колко години е и какво се е случило. Казал е само, че са били група. Линейката веднага е тръгнала към водоем край село Негован. Пожарната и полицията са на мястото“, обясни Сунгарска. По думите й във водоема е влизала лодка, обиколила е, но не е намерила момчето. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Търсят удавен младеж във водоем край Негован"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%ba%d1%83%d0%bf%d0%b8-%d0%b8%d1%81%d0%bb%d0%b0%d0%bd%d0%b4%d1%81%d0%ba%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Ръководството на „Левски“ осъщетви трансферен удар, привличайки исландския национал Холмар Ейолфсон за постоянно. Централният бранител игра през изминалия вече сезон на „Герена“, но под наем от „Макаби“ (Хайфа). Играчът, който ще бъде част от националния отбор на страната си на мондиала в Русия, вече е собственост на столичния гранд, разкри „Дарик радио“. По този начин шефовете сложиха край на спекулациите за бъдещето на футболиста. Говореше се, че при добро негово представяне на финалите, партньорът на Давид Яблонски ще бъде продаден от израелския клуб, който до момента държеше правата му.  Освен Ейолсфон, тимът ще задържи и Хали Тиам, другият играещ под наем в отбора. Правата на халфът са били откупени за около 300 хил. евро от досегашния му клуб МТК и той остава при „сините“ с договор за 3 години.  Това на практика са и първите нови попълнения на Делио Роси за следващия сезон.  Преди дни от клуба пък си тръгна дългогодишния играч Роман Прохазка, подписал с „Виктория“ (Пилзен). През лятото се очаква „сините“ да се подсилят с вратар, бранител и нападател.", "date": "2018.06.02", "title": " „Левски“ купи исландски национал"}
{"url": "https://trud.bg/%d1%81%d0%b0%d1%89-%d0%be%d0%b1%d0%bc%d0%b8%d1%81%d0%bb%d1%8f%d1%82-%d1%81%d0%b0%d0%bd%d0%ba%d1%86%d0%b8%d0%b8-%d0%b7%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%82%d0%b5/", "text": "САЩ може да наложат санкции на енергийни компании от Германия и други държави от Европейския съюз, които участват в проекта Северен поток 2, предава Sputnik. Газопроводът Северен поток 2, който по план ще пренася ежегодно 55 милиарда кубични метра природен газ от Русия към ЕС през Балтийско море, вече бе одобрен от Германия и Финландия. САЩ, в отговор заявиха, че тръбопроводът ще повиши зависимостта на Европа от руския газ. Списание „Foreign policy“ цитира три източника близки до въпроса, които твърдят че администрацията на САЩ е близо до налагането на санкции върху енергийни компании от Германия и други държави от ЕС, които са замесени в изграждането на проекта за руски газов тръбопровод Северен поток 2. Ключови фигури в администрацията на президента Доналд Тръмп, които виждат санкциите като „много вероятна опция“, няма да се спрат пред нищо, за да блокират Северен поток, заявява един от източниците на списанието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " САЩ обмислят санкции за европейските компании, участващи в Северен поток 2"}
{"url": "https://trud.bg/%d0%bd%d0%b0%d0%b4-2000-%d0%be%d1%82%d1%81%d1%8a%d1%81%d1%82%d0%b2%d0%b8%d1%8f-%d0%b8%d0%bc%d0%b0%d1%82-%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5/", "text": "1938 уведомления за отсъствия на депутати “по уважителни причини” от пленарни заседания са приели председателят на 44-ото Народно събрание Цвета Караянчева и нейният предшественик Димитър Главчев за изминалите година и един месец от началото на мандата. Това показва справка от администрацията на парламента, която “Труд” получи със заявление по Закона за достъп до обществена информация. Въпросът беше за броя на отсъствията, но от НС предоставиха пълен списък с постъпилите уведомления от всеки един народен представител, изваден от вътрешната информационна система на институцията. Справката обхваща периода от 19 април 2017 г. до 29 май 2018 г. ( ). Осъствията на депутатите са над 2000, защото много от уведомленията се отнасят за две или повече заседания. Съгласно правилника на парламента “извинените” се плащат, докато за “неизвинени” се удържа цялата надница (виж втория текст). Няма данни каква част от отсъствията “по уважителни причини” са по болест, заради командировка или друг служебен ангажимент и каква са по някаква друга причина. Уведомленията, които по правилник трябва да се подават предварително, масово се внасят в деня преди отсъствието. Има и множество документи, които са постъпили на същия ден, както и такива, които се отнасят за задна дата. По-голямата част от отсъствията се падат на опозицията. С най-много са от групата “БСП за България” – 593 уведомления. От ДПС са дали 429 “извинителни бележки”, от “Воля” – 175. Депутатите от ГЕРБ, на които се налага да крепят кворума в пленарната зала, са уведомили за отсъствия 373 пъти, а от “Обединени патриоти” – 353 пъти. Докато е била зам.-председател на парламента, настоящият председател Цвета Караянчева е подала 12 уведомления, едно от които за две заседания. Предшественикът й Димитър Главчев вече като редови депутат си е позволил само едно отсъствие. Преди да стане зам.-председател на НС Емил Христов (ГЕРБ) се е извинил 7 пъти за 8 дни отсъствия. Началникът на групата на   Цветан Цветанов е подал 15 уведомления за 25 отсъствия. Лидерът на   Корнелия Нинова, която има най-много “неизвинени” – 7, има и 7 “извинени”. Председателят на   Мустафа Карадайъ е внесъл 10 уведомления, две от които са за по 3 дни. Шефът на   и зам.-преседател на НС Веселин Марешки има 50 отсъствия, което е близо половината заседания. Рекордьор от лидерите е Волен Сидеров. Председателят на групата на   е подал 49 уведомления за отсъствия от 76 заседания. Броят на отсъствията се равнява на това нито един депутат да не се яви на работа в продължение на около месец. Тоест колкото още една лятна ваканция.   Депутатите стандартно имат по три пленарни заседания – в сряда, четвъртък и петък, но се водят на петдневна работна седмица. Предполага се, че в понеделник и вторник всички се срещат с избиратели по районите си. Те имат право на платен годишен отпуск, който съвпада с ваканциите на парламента и нямат право на неплатен отпуск. При от надница от около 150 лв. (изчислено от брутното основно възнаграждение към момента) за 2000 отсъствия бюджетът на парламента е изплатил 300 000 лв. на депутатите за дни, в които са отсъствали от заседания. Сумата обаче е доста по-голяма, защото всеки народен представител има редица добавки към възнаграждението.   “Народен представител, на когото се налага да отсъства по уважителни причини от заседание на НС или от заседание на комисия, предварително уведомява председателя на НС, съответно председателя на съответната комисия”, гласи чл. 136, ал. 3 от правилника за организацията и дейността на парламента. Няма дефиниция на понятието “уважителни причини”. В чл. 137 пише, че за неуредените в правилника въпроси се прилагат кодексите на труда и за социалното осигуряване.   179 са “неизвинените” на депутатите през първата година от мандата, сочи регистърът за неоправдани отсъствия на НС, в който към момента има данни до края на април. В средата на всеки месец там се публикува списък за предходния. , най-много отсъствия има единственият засега независим депутат   – вече 9. Отделно той има и 20 “извинени”. От лидерите на парламентарни групи най-често отсъства Корнелия Нинова от БСП – вече 7 пъти. Председателят на ПГ на ГЕРБ Цветан Цветанов все още няма отсъствия. Мустафа Карадайъ от ДПС е с едно, Волен Сидеров от “Обединени патриоти” и лидерът на “Воля” Веселин Марешки – с по две. При неоправдано отсъствие от пленарно заседание на народния представител се прави удръжка, равна на дневното му възнаграждение. От тези глоби бюджетът на НС е икономисал около 27 хил. лв. Депутатите имат и 115 неоправдани отсъствия от заседания на комисии, за което им е удържана съответната добавка към заплатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Над 2000 отсъствия имат депутатите\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d0%b8-%d0%bf%d1%80%d0%be%d1%81%d1%82%d0%b8-%d0%bd%d0%b0-%d0%b7%d0%b5%d0%bc%d1%8f%d1%82%d0%b0-%d1%81%d0%bc%d0%b5-%d0%b3%d0%be%d1%81%d1%82%d0%b8/", "text": "Само няколко дни след като навърши сто години от този свят си отиде един от мъдреците на Северозападна България – дядо Коло Майора от монтанското село Доктор Йосифово. Столетникът – висок, с бяла коса и снежен мустак, присвит поглед и блага реч приличаше на бивш военен или даскал, но не бе нито едното, нито другото. Никола Трифонов бе дърводелец и строител, преминал дългия път на живота си с труд и грижи за семейството и натрупал мъдрост, която с охота, а често и в рими споделяше с приятели и гости. Хората го търсеха – за съвет в трудни моменти, или за весели разговори в спокойни дни. „Мене животът и хората са ме научили на всичко – с работа и мъка!”, казваше столетникът. Любимата му сентенция собствено производство бе „Учени и прости на земята са гости. Каквото произведеш, не можеш да изядеш. Тръгваш си от тоя свят само със спомени богат!”. Прозренията си за хората, живота и времето дядо Коло бе придобил не от книгите, а от личен опит. На училище ходил до 7 клас, но бил любознателен и паметен и каквото чувал от даскалите, запомнял още в час. Най-много обаче прихванал на младини от баща си Иван, споделяше той. Достолепният мъж – участник във всички войни за освобождение и обединение на България и добър стопанин, бе научил сина си на труд, почит към другите и упоритост във всичко, каквото похване. След като завършил селското школо Никола почнал работа като бъчвар и сума съдове за вино, ракия и вода направил в района. А когато избухнала Втората световна, кандидат подофицер Никола Трифонов тръгнал с плевенския артилерийски полк и стигнал чак до Австрийските Алпи. Заради сериозния му характер командирите често оставяли грижите за реда сред войниците на него и тогава се родил прякорът му Коло Майора. А като се върнал в Доктор Йосифово с жена му Цона създали и отгледали син и дъщеря. Никола се заел с дърводелство и ковачество, а после и със строителство в родното си село и в района. „Градил съм къщи и училища, няма къща, в която поне един пирон да не съм забил! Само като съм спал, не съм работил”, гордееше се майсторът. От срещите си с много и всякакви хора дядо Коло си бе извадил поуки, достойни за трудовете на древен философ. Категоричен бе например, че образование, ум и човещина не вървят винаги ръка за ръка. И затова много поставени на високите постове хора, не струват и колкото едната ръка на някои обикновен човек. „Учени у нас – колкото искаш, ама умни малко!”, клатеше недоволно глава старецът. Макар че никога не се бе занимавал с политика дядо Никола живо се е интересуваше от събитията в държавата и света. Европейския съюз столетникът харесваше, но не одобряваше как работи засега. „ Не стига само да се обединяват държавите, трябва да обединим първо разума, после парите, и накрая и труда си! Само тогава ще станем едно цяло и ще вървим напред!”, препоръчваше бившия строител. Въпреки мъдростта си обаче столетникът нямаше рецепта как се живее цял век. Диети не спазваше, физически упражнения не правеше извън постоянния труд, почти до дълбока старост. Никога не бе пил лекарства, от време на време се черпеше с чаша вино, но пък си хапваше често – на 4-5 часа, понякога дори и през нощта, защото човек трябва да има сили за работа, разказва синът му Георги/ 64 г./, който се грижеше за родителите си в родната им къща в Доктор Йосифово. Столетникът имаше обаче простичка формула за дълъг брак и здраво семейство. „Трябва да намериш добра жена и да не ти пука от нищо! И доброто, и лошото отминават!”, съветваше той под одобрителния поглед на 96 годишната му половинка баба Цона. С нея бяха навъртели над 70 години семеен стаж и освен двете деца, имаха двама внуци и двама правнуци. Към всичко в живота дядо Коло добавяше и щипка смях, защото усмивката според него прави света и хората по-добри. „Ако не беше бабата, да ми яде живота, вече щях да съм не на 100, а поне на 115 години!”, поднесе булката си на юбилея ветеранът. А на всичките си съселяни, познати, гости и непознати столетникът пожелаваше ”Каквото си мислите – да успеете! Бавно да стареете и икономически да оцелеете!”.", "date": "2018.06.02", "title": " Учени и прости на земята сме гости!\t\t\t"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d1%89%d0%b5-%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2%d1%8a%d0%b2-%d0%b2%d0%b8/", "text": "Поводът за посещението на президента на Руската федерация Владимир Путин във Виена на пети юни е 50-годишният юбилей на подписаните между Русия и Австрия договори за доставка на природен газ. На първи юни 1968 година Австрия е първата западноевропейска държава, подписала такъв договор със СССР. За този юбилей Владимир Путин с споменал при посещението на австрийския канцлер Себастиан Курц през февруари тази година, припомнят политически наблюдатели. По време на срещата Путин е заявил, че за този период е доказана колко сигурен енергиен доставчик е Русия. Както коментират наблюдатели тук, вероятно бившата дейност на Путин като служител в съответния отдел за немскоговорещите страни на КГБ има влияние върху особения интерес на руския президент към Австрия. Предстоящото посещение ще е шестата по ред официална визита на руския президент. Първото е през февруари 2001 година, при последното през юни 2014 поводът беше подписването на договора за Южен поток между австрийските концерни ОМВ и Газпром. Руското посолство във Виена подчертава, че Владимир Путин пристига по покана на своя австрийски колега. Програмата предвижда разговори на четири очи между двамата държавници и един работен разговор, съобщава канцеларията на австрийския президент. Вечерта ще бъде белязана от голямо културно събитие за Виена – президентите на двете държави Александър Ван дер Белен и Владимир Путин ще открият изложба от Ермитажа, която гостува на Австрийският музей за изящни изкуства до началото на септември. Експозицията включва четиринадесет шедьоври от колекцията на Ермитажа, сред които са автопортрет на Антонис ван Дайк, “Покайващият се Свети Йеронимус” на Сандро Ботичели, творби на Тинторето, Рембранд, Питър Паул Рубенс и други майстори на живописта. Спонсори на изложбата са концерните ОМВ и Газпром.  Основни теми на разговорите между президента Владимир Путин и федералния канцлер Себастиан Курц ще бъдат двустранните отношения, както и ключови теми от международната политика, съобщава канцеларията в Кремъл, цитирана от австрийски медии. Ще бъдат засегнати и въпроси на икономическото сътрудничество. С търговски обмен от близо пет милиарда евро Русия се нарежда на 16 място сред най-важните търговски партньори на Австрия. При посещението през февруари в Москва Себастиен Курц и Владимир Путин съобщиха подкрепата си за запланувания газопровод Северен поток 2, който ще доставя на Европа руски газ през Балтийско море и в чието финансиране ще участва австрийският концерн ОМВ. Друг заплануван проект е широколентов железен път, който ще свърже Австрия с Транссибирската железница до Китай. Връзките между Австрия и Руската федерация се преценяват тук като много добри и са определяни като повлияни главно от икономическите интереси. Москва наблюдава със задоволство как австрийски политици на високи позиции засягат в изявления темата за премахване на санкциите срещу Русия след анексирането на Крим, коментират политически наблюдатели. Също така фактът, че Австрия не е член на НАТО и не изгони руски дипломати след аферата с двойния агент Сергей Скрипал се оценяват положително от руската страна. Вицеканцлерът и министър на спорта на Австрия Хайнц-Кристиан Щрахе, ръководител на Австрийската партия на свободата, ще присъства на откриването на световното първенство на футбол в Русия след две седмици за разлика от някои свои европейски колеги. Австрийската партия на свободата е с подчертано добро отношение към Русия и от 2016 година има договор за сътрудничество с партията Единна Русия. В разговор с австрийската осведомителна агенция АПА посланикът на Русия във Виена Дмитрий Любински е заявил, че Русия високо цени “отговорната позиция на Австрия по въпросите на международния дневен ред”, докато руските отношения с ЕС “са върнати много назад”. Австрия е заинтересована от “възстановяването на положителен дневен ред и подкрепа на общите проекти за сътрудничество, които имат добри перспективи и са от полза за двете страни”, е заявил посланик Любински. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Владимир Путин ще е на посещение във Виена"}
{"url": "https://trud.bg/%d0%b8%d0%bd%d1%81%d1%82%d1%80%d1%83%d0%ba%d1%82%d0%be%d1%80%d0%b8-%d0%bd%d0%b0-%d0%bd%d0%b0%d1%82%d0%be-%d0%be%d0%b1%d1%83%d1%87%d0%b0%d0%b2%d0%b0%d1%82-%d1%83%d0%ba%d1%80%d0%b0%d0%b8%d0%bd%d1%81/", "text": "Командването на Украинските въоръжени сили извършва обучения на военния си персонал като включва инструктори на НАТО, докато Киев се готви за офанзива в Донбас, заяви военнослужещ от Киевската 14-та самостоятелна механизирана бригада в събота, цитиран от ТАСС. „През декември 2017 година заминахме на стрелбището в Яворово, Лвовски район“, заяви Яков Веремейчук. „Там бяхме обучени от инструктори на НАТО, най-вече американци, канадци и поляци. Бяхме обучени предимно в превземане на градове и сгради. С други думи, те ни обучиха най-вече как да напредваме“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Инструктори на НАТО обучават украинските военни в нападателни тактики"}
{"url": "https://trud.bg/5-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b8-%d1%82%d1%80%d0%b8%d0%bc%d0%b0-%d0%bc%d1%8a%d0%b6%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf/", "text": "Петгодишно дете и трима мъже са пострадали тежко в катастрофа на пътя София – Варна, край ловешкото село Малиново. Инцидентът е станал в късния следобед, съобщи  . Челно са се сблъскали два леки автомобила. Единият от тях е навлязъл рязко в насрещното платно, за да избегне удар с други два автомобила, движещи се пред него. Пострадалите са с тежки комбинирани травми. Двама от тях са транспортирани за болница в Плевен, като единият е с опасност за живота. Останлите все още са в Ловешката болница, но също ще бъдат транспортирани за лечение в Плевен.", "date": "2018.06.02", "title": " 5-годишно дете и трима мъже пострадаха при катастрофа в Ловешко"}
{"url": "https://trud.bg/%d0%b3%d1%80%d1%83%d0%b5%d0%b2%d1%81%d0%ba%d0%b8-%d0%ba%d1%8a%d0%bc-%d1%81%d0%b4%d1%81%d0%bc-%d0%b7%d0%bd%d0%b0%d0%b5%d0%bc-%d0%b8-%d0%b3%d0%bb%d0%b5%d0%b4%d0%b0%d0%bc%d0%b5-%d0%ba%d0%b0%d0%ba%d0%b2/", "text": "Бившият премиер на Македония и лидер на ВМРО-ДПМНЕ Никола Груевски заяви, че подкрепя протеста, който ще се организира в събота вечер от партията му, съобщи Макфакс. Той заяви, че е време да се изпрати ясно послание към СДСМ, че гражданите желаят промяна. „Измина една година, а вече рядко има човек, който да не разпознава голямата лъжа на СДСМ. Време е да им се изпрати послание. Това, че знаем и гледаме какво се случва. Това, че не сме съгласни. И това, че желаем промени. Тази вечер е добра възможност. Подкрепа за днешното събиране. Македония ще победи!“, написа Груевски в социалната мрежа „Фейсбук“. Протестът на опозиционната ВМРО-ДПМНЕ ще започне в 20:00 часа (21:00 часа българско време) на 2 юни пред сградата на парламента на Македония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Груевски към СДСМ: Знаем и гледаме какво се случва – не сме съгласни"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%87%d0%b0%d0%ba%d0%b2%d0%b0%d0%bc%d0%b5-%d0%bd%d0%b0%d0%b4-4-%d0%bc%d0%b8%d0%bb%d0%b8%d0%b0%d1%80%d0%b4%d0%b0-%d0%bb%d0%b5%d0%b2%d0%b0/", "text": "„В Москва премиерът проведе изключително добри срещи в дух на добронамереност, прагматичност, желание да се засилят взаимоотношенията между България и Русия. И това е особен важно по отношение на туризма, защото Русия е един от нашите ключови пазари за привличане на максимално много туристи”. Това обяви министърът на туризма Николина Ангелкова по  . „Важно е да имаме добри взаимоотношения във всяка една област, но искам да подчертая, че по отношение на туризма ние винаги сме ги имали, и отново благодарение на добрия контакт и добрите взаимоотношения между премиера Борисов и президента Путин ние успяхме през 2016 г. да имаме рекорден ръст на руските туристи в страната – около 30%. Също така тогава, благодарение на разговор, който беше проведен между двамата лидери, се стартира едно много тясно сътрудничество по отношение на сигурността. Така че резултатите от тези усилия се виждат и наистина, според мен, това посещение беше много ключово и важно и смятам, че премиерът и президентът Путин изразиха ясно своето желание за засилване на взаимоотношенията, за тяхната прагматичност и изобщо да вървим напред, така че максимално да реализираме проектите от взаимен интерес”, каза министърът на туризма. В какво се изразява обаче успехът на разговорите по отношение на туризма, Ангелкова поясни: „За първи път, отново благодарение на подкрепата на премиера Борисов и президента Путин, ние ще имаме следващата година – година туризма на Русия в България и година на България в Русия – през 2019-а. Това се случва за първи път и на практика дава възможност на цялата руска администрация да работи целенасочено към направление България. Това е много важно, защото така ще привлечем допълнително интереса на руските туристи, към това, което предлагаме”. Ангелкова коментира и прогнозите от бранша, че през идния летен сезон се очаква драстичен отлив на руски туристи. „Не смятам, че се очаква чак толкова песимистична картина по отношение на руските туристи. Това, което коментирахме и по време на форума в Санкт Петербург, на който присъствах, и по време на срещите, на които присъствах по време на визитата на премиера Борисов, всъщност отново подчертахме засиления интреес на руските туристи към България, и това, че България се превръща във все по-устойчива дестинация по отношение на руския пазар. Защото се увеличават значително и редовните самолетни линии, за сметка на намаление на чартърните. Което показва устойчивост и постоянен интерес. Това, което е предизвикателство е изключително агресивната ценова политика от страна на Турция, която е нашият пряк конкурент по отношение на руския пазар. Там има и държавни гаранции и по информации от руски туроператори – в Турция се предлага олинклузив в 5-звезден хотел за 10 дни, за около 250-270 долара. Ние няма как да се борим с тази агресивна ценова политика и затова разчитаме на стабилните взаимоотношения, които имаме в сектора в момента. Ако изобщо има спад, защото е рано да се говори за това, нашите прогнози са да е около 4%. Това е много малко и ако успеем да задържим тези нива, ние пак ще посрещнем 550 хиляди руски туристи”, обясни министърът. „Общата картина, която имаме обаче показва ръст с около 5%, което ако успеем да реализираме, ще покаже, че страната наистина става много устойчива и разпознаваема. Защото оценката, която имаме е, че рядко се случва в 3 поредни години да има такава устойчивост на един и същ пазар, особено предвид цялата геополитическа обстановка около нас”. Извън пазара Русия, Николина Ангелкова обясни, че страната ни има изключително голям ръст по отношение на туристите от Германия – над 48% за 2016 и 2017 г. Това компенсира спадове от други пазари, тъй като именно Германия е на първо място по отношение на летния туризъм в България. Тя поясни, че има ръст и по отношение на полския и чешкия пазар. Румънците, пък са на първо място, заедно с гърците, общо – за целогодишен туризъм. „Обръщаме се и към други пазари с потенциал. От резервации и заявки за полети правим анализ, че общият ръст ще бъде около 5%. Приходите от летен туризъм през миналата година бяха 3,7 милиарда лева, значи очакваме това лято да стигнат 4 милиарда и да ги задминат”, каза още министърът на туризма. И добави: „Никога България не е била мантра за алкохолен туризъм. България основно е позната като дестинация за семеен туризъм”. Тя поясни, че курортът Сълнчев бряг дава най-много приходи в държавната хазна – почти 1 милард лева и според нея не бива да бъде разрушавано с лека ръка нещо, което носи толкова приходи. По отношение на акциите за разрушение на преместваеми обекти и други подобни по родното Черноморие, Ангелкова коментира: „Нека не бъркаме спазването на закона с предприемането на едни или други действия, които биха навредили на туризма. Това, което би навредило на туризма е въвеждането на някакви правила, норми, без те да бъдат обсъдени с обществото – в началото на летния сезон, например. Нещо, което да създаде хаос. Примерно – продажбата на пакетите за 2019 г. започва сега – и ако има неяснота и несигурност по отношение на това какво се предлага и че рязко може да има промяна в правилата, без те да бъдат обсъдени, това ще доведе до несигурност и до отлив. Но спазването на правилата категорично подобрява качеството на продукта”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Ангелкова: Очакваме над 4 милиарда лева приходи от туризъм това лято"}
{"url": "https://trud.bg/%d1%81%d0%b8%d0%bd%d0%b3%d0%b0%d0%bf%d1%83%d1%80-%d1%80%d0%b0%d0%b1%d0%be%d1%82%d0%b8-%d0%b7%d0%b0-%d0%b1%d0%b5%d0%b7%d0%bf%d1%80%d0%be%d0%b1%d0%bb%d0%b5%d0%bc%d0%bd%d0%b0-%d1%81%d1%80%d0%b5%d1%89/", "text": "Сингапур полага всяко усилие, за да подсигури безпроблемното преминаване на срещата между севернокорейския лидер Ким Чен-ун и президента на САЩ Доналд Тръмп, заяви министърът на отбраната на Сингапур Нг Енг Хен в събота, цитиран от Sputnik. „Министерството на външните работи полага извънредно много усилия. Искаме да допринесем по нашия малък начин за това тази среща да се случи“, заяви той пред репортери. Срещата между Доналд Тръмп е насрочена за 12 юни в Сингапур. Американският президент първоначално отмени срещата, заради коментар на високопоставен севернокорейския представител по адрес на вицепрезидента Майк Пенс, но в петък, 1 юни, все пак обяви че срещата ще се състои. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Сингапур работи за безпроблемна среща между Ким Чен-ун и Доналд Тръмп"}
{"url": "https://trud.bg/26-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d1%82%d1%83%d1%80%d1%86%d0%b8%d1%8f-%d0%b7%d0%b0-%d0%b2%d1%80%d1%8a%d0%b7%d0%ba%d0%b8-%d1%81/", "text": "Турската полиция задържа 26 души, заподозрени във връзки с Фетхулалхистката терористична организация (ФЕТО). Двадасет и пет заподозрени са били задържани при акция на силите на реда в южния окръг Адана. Един човек е задържан при операция в централния окръг Ескишехир, съобщи Анадолската агенция. Според турските власти групировката ФЕТО на живеещия в САЩ мюсюлмански проповедник Фетхуллах Гюлен стои зад опита за преврат в Турция през 2016 г.", "date": "2018.06.02", "title": " 26 души са задържани в Турция за връзки с ФЕТО"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%be%d1%82%d0%ba%d1%80%d0%b8-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4/", "text": "Министърът на младежта и спорта Красен Кралев откри официално първия международен турнир по плуване за деца „Златоперки” в столичния басейн „Спартак”. В двудневната надпревара участват повече от 250 деца, родени през 2008 и 2009 г., които тренират в 31 клуба. Състезанието се организира от плувен клуб „Левски” по инициатива на многократния носител на световната купа по плувен маратон Петър Стойчев и с подкрепата на Министерството на младежта и спорта, съобщиха от ведомството. „За мен е огромно удоволствие да поставим заедно началото на международния турнир „Златоперки”, който продължава традицията на турнира „Златна рибка”. Радвам се на участието на толкова много деца, защото това се превръща в един празник на плуването”, заяви министър Кралев. Той призова всички участници и зрители на басейн „Спартак” да аплодират Петър Стойчев по повод приемането му в Международната зала на славата по плуване. „Пожелавам на всички млади състезатели да се стремят да постигнат неговите успехи. Благодаря на всички родители, които насърчават децата си да се занимават с прекрасен спорт като плуването”, каза Кралев. Той добави, че Министерството на младежта и спорта подкрепя Българската федерация по плуване, а през последните две години в басейн „Спартак” са инвестирани над 350 000 лева, за да има по-добри условия за подготовка. Министърът благодари на Петър Стойчев и на плувен клуб „Левски” за това, че работят усилено за развиването на този спорт. Петър Стойчев коментира, че турнирът „Златоперки” е приемник и продължава традицията на държавното първенство за деца „Златна рибка”, което е било първото състезание в кариерата му на плувец. „Тази надпревара остана в моите спомени до ден днешен. Вярвам, че всички деца тук също ще запазят един незабравим спомен. Благодаря на родителите и треньорите за отделеното време и внимание, защото плуването е един от най-полезните и здравословни спортове за нашите деца”, заяви Петър Стойчев.", "date": "2018.06.02", "title": " Спортният министър откри международния турнир по плуване „Златоперки”"}
{"url": "https://trud.bg/%d0%b7%d0%b0%d0%b5%d0%b2-%d1%89%d0%b5-%d0%b3%d0%be%d0%b2%d0%be%d1%80%d1%8f-%d1%81-%d1%86%d0%b8%d0%bf%d1%80%d0%b0%d1%81-%d0%ba%d0%be%d0%b3%d0%b0%d1%82%d0%be-%d1%81%d0%b0-%d1%8f%d1%81%d0%bd%d0%b8/", "text": "Премиерът на Македония Зоран Заев заяви, че ще разговаря с гръцкия си колега Алексис Ципрас, когато определени технически въпроси в преговорния процес се разрешат. „Имаме някои технически въпроси, които трябва да се решат. От самото начало съм позитивен и оптимистичен и вярвам, че ще намерим решение на въпроса. Когато се отстранят техническите въпроси, ще се проведе телефонен разговор и в най-кратък срок ще можем да обявим какво е договорено“, заяви Заев, цитиран от македонската информационна агенция Макфакс. Той подчерта, че следващите дни ще бъдат максимално фокусирани и посветени на процеса, който включва споразумения, членове от договора и детайли, които е много важно да бъдат прецизно договорени.  Заев поясни, че подписването на договора трябва да се случи в Мала Преспа, каквото е било желанието още от форума в Давос. „Онова, което договориха външните министри на Македония и Гърция, сега трябва да бъде приведено в правен документ“, допълни македонският премиер, без да даде подробности за това къде се провеждат преговорите и кои имена се обсъждат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Заев: Ще говоря с Ципрас когато са ясни техническите въпроси по преговорния процес"}
{"url": "https://trud.bg/%d0%ba%d0%b0%d0%bd%d0%b0%d0%b4%d0%b0-%d0%b2%d0%bd%d0%b5%d1%81%d0%b5-%d0%b6%d0%b0%d0%bb%d0%b1%d0%b0-%d1%81%d1%80%d0%b5%d1%89%d1%83-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8/", "text": "Канада внесе жалба срещу американските вносни мита в Световната търговска организация, съобщи  . Отава ще предприеме реципрочни мерки на стойност 13 милиарда долара, каквито се очаква да бъдат загубите за канадската икономика. Канадското правителство води трудни преговори с Вашингтон и по споразумението за свободна търговия в северна Америка, което американският президент Доналд Тръмп поиска да предоговори. Търговската политика на Белия дом ще е основна тема и на срещата на финансовите министри от Г-7. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " Канада внесе жалба срещу американските вносни мита"}
{"url": "https://trud.bg/%d1%84%d0%b0%d0%b9%d0%bd%d0%b5%d0%bd%d1%88%d1%8a%d0%bb-%d1%82%d0%b0%d0%b9%d0%bc%d1%81-%d0%be%d0%b1%d1%8f%d0%b2%d0%b8-%d1%87%d0%b5-%d1%80%d0%b5%d0%b0%d0%bb%d0%bd%d0%b0%d1%82%d0%b0/", "text": "Авторитетният британски вестник „Файненшъл Таймс” констатира, че инфлацията в Турция е много по-висока от официално обявяваната, пише вестник „Джумхуриет”. Публикацията оценява обезценяването на турската лира и предприетите от Турция стъпки, като констатира сериозни съмнения не само по отношение на външните дългове и валутния курс, но заради посочваната много по-ниска инфлация в страната. Статията е подписана от Джейми Пауъл и се основава на мнение от миналата седмица на световно известния американски професор по икономика Стив Хакне. Изчисленията на Стив Хакне се базират на метода за „паритета на покупателната сила”, според който годишната инфлация в Турция възлиза на 39.2%. Това е над 3.6 по-високо от официалните данни и в чисто икономически план означава, че лихвеният процент в страната трябва да се вдигне дори и над 40%, посочва още „Файненшъл Таймс”, цитиран от „Джумхуриет”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.06.02", "title": " „Файненшъл Таймс” обяви, че реалната инфлация в Турция е 40%"}
