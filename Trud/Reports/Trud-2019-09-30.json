{"url": "https://trud.bg/%d0%b8%d0%b2%d0%b0%d0%bd%d0%ba%d0%b0-%d1%82%d1%80%d1%8a%d0%bc%d0%bf-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%ba%d1%80%d0%b8%d1%81%d1%82%d0%b0%d0%bb%d0%b8%d0%bd%d0%b0-%d0%b3%d0%b5%d0%be/", "text": "Дъщерята на президента на САЩ Доналд Тръмп – Иванка поздрави българката Кристалина Георгиева, която беше избрана за управляващ директор на Международния валутен фонд. „Поздравления за моята скъпа приятелка Кристалина, че беше избрана за управляващ директор на МВФ!“ , написа Иванка, която сподели и снимка с нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Иванка Тръмп поздрави Кристалина Георгиева за новия й пост"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b8%d1%85%d0%b0-%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d1%88%d0%be%d1%84%d1%8c%d0%be%d1%80%d0%b0-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d0%ba/", "text": "Прокуратурата в Пловдив повдигна обвинение на   на  , с която загинаха две момчета на 16 и на 19 години, съобщи БНР. Според разследващите бащата на двамата близнаци съзнателно е предоставил ключовете на автомобила си на момчетата, въпреки че е съзнавал, че нито един от четиримата няма право да шофира. Бащата е задържан за 72 часа. При подобни случаи отговорността на собственика на автомобила е еднаква с тази на виновния шофьор, обясни тази сутрин окръжният прокурор Румен Попов. По-рано днес директорът на пловдивската полиция съобщи, че в събота вечерта момчетата са били на сватба, след което решават да се поразходят с автомобил из Пловдив. До края на деня се очаква да излязат пробите на момчетата за употреба на алкохол и наркотици. Назначените от разследващите експертизи са общо 8. Според първоначалните данни Опелът се е движил със 100 километра в час, когато се е блъснал в електрическия стълб. При удара загива братът на шофьора, а девет часа по- късно в река Марица бе открит трупа на 16-годишното момче, което при удара е излетяло от колата. 19-годишният шофьор, който причини тежката катастрофа е в по-добро състояние, а по-късно ще са известни и резултатите от взетите му проби за алкохол и наркотици, уточни по-рано днес старши комисар Йордан Рогачев и даде повече подробности как се е стигнало до трагичния инцидент: „Първоначално са били на сватба, впоследствие решават да се качат на автомобила и, по техните обяснения, „да се поразходят“. Но това разхождане, както на всички стана известно, е фатално, вследствие на което две от момчетата почиват на место, на 19 и на 16 години. Водачът на автомобила първоначално беше в тежко състояние, както и казах състоянието му е значително по-добро, а този, който се е возил до него, той е с по-леки телесни повреди“. Автомобилът, в който са пътували 4 младежи от Квартал Столипиново, катастрофира на бул. „Марица“. Колата се е движила с много висока скорост и, след като неправоспособният шофьор изгубил управление, се е блъснал в стълб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Обвиниха бащата на шофьора, причинил катастрофа с 2 жертви в Пловдив"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80-%d1%81-%d1%80%d0%b0%d0%b7%d1%84%d0%b0%d1%81%d0%be%d0%b2%d0%b0%d0%bd%d0%be-%d0%bf%d1%80%d0%b0%d1%81/", "text": "Полицаи са спипали бракониер с разфасовано прасе в багажника на автомобила. Това съобщи Цветелина Рандева, говорител на ОД на МВР- Бургас. От МВР уточниха още, че на 27.09.т.г. около 01.30 ч. , на пътя село Маринка, в посока село Крушевец, малко преди разклона за село Извор, служители от «Гранична полиция» спрели за проверка л.а. «Митцубиши Паджеро». Возилото било управлявано от 51 годишен мъж, с който се придвижвал и 39 годишен негов приятел. В багажника на автомобила са открити три чувала с разфасовано месо от диво прасе, както и главата на животното. Открити са и ловна карабина «Ремингтон» без пълнител и със заключващо устройство на спусковия механизъм, без патрон в цевта, пистолет «Зораки» с поставен пълнител, съдържащ шест боеприпаса и два ловни патрона 12-ти калибър. За случая са информирани служители от «Охрана на горите» към Югоизточно предприятие – Сливен. В момента ловът е забранен заради откритите огнища на чума по свинете. Само преди броени дни, заразено животно бе засечено в царевското село Бродилово. Във вторник, първи октомври, Областната епизоотична комисия ще заседава за да се обсъдят мерките, които са взети за ограничаване на болестта. Лекият автомобил, оръжията, боеприпасите и чувалите с месо са иззети при извършения оглед. Двамата мъже са задържани за срок до 24 часа. По случая е образувано бързо полицейско производство.", "date": "2019.09.30", "title": " Спипаха бракониер с разфасовано прасе в багажника\t"}
{"url": "https://trud.bg/%d0%bf%d0%b8%d1%82%d0%b1%d1%83%d0%bb-%d0%b6%d0%b5%d1%80%d1%82%d0%b2%d0%b0-%d0%b6%d0%b8%d0%b2%d0%be%d1%82%d0%b0-%d1%81%d0%b8-%d0%b7%d0%b0-%d0%b4%d0%b0-%d1%81%d0%bf%d0%b0%d1%81%d0%b8-%d0%b4%d0%b5%d1%86/", "text": "9-месечен питбул спаси две деца от отровна змия и умря в американския щат Флорида. Стопанката му Джина Ричардсън разказа, че кучето й Зевс  изведнъж нападнало нещо в двора, докато 10-годишният й син Орайли играел наблизо. Детето си помислило, че е някакво въженце, но кучето не го допускало до него. След това братчето, 11-годишният Орайън, дошъл в задния двор, за да налее вода на кучето. Но Зевс се строполил на земята и отказал да стане. Когато го преобърнали настрани, под него лежала коралова змия, която го била ухапала 4 пъти. Питбулът успял да отхапе главата й, след като бил нахапан, спасявайки децата, съобщава  . Джина Ричардсън спешно закарала Зевс на ветеринар, където му били противоотрова, но лекарството не могло да подейства и питбулът се споминал след едно денонощие. Семейство Ричардсън заяви, че ще бъде вечно благодарно на своя домашен любимец. Ако не е бил той, някое от децата със сигурност и щяло да пострада фатално.", "date": "2019.09.30", "title": " Питбул жертва живота си, за да спаси деца от отровна змия (СНИМКИ)"}
{"url": "https://trud.bg/%d1%80%d0%b0%d0%b9%d0%bd%d0%b0-%d0%bf%d0%be%d1%81%d1%80%d0%b5%d1%89%d0%bd%d0%b0-%d1%80%d0%be%d0%b6%d0%b4%d0%b5%d0%bd%d0%b8%d1%8f-%d1%81%d0%b8-%d0%b4%d0%b5%d0%bd-%d0%b2-%d0%bf%d0%be%d1%80%d1%82%d1%83/", "text": "Пилето на попфолка Райна навърши 38 години, а празника си отбеляза в столицата на Лисабон. В своя Instagram тя се похвали с изненадата, която нейни колеги и приятели й организират точно в полунощ. С бенгалски огън и торта те посрещат рождения й ден, като се появяват на хотелската й врата. Малко по-късно тя сама си отправи пожелание за специалния си ден, а нейните фенове я заринаха с комплименти и много пожелания.", "date": "2019.09.30", "title": " Райна посрещна рождения си ден в Португалия"}
{"url": "https://trud.bg/%d0%b1%d0%b0%d0%bd-%d1%81%d0%bb%d0%b5%d0%b4-30-%d0%b3%d0%be%d0%b4%d0%b8%d0%bd%d0%b8-%d0%b2%d1%81%d0%b5%d0%ba%d0%b8-%d0%b4%d0%b5%d1%81%d0%b5%d1%82%d0%b8-%d0%b1%d1%8a%d0%bb%d0%b3%d0%b0%d1%80%d0%b8/", "text": "Застаряването на нацията, социалните неравенства и миграцията са сред водещите фактори, които задълбочават демографската криза в страната. Това сочи изследване на учените от Българската академия на науките. Те прогнозират, че след 30 години всеки десети българин в страната ще бъде на възраст над 80 години, съобщи  . България няма да изчезне, уверяват учените от Института за изследване на населението и човека при БАН. Най-лошата прогноза предвижда до 2040 година населението на страната да намалее до 5,8 млн. души, ако правителството не предприеме мерки за преодоляване на кризата. Изследването отчита промени в ценностите и нагласите на младите поколения към професионалната реализация, към образованието и към населението. Те имат повишени изисквания към качеството на живот и към отглеждането на децата.", "date": "2019.09.30", "title": " БАН: След 30 години всеки десети българин ще е над 80-годишен"}
{"url": "https://trud.bg/500-%d1%85%d0%be%d1%82%d0%b5%d0%bb%d0%b8-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%81%d0%bb%d0%b5%d0%b4-%d1%84%d0%b0%d0%bb%d0%b8%d1%82/", "text": "Стотици хотели в Испания са изправени пред предстоящо затваряне заради краха на британския туристически гигант „Томас Кук“, предупреди в ръководителят на Испанската хотелиерска федерация. „500 хотела незабавно ще се затворят поради срива на „Томас Кук“ и ситуацията може да се влоши, ако правителството не предприеме незабавни действия“, заяви за бизнес изданието „Синко Диас“ Хуан Молас, ръководител на Испанската конфедерация за хотелиерство и туристическо настаняване, пише БГНЕС. Сумата в неплатени сметки, останали след краха на туроператора, ще бъде много по-висока от първоначалната оценка 200 милиона евро, заяви Молас, чиято организация представлява 15 000 бизнес организации. От тези хотели, които са изправени пред незабавно затваряне, 100 бяха изключително зависими от „Томас Кук“, докато останалите разчитаха на фирмата за между 30 и 70% от техните клиенти, каза той. Хотел във Фуертевентура, вторият по големина от Канарските острови, наскоро се е сдобил с надстройка за 20 милиона евро и сега е изправен пред затваряне на 700 стаи, които ще бъдат празни от 7 октомври, и 200 служители, които ще бъде принуден да уволни. Най-тежко засегнати са тези на Канарските и Балеарските острови, където са засегнати 40% от хотелите. Промишлеността състави авариен план, който ще бъде представен на министъра на туризма Рейес Марото на следващото заседание на борда на туризма на Испания на 7 октомври. Той ще засегне и спешния въпрос за въздушните връзки с Канарските острови. Експертите в индустрията се опасяват, че въздействието там може да бъде дори по-опустошително от другаде, тъй като курортът е много популярен като зимна дестинация сред туристи от северна Европа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " 500 хотели в Испания затварят след фалита на „Томас Кук“"}
{"url": "https://trud.bg/%d0%ba%d0%be%d1%81%d1%82%d0%b0%d1%81-%d0%ba%d0%b0%d1%80%d0%b0%d0%bc%d0%b0%d0%bd%d0%bb%d0%b8%d1%81-%d0%b0%d0%ba%d0%be-%d0%b5-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%be-%d1%89%d0%b5/", "text": "Гърция ще направи всичко необходимо, за да бъдат смекчени последиците от Преспанския договор със Северна Македония, който уреди дългогодишния диспут между двете страни. Това заявява министърът на транспорта и комуникациите на Гърция Костас Караманлис в интервю за гръцкия вестник „Параполитика“, прдаде БТВ. „Ще защитим търговските наименования и ако е необходимо, ще използваме правото на вето за интеграцията на съседите в ЕС“, подчертава Караманлис. Министърът е повторил позицията на „Нова демокрация“, че партията му никога не би подписала Договора от Преспа, тъй като той е в ущърб, дори „катастрофален“ за националните интереси. По думите му, правителството полага усилия да смекчи определени последствия от този договор, особено по отношение на търговските марки на продукцията от Македония. Според Караманлис, ветото е най-силният аргумент в момента за оказване на натиск. „И можете да бъдете сигурни, че няма да го оставим неизползван“, заяви той.", "date": "2019.09.30", "title": " Костас Караманлис: Ако е необходимо, ще използваме вето върху интеграцията на Македония в ЕС"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-56-%d1%83%d0%b4%d0%b0%d1%80%d0%b8-%d1%87%d0%b8%d0%bb%d0%b8/", "text": "Земетресение с магнитуд 5,6 е станало удари северната част на Чили, предаде Американската служба за геоложки проучвания. Земетресението е регистрирано в 11:53 централно гринуичко време, предаде РИА Новости. Епицентърът е на 40 километра североизточно от район Камала, разположен в провинция Паринакота. Огнището е на дълбочина 110,6 километра. Информация за възможни пострадали и разрушения досега не е получена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Земетресение с магнитуд 5,6 удари Чили"}
{"url": "https://trud.bg/%d0%bf%d1%80%d0%be%d1%84-%d0%bc%d0%b8%d1%85%d0%b0%d0%b8%d0%bb-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-6/", "text": "Питайте депутатите от всички цветове, защо още има фантоми в списъците Предизборната кампания за местните избори започна, но днес е крайният срок, в който се назначават членовете на Секционните избирателни комисии. Защо е важно качественото им обучение и как с ново мобилно приложение ще се гарантира сигурността и бързината при попълването на изборните резултати след затварянето на урните с бюлетини – затова разговаряхме с проф. Михаил Константинов.  – Вицепремиерът Томислав Дончев каза преди ден, че за местните избори ще заработи специален софтуер, който ще следи за грешки в протоколите. Каква ще бъде гаранцията за сигурността му, господин професоре?  – Става въпрос за мобилно приложение, разработено от „Информационно обслужване“ АД съвместно с Централната избирателна комисия. Целта му е да се идентифицират евентуални аритметични грешки, т.е. нарушени числови контроли в секционните протоколи. Така секционните избирателни комисии (СИК) ще могат коректно да попълнят протоколите си и така да ги предадат в изчислителните центове към общинските избирателни комисии. Иначе крайната проверка на секционните протоколи е в Общинските избирателни комисии (ОИК). По този начин много ще се улесни работата на Секционните избирателни комисии и се надяваме, че тези грешки, които се правеха до сега, силно да намалеят. Въпросното мобилно приложение ще улесни задачите пред членовете на изборните секции. – Като казвате мобилно приложение, къде ще бъде инсталирано то – на самите телефони на членовете на комисите или предвиждаде техника?  – Може да бъдат раздадени таблети, върху които да бъде инсталирано. Това е най-простото нещо, за което се сещам. И като се раздадат таблети във всяка секция – ще може да се попълват коректно протоколите, а не да бъдат поправяни след откриване на грешки в тях. Секциите в България са около 12 000. Другият начин за използването на мобилното приложение е да се сваля на телефон. – Готово ли е вече въпросното мобилно приложение или още го тествате?  – Тествахме го, включително и в петък и вече е готово. Мобилното приложение се изработва по техниката за такива продукти. Уточнихме само какви трябва да са функционалностите му. Чрез мобилното приложение трябва да се попълват протоколите на ниво чернова, да се въвеждат данните и то показва дали има аритметична грешка. Това, което иначе би се показало на членовете на Секционната избирателна комисия едва, когато дойдат в Общинската избирателна комисия, вече ще се вижда още на място. Така няма да се налага многократното връщане на протоколите от ОИК в СИК. Членовете на Секционните избирателни комисии ще имат възможност още на място, в самата секция, да си проверяват въведените данни и аритметичните грешки ще излизат веднага. А това от своя страна ще спести и време – разбирате, че се спестява поне разкарването на членовете на СИК с протоколите. Техническите грешки ще намалеят много – поне това е целта на разработеното мобилно приложение. – Какъв човешки ресурс ангажирате за тези избори в „Информационно обслужване“?   – Нашите информатици са около 400 души. Но ние правим и изчислителни центрове във всички 265 общини. В някои общини, като Чавдар, например, имаме 1-2 секции. Но в София говорим за 1400-1500 секции. За там наемаме допълнително хора, обучаваме ги. На тези избори ще се вкарват повече числа. За сравнение през 2015 година имаше малко над 40 партии, коалиции и тн. А сега са 66. Иначе кандидатите за кметове и кандидатите за общински съветници в големите общини са по-малко от предишните избори. Явно няма много желаещи. – На много места ще се гласува с 4 броя бюлетини – колко ще се утежни работата по обработването на документите?   – Изборите ще бъдат толкова сложни, колкото и през 2015 година. Протоколите ще съдържат съответно повече числови данни. – Защо от години сме свидетели на едни нощни чакания с протоколи и чували пред избирателните комисии? Толкова ли е сложно приемането на протоколите, при положение, че те са по образец?   – Защото в много от секционните протоколи – в над половината, има грешки при предаването им в ОИК. Преди 4 години при катастрофата в „Зала Армеец“ в София, СИК бяха връщани средно по 6 пъти, за да си оправят контролите. А една СИК я връщахме над 40 пъти! Въпрос на слаба подготовка на членовете на СИК и на лекомислено отношение към задълженията им. – Има ли гаранция, че „Арена Армеец“ няма да се повтори?  – Няма гаранция в нищо, защото стопроцентова сигурност няма никъде. Ние се опитваме да се доближим до една сравнително добра сигурност. Винаги ще има комисии нещо да не са разбрали, нещо да са сбъркали. Но да се надяваме искрено, това, което се случи преди 4 години, да не се повтаря. – Кое затруднява членовете на комисиите?  – Слабата им подготовка! – Не е ли смешно да говорим след всеки вот за нея? Помня, че поне няколко пъти точно подготовката на членовете на СИК е била обект на коментари след избори? На какво се дължи това?  – Не е толкова смешно, защото работата в изборните не е толкова сложна, но е специфична. Но като не са обучени тези хора, а ги хвърлят в изборите и да попълват протоколи, те започват правят грешки. – По груби изчисления обаче говорим за 80 000 души – толкова са ориентировъчно членовете на изборните комисии в цялата страна. Как за един месец може те да преминат успешно обучение?  – Не е необходимо във всяка секция всички членове да могат да попълват протоколите. Една секционна комисия се състои от между 5 и 7 души. Достатъчно е и двама от тях да могат да попълват протоколите след изборния ден. – Председателят на ЦИК Стефка Стоева имаше амбиция да се въведат обучения на членовете на комисиите по места, дори заговорихме за нещо като професионални комисии – възможно ли е да се случи това?  – СИК трябва да бъдат назначени до 30 септември. Да се надяваме, че след това те ще бъдат обучени. Засега в Изборния кодекс няма предвидени „професионални“ комисии, а членовете им се назначават по предложение на политическите партии, представени в националния и европейския парламенти. – Можем ли да имаме Изборен кодекс, който да бъде приет с широк консенсус за т.нар. професионални членове на изборните комисии?  – Въпросът е към българските политици. Те трябва да отговорят на него. Работата е, че ние не можем да ги осигурим навсякъде. Но за това, за което говорим, има подобна практика, близка до конкретния пример и тя е в съседна Гърция. Разбира се, там е въпрос на чест точно местните юристи във всяко населено място и всеки район, да участват в изборния процес. И там масово във всяка секция има поне двама висококвалифицирани хора, които дълги години участват в изборния процес и нещо много важно – имат висок образователен ценз. Ние това не можем да го осигурим в момента. Но може да се премине към нещо подобно. В крайна сметка, аз съветвам политическите партии да бъдат така добри и да пратят добре подготвени хора в комисиите в отделните населени места. Сега законът ясно казва, че партиите предлагат членовете. До понеделник (днес, 30 септември, б.р.) трябва да бъдат назначени секционните избирателни комисии. Общинските вече ги назначихме – хубави, лоши – назначени са. Но членовете на секционните комисии трябва да започнат обучение веднага след назначаването им. Общинските избирателни комисии решават как да си извършат обученията по места. Трябва да преценят големината на секциите, броят им и тн. Едно е да обучаваш като в София 1400 комисии – ясно е, че по една схема ще ги обучаваш. Друго е в по-малка община – там нещата ще се случат по друг начин. Най-важно е към тези обучения да се подхожда отговорно, защото пак казвам – не е толкова сложно, но е важно да се работи прецизно и самата дейност в изборния ден е специфична. – Кои бяха най-честите грешки, които членовете на избирателните комисии допускаха на европейските избори – носят се буквално градски легенди, че протоколи са били връщани по 48 пъти, вярно ли е това?  – Грешките са в нарушаване на аритметичните контроли в протоколите. Тези грешки извънредно рядко са в гласовете за партиите, защото представителите на партиите в СИК следят като орлици за правилното вписване на гласовете за съответната партия. Но има, макар и рядко, случаи, когато други партии са били прецаквани. Емблематичният пример с 48 пъти върнатата СИК беше не на европейски избори, които са сравнително прости, а на местните избори в София през 2015 година. – Ще се съгласите ли, че е логично, че качествени членове на СИК ще има, когато тези хора получават добри възнаграждения, а не се вторачваме дали са изпили 2 води и за изяли 2 сандвича повече?  – С увеличения бюджет за тези избори – с рекордните 70 милиона лева, е предвидено увеличение на възнагражденията на членовете на избирателните комисии. Увеличени са и средствата за охрана от страна на МВР. А иначе увеличеното заплащане на членовете на избирателните комисии е необходимо, но не достатъчно условие за повишаването на качеството на тяхната работа. – Един конкретен случай – точно преди началото на предизборната кампания, общинският председател на ГЕРБ в Свищов подаде сигнал срещу независим кандидат, който подал списък с подкрепящи го, но някои от тях били починали. И човек се пита – каква е гаранцията, че няма да има и подобни „пуснати бюлетини“. Как може да изчистим избирателните списъци от „мъртви души“?  – Гаранция би трябвало да бъде „шареният“ състав на избирателните комисии, съставени от представители на основните политически сили. Разбира се, 100 процентова гаранция няма за каквото и да е. Ето, уж НАСА следи много внимателно за големи астероиди, а наскоро един бая голям профуча край Земята, незабелязан почти до последния момент (вестник „Труд“ съобщи за това в броя от 25.09, б.р.). Не че нещо можехме да направим, ако НАСА го беше забелязала по-рано, но все пак. А иначе избирателните списъци се чистят от фантоми (имена в списъците на хора, които не са в страната) чрез активна регистрация. Защо няма такава, питайте депутатите от всички цветове. Не че ще ви отговорят смислено, де. Нашият гост  Проф. Михаил Константинов е роден на 5 март 1948 г. в София.  През 1986 г. става доктор по математика в Института по математика и механика към БАН.  Заместник-ректор на УАСГ от 1999 до 2003 г.  Член на Централните избирателни комисии за парламентарни, европейски, президентски и местни избори от 1991 до 2011 г. Почетен гост и лектор в университети в Англия, Германия и Франция. Съветник на Организацията за сигурност и сътрудничество в Европа; сътрудник на Международната фондация за избирателни системи; координатор на ЕС за България по електронно гласуване. Преподавател в Университета по архитектура, строителство и геодезия. Автор на 600 научни труда и 40 книги по математика и теория на управлението.  Председател на Съвета на директорите на “Информационно обслужване” АД. ", "date": "2019.09.30", "title": " Проф. Михаил Константинов пред „Труд“: Партиите да бъдат добри и да не пращат в изборните комисии неподготвени кадри"}
{"url": "https://trud.bg/%d0%b2%d0%be%d0%b9%d0%bd%d0%b0-%d1%81%d1%80%d0%b5%d1%89%d1%83-%d1%81%d0%b2%d0%be%d0%b1%d0%be%d0%b4%d0%b0%d1%82%d0%b0-%d0%be%d1%82-%d0%bc%d0%b0%d0%be-%d0%b4%d0%be-%d0%b3%d1%80%d0%b5%d1%82%d0%b0/", "text": "На линч и репресия са подлагани всичк30и, които назовават нещата с истинските им имена  В ход е война срещу Свободата. Истерична и повсеместна. Тоталитарна. Защото всяка война срещу Свободата е опит за възцаряване на тоталитаризъм, при който една идеологическа клика, диктува всичко, независимо от политическа опаковка и прогласени (винаги високо благородни) цели. А истинската цел е една – контрол, т.е. несвобода. Днес една глобална идеологическа Секта, зад която стои транснационалния финансов капитал, се опитва да префасонира света в свой интерес. Също като „културната революция“ на Мао, която искаше да изкорени „четирите отживелици“ – старите ценности, старите идеи, старите обичаи и старата култура. Днес, „четирите отживелици“ за Сектата са нацията, религията, семейството и мъжкото начало. Като инструмент за всяване на страх, Мао насъска недообразованите, но до болка фанатизирани пълчища от ученици и студенти, да започнат масов терор. Пребиваха учителите и инквизираха професорите по площадите, защото са „неправилни“. „Сварете мозъците им в олио. Бъдещето е наше“ – крещяха хунвейбините. Със същата цел в днешно време Сектата пусна в действие недоучилата гимназистка Грета и тълпите джендър-активисти. Климатичната паника и истериите на политическата коректност са новите инструменти за всяване на страх и потискане на разномислието. На линч и репресия са подлагани учени, обществени фигури и обикновени хора, които дръзват да назовават нещата с истинските им имена и да привеждат научни аргументи, които опровергават теориите за антропогенно причинена климатична промяна и за „избора“ на полова идентичност. Извън връзките с Ротшилд, който осигури луксозното пътуване на Грета с яхта до Ню Йорк, цялото това добре оркестрирано движение „Глобална стачка за климата“ даже не крие пъпната си връв с един от архитектите на „новия ред“ – скандалният милиардер Джордж Сорос. Всички организации, стоящи зад акциите на въпросната шведска тийнейджърка са финансирани от „Отворено общество“ и други метастази на Сорос. Същото в голяма степен се отнася и до джендър-активизма. И това е само щрих от голямата картина. А тя показва, че Сектата изземва властта от суверенните държави, управлявани от гражданите, и я изнася в наднационални институции, дирижирани от анонимни чиновници, инсталирани от Сектата. След това започва моделирането на населението по калъп, за да е зависимо, безпаметно и лесно манипулируемо – чрез анихилирането на основните ценностни котви на всеки човек, каквито са семейството, нацията, религията. Философията е ясна – унищожиш ли тези ценностни котви, индивидът се разтваря в глобалното, т.е. попада във властта на Сектата. Затова се води безпощадна война за демонизиране на националната държава – отричат се ценности, осмиват се традиции, обругава се родова памет и национална митология. Затова се воюва с Църквата – за да бъдат лишени хората от упование и спасение, и така да станат лесна плячка на Сектата. Затова се релативизира и ерозира семейството – за да се изличи всяка общност, която може да имунизира човека от зловредното влияние на Сектата. Затова вече се води все по-открита война с мъжкото начало, като поведение и роля в обществото – защото противоестествената и масова феминизация на мъжа снижава силата му за съпротива срещу несправедливостите, експлоатацията, потисничеството. За съжаление тези световни процеси, представени тук в сгъстени краски, не са нещо далечно за родната ни действителност. Не ги гледаме само по телевизията, а вече живеем в условията на тази война срещу Свободата. Истанбулската конвенция беше само първата голяма кулминация на тази война, която беше спечелена от силите на Свободата – от широкото обществено мнозинство, научния и духовен елит на нацията. Но войната продължава. Локалните клонове на Сектата търсят всевъзможни начини да прокарват джендър-идеологията. Като не успяха да я наложат чрез ГРЕВИО, решиха да заобиколят ролята на родителите за ценностното възпитание на децата и да прилагат „норвежкия“ модел, при който Държавата и нейни агенти – НПО-та, на които е възложила да „доставят социални услуги“, трябва да влизат у дома и да се разпореждат с децата. Онзи ден външната министърка Захариева заявила от някаква трибуна в ООН, че държавната политика трябвало да се интересува само от интереса на детето, а не от родителите. Принципът за „най-добрия интерес на детето“ е важен и установен в Конвенцията за защита правата на детето. Но той не следва да се довежда крайности и да се извращава, игнорирайки напълно ролята на семейната среда и на родителите. Защото правото и задължението на родителите да се грижат за децата и да обезпечават тяхното идеологическо възпитание по свой избор, е също гарантирано от международните конвенции, а и от нашата Конституция. Преведено на езика на злободневните проблеми, това означава, че държавата не следва, без изричното съгласие на родителите, да въдворява в училище сексуално образование, обучение в хомосексуализъм или пропагандиране на антинаучните теории, че имало 83 пола (джендъра) и всеки свободно можел да си избира от това джендър-меню. Нито пък да се промиват мозъците на подрастващите в антиприродните и стигащи до налудничавост теории за „полова неутралност“. Държавата е длъжна да намери баланса и най-вече да интерпретира „най-добрия интерес“ на детето през призмата на свещената връзка „родител-дете“. Съпротивата срещу тези политики, стимулирани от глобалната Секта, става все по-мащабна у нас и по света. И социалното министерство вместо да каканиже чиновнически обяснения, че „совите не са това, което са“, е добре да ревизира цялостно своята политика към семейството и децата. Няма нищо случайно и в това, че през последните дни скандалното освобождаване на убиеца Полфриймън, обозначи отново локалните измерения на Сектата. Извън малцината юристи, които имат свои принципни разбирания и аргументи (макар и силно оспорими!) в подкрепа на съдебния акт, подписан от съдия Калпакчиев, в подкрепа на Полфриймън скочиха като един групите за натиск и агентите на влияние на същия Сорос. У нас, поради обвързаностите им с десетилетното статукво в Белия дом във Вашингтон, те се изживяват като „пазители“ на евроатлантическите ценности и ориентация на България. Тънката подробност обаче е, че техните покровители бяха свалени от власт, а политиката на президента Тръмп е диаметрално противоположна. Евроатлантическите ценности, които проповядва и прокарва на дело официален Вашингтон днес, нямат нищо общо с „евроатлантическото“ бръщолевене на довчерашни комсомолски секретари и отрочета на соцноменкратурата у нас, наричаща се „демократична общност“. Още по-малко с дискредитирани НПО-та като „Български хелзинкски комитет“, който прокарва дневния ред на Сектата в България. Днес, по същество, тези, които се изживяват като монополисти на „американския дискурс“ в родния обществен живот, водят антиамериканска политика. Всички те под строй и „по ведомост“ скочиха в защита на убиеца, криейки се зад маската на „поставената под заплаха независимост на съда“. Скочиха ведно с адвокатите на подсъдимите си спонсори и медийни издатели. Прочее, това последното е направо вавилонско смешение на ценности. Да сте чули адвокатите на Ал Капоне или измамника Бърни Мадоф да се изживяват като гласовете на морала и защитата на съдебната власт в САЩ? Няма и да чуете. Защото в едно нормално общество този тип наказателни адвокати, чиято професия е да отървават срещу хонорар мафията от затвора, не са приети за легитимни публични гласове. Едно трябва да е ясно. Независимостта на съда, като висш конституционен принцип, съвсем не означава имунитет срещу обществена критика. Няма и не може да има омерта на мълчанието за съдийски безобразия. Колкото и удобна да е тя за някои от тази категория публични служители. Респект към съда като институция, изпълнение на съдебните актове – категорично „да“, но мълчание „не“. Да се критикуват голословните мотиви на Калпакчиев, да се повдига въпроса дали постановеният акт е взет по вътрешно убеждение или е продиктуван извън съдебната зала, е непълно легитимен акт на обществена и експертна критика. Защото са налице скандални данни за обвързаности и общи финансови интереси на двама съдии със застъпниците на освободения от тях убиец. Въобще, войната срещу Свободата – срещу това да живеем в свободно и плуралистично общество свободно, да не позволяваме на държавата и нейни агенти да бъркат в душите ни и да ни разпореждат какво да говорим и какво да мислим – навлиза във все по-перфидни измерения. „Гретенясването“ на обществото е мечтата на Сектата. Както Мао е преформатирал китайското общество с помощта на „червените гардове“ – хунвейбините. Но трябва да се знае, че Свободата винаги побеждава. Защото е от Бога.", "date": "2019.09.30", "title": " Война срещу свободата – от Мао до Грета\t"}
{"url": "https://trud.bg/%d0%b2%d1%8a%d0%bd-%d0%be%d1%82-%d0%be%d0%bf%d0%b0%d1%81%d0%bd%d0%be%d1%81%d1%82-%d1%81%d0%b0-%d0%be%d1%86%d0%b5%d0%bb%d0%b5%d0%bb%d0%b8%d1%82%d0%b5-%d0%bf%d1%80%d0%b8-%d1%82%d0%b5%d0%b6%d0%ba%d0%b0/", "text": "Вън от опасност са двете 19-годишни момчета, които оцеляха след   станала на кръстовището между бул. „Марица“ и бул. „Източен“, съобщи на брифинг директорът на ОДМВР – Пловдив старши комисар Йордан Рогачев. Сред оцелелите е водачът на колата Огнян Дебелаков, който е неправоспособен, и неговият брат близнак Васко Дебелаков. Автомобилът, в който са пътували четири момчета, се е блъснал в стълб край кръстовището. Стана ясно, че момчетата са били на сватба, а след това решили да се поразходят в два часа през нощта.   В процес на изясняване е кой е дал колата на момчетата. Ако се докаже, че е той, е възможно да бъде задържан за 72 часа и да му бъде повдигнато обвинение. При катастрофата загина едно 19-годишно момче – Петър Илиев, а друго, на 16 години –  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Вън от опасност са оцелелите при тежката катастрофа в Пловдив"}
{"url": "https://trud.bg/%d0%b4%d0%be-2-%d0%be%d0%ba%d1%82%d0%be%d0%bc%d0%b2%d1%80%d0%b8-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8%d1%82%d0%b5-%d0%b2-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%bf%d0%be/", "text": "Единният регистър по Изборния кодекс – ЕРИК, в Сметната палата е отворен за подаване на информация от участниците в предстоящите избори за кметове и за общински съветници. Съгласно Изборния кодекс участниците в изборите – партии, коалиции и инициативни комитети, са длъжни да представят в Сметната палата в 5-дневен срок от откриване на предизборната кампания, т.е. до 2 октомври 2019 г. включително,  следните данни за включването им в ЕРИК: – обстоятелствата за вписване в регистъра на Софийски градски съд (по чл. 17 от Закона за политическите партии); – наименованието на коалицията и наименованието на инициативния комитет и имената на лицата, които ги представляват; – на партията, която е определена от коалицията да отговаря за приходите, разходите и счетоводната й отчетност; – имената на лицето или лицата, които отговарят за приходите, разходите и счетоводната отчетност; – имената на дарителите, видът, целта, размерът или стойността на направените дарения; – имената на кандидатите и на членовете на инициативните комитети, които са предоставили средства, и размерът на средствата; – декларациите за произхода на дарените средства, декларациите за произхода на средствата на кандидатите и на членовете на инициативните комитети; – наименованията на социологическите агенции и на рекламните агенции, както и на агенциите за осъществяване на връзки с обществеността, с които партиите, коалициите и инициативните комитети работят. Участниците в изборите трябва да подават и по време на кампанията всяка следваща нова информация от изброените групи за вписване в ЕРИК, като срокът за това е до 7 дни от възникването й, съобщават от Сметната палата. Подробни указания и образци на документи са публикувани на интернет страницата на Сметната палата. С цел да подпомогне участниците да спазят законовите си задължения за предстоящите избори, Сметната палата изготви и изпрати брошура до всички участници, регистрирани в ЦИК за изборите и до всички ОИК – за предоставянето й на участниците, регистрирани в ОИК. Изготвени са  и видеоклипове с разяснителна информация, които се излъчват по БНТ. Съгласно Изборния кодекс за неподаването на задължителната информация за включване в ЕРИК на лицето, което представлява партията или инициативния комитет, или на лицата, които представляват коалицията, се налага глоба от 3000 до 10 000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " До 2 октомври участниците в изборите подават в Сметната палата първите данни за предизборната си кампания"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%b2%d0%b7%d0%b8%d0%bc%d0%b0-%d0%bc%d0%b5%d1%80%d0%ba%d0%b8-%d0%b7%d0%b0-%d1%84%d0%b5%d0%bd%d0%be%d0%b2%d0%b5%d1%82%d0%b5/", "text": "Ръководството на „Лудогорец“ и полицията в Разград ще вземат крути мерки за дербито на върха срещу „Левски“ в неделя. В последните седмици „сините“ фенове направиха погроми на стадионите на „Славия“ и „Спартак“ (Варна). От съображения за сигурност хора с артикули на „Левски“ няма да бъдат допускани на стадиона в Разград с изключение на сектора за гости. Пиротехники, хладно и огнестрелно оръжие, както и спрейове ще бъдат отнемани на входовете. Полицията ще се грижи да не влизат хола в нетрезво състояние или под въздействието на наркотици. Освен това всички запалянковци на стадиона ще трябва да покажат лични карти. „ Лудогорец“ защити върха в първенството с икономична победа над „Дунав“ в Русе – 1:0 Обичайният заподозрян Клаудио Кешеру вкара в средата на първото полувреме. В същото време УЕФА определи поляка Бартош Франковски за съдия на гостуването на „Лудогорец“ срещу „Ференцварош“ в групите на Лига Европа в четвъртък. Наблюдател на двубоя ще е Стивън Лодж от Англия, а делегат е германецът Бьорн Фекер.", "date": "2019.09.30", "title": " “Лудогорец“ взима мерки за феновете на „Левски“"}
{"url": "https://trud.bg/%d0%bd%d0%b8%d0%ba%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%bf%d0%b0%d0%ba-%d0%bd%d0%b0%d1%86%d0%b8%d0%be%d0%bd%d0%b0%d0%bb-2/", "text": "Николай Михайлов, резервният вратар на „Левски“, отново е национал на България. Стражът попадна в разширения състав за евроквалификациите с Черна гора (11 октомври) и Англия (14 октомври). Селекционерът Красимир Балъков извика и дебютант – Бирсент Карагерен от „Локомотив“ (Пд).  От групата на България отпадна Николай Бодуров, който не играе седмици наред за ЦСКА, но бе титуляр на „Уембли“ срещу англичаните. Отново в тима са Петър Занев и Исмаил Иса.  Отборът на България: Николай Михайлов (“Левски”), Пламен Илиев (“Лудогорец”), Христо Иванов (“Етър”), Страхил Попов (“Касъмпаша”), Васил Божиков (“Слован”), Георги Пашов (“Арарат”), Камен Хаджиев (“Академия Пушкаш”), Кристиан Димитров (“Ботев”), Антон Недялков (“Лудогорец”), Иван Горанов (“Левски”), Петър Занев (ЦСКА), Ивелин Попов (“Ростов”), Кирил Десподов (“Щурм”), Георги Костадинов (“Арсенал” Тула), Симеон Славчев (“Карабах”), Георги Сърмов (“Кемниц”), Божидар Краев (“Жил Висенте”), Кристиян Малинов (ЦСКА), Марселиньо (“Лудогорец”), Вандерсон (“Лудогорец”), Галин Иванов (“Славия”), Васил Панайотов (“Черно море”), Исмаил Иса (“Черно море”) и Бирсент Карагерен (“Локомотив”).", "date": "2019.09.30", "title": " Ники Михайлов пак национал"}
{"url": "https://trud.bg/14-%d0%b3%d0%be%d0%b4%d0%b8%d1%88%d0%b5%d0%bd-%d0%b2-%d1%80%d0%b5%d0%b0%d0%bd%d0%b8%d0%bc%d0%b0%d1%86%d0%b8%d1%8f-%d1%81%d0%bb%d0%b5%d0%b4-%d0%bb%d0%b8%d1%82%d1%8a%d1%80-%d0%b1%d0%b8%d1%80%d0%b0/", "text": "14-годишен е припаднал, след като бързичко изпил 1 литър бира, 150 грама мастика и 3 енергийни напитки в компанията на 60-годишния си дядо. За това съобщават от полицията в Разград.  Алкохолният инцидент с малолетния е станал към 17 часа в неделя пред хранителен магазин в Кубрат. На маса там бил и дядото на момчето, което по данни на полицията не за първи път злоупотребявало с алкохол. Дали детето е взело напитките на дядо си, като го е издебнало, или се е черпило наравно с възрастните, ще установява заведеното досъдебно производство. То ще уточни дали е продаван алкохол на момчето и имало ли е други свидетели на необичайното поведение за малолетен. Хлапакът е приет в реанимацията с временна опасност за живота, допълват от полицията. Според Наказателния кодекс,  който опие с алкохолни напитки лице, ненавършило 18-годишна възраст, или невменяем, се наказва с лишаване от свобода до шест месеца или с глоба до петстотин лева.", "date": "2019.09.30", "title": " 14-годишен в реанимация след литър бира и 150 грама мастика\t"}
{"url": "https://trud.bg/%d0%bc%d1%83%d1%81%d1%82%d0%b0%d1%84%d0%b0-%d0%ba%d0%b0%d1%80%d0%b0%d0%b4%d0%b0%d0%b9%d1%8a-%d0%be%d1%82-%d0%ba%d1%83%d0%b1%d1%80%d0%b0%d1%82-%d0%bd%d0%b0%d1%88%d0%b0%d1%82%d0%b0-%d0%b7%d0%b0%d0%b5/", "text": "Екипът на Централния лъч на ДПС бе в разградска област. След срещи с избиратели в град Самуил и исперихските села Подайва и Лъвино, ръководството присъства на предизборния митинг на центъра в град Кубрат. Ние от ДПС знаем, че властта идва от хората, властта е на хората и тя служи за решаването на проблемите на хората и затова нашето мото е „Власт за хората“, заяви в началото на словото си председателят на ДПС Мустафа Карадайъ. Той заяви, че е убеден, че даже и кандидатите на други партии ще гласуват за листата на ДПС, защото те са образовани, знаещи, можещи и доказали себе си в сферите. Това е правилният избор за развитието, спокойствието, честта и достойнството на гражданите на община Кубрат. Правилният избор е номер 55, допълни Карадайъ. Някои хора, които бяха продукт на партията сами избраха позицията на предатели и се опитват чрез преса и натиск, чрез лъжи и измама да се възползват от нашия глас в личен интерес, сподели Карадайъ. Ние в Кубрат сме толерантни, но и знаем, че толерантността върви заедно с отговорността и точно на тези хора няма да позволим да мине тяхното хитруване. Ние от ДПС сме в Кубрат, защото милеем за хората на Кубрат, допълни той. Нашата заедност е пример за цял свят. Различието, заедността и толерантността за нас са ценности. Това е най-важното за нас – да бъдем заедно, единни, силни, да си помагаме в трудни времена и да се веселим в добрите, обяви председателят на ДПС. Алкин Неби доказа себе си. Преди две години бяхме заедно, застанахме пред вас и казахме ви да се обединим и с общи усилия да подобрим условията живот във вашата община. Направихме го, каза Карадайъ давайки пълната си подкрепа за кмета на Кубрат Алкин Неби. Когато сме заедно, когато сме силни и когато имаме местната власт всички заедно ще решаваме всичките проблеми, имайки подкрепата на ДПС, допълни той. Скъпи приятели, моят апел е да бъдем разумни, да си съхраним единството и заедността и да направим правилният избор на 27 октомври, се обърна Карадайъ към събралите се жители на площада и заяви: „Да изберем правилните хора, които ще вземат властта от народа и тази власт ще служи за решаването проблемите на народа“, заключи лидерът на ДПС. Зам.-председателят на ПГ на ДПС Йордан Цонев каза, че местната власт е властта, която е най-близо до хората. Кметът, общинските съветници и администрацията са тези, които всекидневно са сред вас и които откликват при всяка една ваша нужда. Това е най-важната власт за вас, защото е до вас, заяви той. Но е важна и за нас. Без местната власт, ние в парламента не можем да направим нищо за вас или ако направим това е много далечно. За това, там където ДПС не държи местната власт, там нищо не се случва. И затова всички общини завиждат на общините на ДПС, допълни Цонев. Смисълът на съществуването на ДПС сте вие, вашето добруване, мирът, стабилността и сигурността на нашата обща Родина България и затова аз съм абсолютно сигурен, че вие знаете, че трябва да подкрепяте ДПС и ще го направите на тези избори, заключи Йордан Цонев. Ние залагаме на този екип, защото за две години нашият кмет на община Кубрат г-н Алкин Неби се доказа, че наистина е човек, който ежедневно и ежечасно се бори за доверието на хората, каза зам.-председателят на ДПС Ахмед Ахмедов. А доверието е много крехко и нестабилно. Вие, жителите на Кубрат сте закърмени със завета на Кубрат. Когато ние запазим нашето единство и заедност никой не може да ни пречупи. В хората в община Кубрат са заложени гените на правата и свободите на малцинствата и евроатлантическата ориентация. Нека да гласуваме за по-доброто бъдеще на Кубрат и за да могат хората да управляват, каза още Ахмедов. На предизборната среща присъстваха още Емел Етем-член на ЦОБ, народните представители Ихсан Хаккъ и д-р Хасан Адемов, председателят на Младежко ДПС и евродепутат Илхан Кючюк, областният председател на ДПС Разград и кмет на община Лозница Севгин Шукри, кандиддатът за кмет на община Исперих Белгин Шукри и кметът на Цар Калоян Дауд Аляовлу. Избори 2019. Платено съдържание. Купуването и продаването на гласове е престъпление.", "date": "2019.09.30", "title": " Мустафа Карадайъ от Кубрат: Нашата заедност е пример за цял свят\t"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%81%d0%b5-%d1%80%d0%b0%d0%b4%d0%b2%d0%b0-%d0%b7%d0%b0-%d0%b1%d0%b5%d1%80%d0%be%d0%b5/", "text": "След като миналата седмица се отказа официално от футбола, Димитър Бербатов влуди феновете на ЦСКА. В социалните мрежи седемкратният играч №1 на България ликува с победата на „Берое“ с 2:1 над „червените“ – първа в първенството след 29 години! „ Когато се придържаш към принципите си, рано или късно резултатите ще дойдат! Винаги! Добра работа!“, написа Бербатов. Никому не е тайна, че големият нападател е близък приятел с треньорския щаб на „Берое“, воден от Александър Томаш. Но запалянковците на „Българска армия“ вече пуснаха една декларация срещу Бербатов преди година. Сега пак го обвиняват, че се дистанцира от клуба, изпратил го към върховете на футбола. Томаш пък каза, че ако играчите на „Берое“ обитават съблекалните на „Лудогорец“, ЦСКА или „Левски“, ще са шампиони на България.", "date": "2019.09.30", "title": " Бербатов се радва за „Берое“"}
{"url": "https://trud.bg/%d0%b7%d0%bb%d0%b0%d1%82%d0%b0%d0%bd-%d0%b8%d1%81%d0%ba%d0%b0-%d0%b4%d0%b0-%d0%be%d0%bf%d0%b8%d1%82%d0%b0-%d0%b1%d0%be%d0%ba%d0%b0-%d1%80%d0%b8%d0%b2%d1%8a%d1%80-%d0%bf/", "text": "Ден преди взривоопасния полуфинал на Копа Америка между мразещите се до смърт „Бока Хуниорс“ и „Ривър Плейт“ част от „Ел Суперкласико“ пожела да стане Златан Ибрахимович. Директорът на „Бока“ Хорхе Анро съобщи, че шведската звезда се интересува от трансфер в клуба. „Ако Златан реши да играе за нас, ние ще намерим средства за заплатата му – гарантира босът. – В момента сме в прекрасно финансово състояние и можем да си позволим този лукс.“ Ибрахимович вкара 29-ия си гол за сезона в Мейджърлигата, но неговият „Лос Анджелис Галакси“ загуби у дома с 3:4. Именно слабите резултати на тима от Холивуд дразнят 37-годишния швед. Ибрахимович се предложи и на „Манчестър Юнайтед“.", "date": "2019.09.30", "title": " Златан иска да опита „Бока“ – „Ривър Плейт“"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%bf%d1%80%d0%b5%d0%b4-%d0%b8%d0%b7%d1%85%d0%b2%d1%8a%d1%80%d0%bb%d1%8f%d0%bd%d0%b5-%d0%b2-%d0%b0%d0%bd%d0%b3%d0%bb%d0%b8%d1%8f/", "text": "Грандиозен гаф направи „Ливърпул“. Европейският шампион може да бъде изхвърлен от турнира за купата на лигата, защото пусна играч без картотека при 2:0 над „Милтън Кийнс Донс“. В последните 27 минути на терена беше 22-годишният испанец Педро Чиривела. През миналия сезон той игра под наем в „Екстремадура“ и е част от втория тим на „Ливърпул“. Юрген Клоп даде шанс на трима дебютанти и много резерви. Вместо да чака мача с „Арсенал“ в осминафиналите „Ливърпул“ ще се бори да бъде само глобен за гафа. Клубът се оплака, че е изисквал жълтата карта на Чиривела още през август, но Футболната асоциация не е задвижила въпроса. От централата обаче отвърнаха, че е ангажимент на всеки отбор да пуска само редовни футболисти.", "date": "2019.09.30", "title": " „Ливърпул“ пред изхвърляне в Англия"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%81%d0%bb%d1%83%d0%b6%d0%b8-%d0%bd%d0%b0-%d0%b7%d0%b0%d0%ba%d0%be%d0%bd%d0%b0-%d0%b0-%d0%bd%d0%b5/", "text": "В навечерието сме на избори за кметове на 264 общини и няколко хиляди кметове на населени места, райони в големите градове и общински съветници. Но като че ли тези важни за всекидневието на хората избори остават в сянката на предстоящия преди това избор на главен прокурор. В медийното пространство и в някои от „махалите“ във фейсбук тази тема се хиперболизира до крайност. Твърди се даже, че „гражданското общество“ било срещу избора на кандидата за главен прокурор Иван Гешев. Точно тази претенция на група хора и неправителствени организации да говорят от името на всички ни, без да имат каквото и да било право и основание да смятат, че представляват целокупното „гражданско общество“, ме кара да взема отношение. Посветил съм немалка част от времето и енергията си на граждански инициативи – социални, екологични, благотворителни. Сдружение „Активно общество“ е една от най-големите граждански структури в Северозападна България. Има десетки проекти и доброволчески инициативи. И сме част от гражданското общество. Именно от тази позиция прочитът на полемиката около избора на главен прокурор за нас е еднозначен – свидетели сме на сблъсък между обществения интерес и коалиция от частни интереси. Общественият интерес повелява институциите на съдебната власт да служат на закона. Да следват стриктно предписаните процедури. Да не се поддават на политическо и корпоративно вмешателство и лобизъм. Когато се правят избори и назначения в системата, това да става на базата професионални критерии и при гарантирана прозрачност. Точно такива изглеждат дотук действията на институциите. След вътрешна дискусия прокурорите са се обединили около кандидат с впечатляваща професионална кариера. Тяхната кандидатура е получила широка подкрепа от следователи и представители на други държавни органи, които имат отношение към правоприлагането, от академични среди от БАН и университетите, от водещи имена в правото. Преминала е вече, както изискват правилата, през ситото на две комисии при Висшия съдебен съвет, които са дали положително становище за професионалните и етични качества на кандидата. Защитен ли е обществения интерес дотук. Поне според мен – категорично да. Какво стои насреща? Няколко извънпарламентарни политически партии и граждански групи и организации, които не крият своите преки или косвени връзки с група лица със сериозни икономически възможности и собствен кръг от медии. Последните, освен всичко друго, са и подсъдими. Всички те претендират, че те и само те трябва сочат и одобряват „правилни“ кандидати. Това, разбира се, е тяхно право. Но без всякакво съмнение е и израз на техните частни интереси – партийни, търсещи власт; персонални, стремящи се да избегнат правосъдието; и други, които просто имат друг политически и експертен възглед за прокуратурата и фигурата на главния прокурор. Това са все частни интереси. Единствените им аргументи са персоналните нападки и политически атаки към една кандидатура, която е издигната и подкрепена по съответния законов ред. От улицата тези частни интереси искат да диктуват решения на прокуратурата и на ВСС. Това, че кандидатът е неудобен за тях съвсем не означава, че те трябва да надделяват над обществения интерес. Защото главният прокурор трябва служи на закона и на обществото, а не да е удобен на частните интереси.", "date": "2019.09.30", "title": " Главният прокурор служи на закона, а не на частни интереси"}
{"url": "https://trud.bg/%d0%bd%d0%b5%d0%b7%d1%80%d1%8f%d1%89%d0%b0-%d0%bf%d0%b8%d1%81%d0%b0%d1%82%d0%b5%d0%bb%d0%ba%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%ba%d0%bd%d0%b8%d0%b3%d0%b0%d1%82%d0%b0/", "text": "11 скулптури и премиера на втора книга представи незрящата бургазлийка Валентина Димитрова в Културен център „Морско казино“. Тя е изгубила зрението си преди 24 години, но изкуството винаги е съпътствало живота й. „Никога не си позволих да загубя надежда, дори в най-тежките изпитания. Намерих сили в изкуството – плета, шия, рисувам, пиша и танцувам“ – споделя с усмивка Валя. В книгата „Приятелство с две хубави очи“ намират място лични истории – срещи, любови, приятелства и разочарования, разказани през философията на незрящия човек. Книгите си пиши съвсем сама върху изрязани от картон редове, за да има ориентир. Кориците на книгите ѝ са илюстрирани от самата нея. Сред композиции могат да се открият ярки послания превъплътени в слънчогледи, слонове, лъвове и бяла лястовица като символ на надеждата и здравето. Валентина Димитрова е член на Съюза на слепите и Териториално съюзно дружество на слепите – град Бургас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Незряща писателка представи книгата си"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-bedroom-premium-club-%d1%80%d0%b0%d1%84%d0%b8%d0%bd%d0%b8%d1%80%d0%b0%d0%bd-%d0%bb%d1%83%d0%ba%d1%81-%d1%81-%d0%b1%d1%83%d1%82%d0%b8%d0%ba/", "text": "Бестселърът на нощна София – Bedroom Premium Club се завръща не просто обновен, а изцяло преосмислен, за своя знаков 14-и сезон. Авторите от дизайнерския екип арх. Пламен Методиев и арх. Ивона Шахова, в колаборация с „Инвеститорът с визия“, са запазили духа на рафинирания лукс на първата версия на клуба в историческата сграда на някогашната „Италианска банка“. Ново архитектурно разпределение функционално обединява трите обема в обща зала, с предсценичен акцент. Мястото е развито амфитеатрално към шоу програмата, което дава възможност за добра видимост от всяка точка на клуба. Dj-ите са в центъра на „Храма на Музиката“, близо до хората и настроението, в унисон с модерната тенденция за интеракция между публика и showmaking. Пейзажното разположение на новото обзавеждане дава възможност за различни ракурси и усещане за панорама 360°. Ефектът се усилва от добавените зони с 3D video mapping, осветление и звук, които създават „космическа“ атмосфера в познатия „Great Gatsby“ Premium маниер. Фалшът отново отсъства. Всичко е от истинско дърво, метал, камък, стъкло, естествена кожа, натурален текстил и златен варак. Всеки детайл е обработен с педантичност и прецизност. В потребителския „пластмасов“ и „евтин“ свят на нашето съвремие, Bedroom Premium Club запазва бутиковия си характер с усещане за „ушит по мярка костюм“. Това е мястото на изискващите хора, с висок критерий за комфорт на обкръжаваща среда, това е клуба на модерните „demanding people”. Това е вашият клуб! #Same Location #Higher Sensation Арх. Пламен Mетодиев", "date": "2019.09.30", "title": " Новият Bedroom Premium club – рафиниран лукс с бутиков характер"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%bc%d0%b0%d1%89%d0%b0%d0%b1%d0%bd%d0%b0-%d1%81%d1%85%d0%b5%d0%bc%d0%b0-%d0%b7%d0%b0-%d0%bf%d1%80%d0%b0%d0%bd%d0%b5-%d0%bd%d0%b0-%d0%bf%d0%b0%d1%80%d0%b8/", "text": "Мащабна схема за пране на пари, в която е замесен служител на ДАНС, разбиха пловдивската полиция и прокуратура. Софийска кантора регистрирала по поръчка на офшорни компании фирми на неграмотни роми, които получавали по 100 лв. за това. След това офшорките захранвали с пари сметките на новите дружества и хора от кантората оперирали с тях, както им е казано. „Не са хващали хора от улицата, служителят на ДАНС подробно е проучвал ромите, на които да се регистрират фирмите. Става дума за стотици дружества в цялата страна, 60 от тях са на роми от Пловдивска област“, съобщи окръжният прокурор на Пловдив Румен Попов. В повечето случаи ромите получавали парите си и забравяли за станалото, но един от тях засякъл превод на пари в сметката си. Консултирал се със собственика на магазин за моторни масла в Пловдив на име Костадин Танев и изтеглил 39 000 евро. Танев е от дилърите, помагали в набирането на ромите. След тегленото на парите на 19 септемви т. г. магазинът на Танев беше подпален. След това той получил заплашителни съобщения да върне парите, а майката на човека, изтеглил парите, била отвлечена и заплашвана с пистолет. Чак тогава Танев решил да се обърне към МВР. При претърсването на офиса на фирмата в София служителите направили опити да изхвърлят флашки в тоалетните. Намерени са и три печата – на А1, ЧЕЗ и Комисията по финансов надзор. Окръжният прокурор Румен Попов отказа да съобщи имената на служителя на ДАНС и управителя на кантората. На споменатия от него адрес в Софи се намира дружеството „Кепитъл консултинг“. В него работели десетина души с по 10 000 лв. заплата, които се представяли за завършили в чужбина юристи и финансисти. След задържането си управителят на кантората обяснил, че е със средно образование. Служителят на ДАНС, шефът на кантората и трима негови подчинени са с обвинения за пране на пари участие в отвличане. Петият е с парична гаранция и забрана за напускане на страната. За общодържавно издирване са обявени още 7 души.", "date": "2019.09.30", "title": " Разбиха мащабна схема за пране на пари, в която е замесен служител на ДАНС\t"}
{"url": "https://trud.bg/%d0%b8%d1%80%d0%b0%d0%bd%d1%81%d0%ba%d0%b8-%d0%b3%d0%b5%d0%bd%d0%b5%d1%80%d0%b0%d0%bb-%d1%83%d0%bd%d0%b8%d1%89%d0%be%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b8%d0%b7%d1%80%d0%b0/", "text": "Командир от Корпуса на стражите на ислямската революция (КСИР) заяви в понеделник, че унищожението на Израел е „постижима цел“, предава AFP. „Този зловещ режим трябва да бъде заличен от картата и това вече не е… мечта, а постижима цел“, заяви генерал-майор Хюсеин Салами, цитиран от новинарската агенция на КСИР Sepah.", "date": "2019.09.30", "title": " Ирански генерал: Унищожението на Израел е постижима цел"}
{"url": "https://trud.bg/%d0%be%d0%b3%d0%bd%d0%b8%d1%89%d0%b5-%d0%bf%d0%be%d0%b4%d0%bf%d0%b0%d0%bb%d0%b8-%d1%81%d1%82%d0%be%d0%bf%d0%b0%d0%bd%d1%81%d0%ba%d0%b8-%d1%81%d0%b3%d1%80%d0%b0%d0%b4%d0%b8-%d1%81%d1%8a%d1%81-%d0%b7/", "text": "Оставено без надзор незагасено огнище е изпепелило 100 кв.м покривна конструкция на стопански постройки с намиращите се в тях 2 тона зърно, каруца и техника. Сигналът за пожара, който плъзнал по имота в търговищкото село Овчарово, е подаден към 2,30 часа в понеделник. На място са били изпратени два екипа огнеборци и изразходвали големи количества вода, за да спрат пламъците да не тръгнат по съседни сгради и къщи. В постройките, които са горели, е имало още мотоскутер и циркуляр, вероятно и покъщнина. Село Овчарово пък е на режимно водоподаване, поради недостиг на вода в местния водоизточник. Чешмите там текат в продължение на едно денонощие, след което следва също толкова време без вода. Още 4 пожара, тръгнали по невнимание, са гасили през уикенда пожарникарите. Особено рискови са били запалени сухи треви в труден пресечен терен по ж.п. линията между поповските села Горица и Славяново. Там е била спасена 100 декара широколистна гора. В село Панайот Хитово, община Омуртаг, пък огънят, който тръгнал от запалени в двор отпадъци, се е прехвърлил в съседно дворно място, а после унищожил 4 дка стърнище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Огнище подпали стопански сгради със зърно"}
{"url": "https://trud.bg/%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%ba%d0%b0-%d0%be%d0%b1%d0%b2%d0%b8%d0%bd%d0%b8-%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b2-%d1%81%d0%b5/", "text": "Британският премиер Борис Джонсън беше замесен в сексскандал. От кабинета му обаче отрекоха твърденията, че преди 20 години той е проявил нежелани сексуални посегателства към две жени. Според твърдения на журналистката Шарлът Едуърдс, Джонсън й пуснал ръка по време на вечеря, организирана от списанието, което той редактирал по това време. Тя твърди още, че същото се е случило и с друга жена, присъстваща на вечерята. Кабинетът на Джонсън излезе с кратко изявление: „Твърдението е невярно“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Журналистка обвини Борис Джонсън в сексуално посегателство отпреди 20 години"}
{"url": "https://trud.bg/%d1%81%d0%b8%d0%b4%d0%b5%d1%80%d0%be%d0%b2-%d0%b8%d1%81%d0%ba%d0%b0-%d0%bd%d0%b0%d0%b4-700-%d0%bc%d0%bb%d0%bd-%d0%bb%d0%b2-%d0%be%d1%82-%d1%87%d0%b8%d1%81%d1%82%d0%be%d1%82%d0%b0-%d0%b8-%d1%80%d0%b5/", "text": "Кандидатът за кмет на София Волен Сидеров разобличи измамното поведение на левите сили и Мая Манолова, която говори за смяна на модела на управление на общината, но не предлага такава. „Реална смяна предлагам аз, защото да прекратиш грабителската концесия с вода на чужда фирма, да върнеш 205 млн. лв. от частна фирма за почистване в общината и още 500 млн. лв. от ремонти е истинска революционна смяна на модела. По този начин се гарантира качеството, достъпните цени и социалната справедливост. Манолова не иска смяна на модела, а принципа „стани да седна” и тя да дава поръчките. Това не е смяна на модела”, заяви Сидеров при откриването на предизборната кампания на АТАКА. Другото му силно намерение е за 3 месеца със силна общинска полиция да размаже бандите, които крадат по офиси и къщи, както и наркодилърите в столицата. „За това се изисква здрава ръка. Трябва мъж да застане начело на София”, заяви кандидат-кметът. Сред приоритетите му са също премахване на паяка, безплатни часове за синята и зелената зона, безплатен транспорт за пенсионери, инвалиди и ученици, както и общинска субсидия за парно за многодетни семейства и пенсионери. Друг фокус в програмата на лидера на АТАКА е спирането на гей-парадите. По думите му това е един от най-важните въпроси, защото тази проява води до морално разложение на нацията. Ако стане кмет, Сидеров ще направи ревизия на бюджета и ще го преразпредели към кварталите, където живеят повечето столичани. „Погледите са вторачени в „Граф Игнатиев”, където година и половина се занимавахме със скъпия ремонт. Има квартали, в които няма канализация в 21-ви век”, посочи той. По време на откриването на предизборната кампания Сидеров представи кандидатите за районни кметове и общински съветници в столицата, които са хора от различни сфери с доказани постижения. Избори 2019. Платено съдържание. Купуването и продаването на гласове е престъпление.", "date": "2019.09.30", "title": " Сидеров иска над 700 млн. лв. от чистота и ремонти да се върнат на столичани, а не да отиват при олигарси\t"}
{"url": "https://trud.bg/%d1%81%d0%bb%d0%b5%d0%b4-8-%d0%b3%d0%be%d0%b4%d0%b8%d0%bd%d0%b8-%d1%81%d1%8a%d1%80%d0%b1%d0%b8%d1%8f-%d0%bf%d0%b0%d0%ba-%d0%b5-%e2%84%961-%d0%b2-%d0%b5%d0%b2%d1%80%d0%be%d0%bf%d0%b0-%d0%bd%d0%b0/", "text": "След 8 години Сърбия отново ликува на европейския връх във волейбола. Успехът е своеобразно утешение за „плавите“, които само преди месец останаха на победа от олимпийската квота за Токио 2020, а преди това се провалиха и в Лигата на нациите (11 място). Все пак шампионите стигнаха до титлата с новия си треньор Слободан Ковач, който след двата провала наследи на поста Никола Гърбич. На финала шампионите сразиха Словения с 3:1 (-19, 16, 18, 20) пред близо 13-хиляди зрители в “Акор Арена” Париж. „Играхме като отбор, това е, което Боба промени“, разкри диагоналът Александър Атанасийевич.  Наставникът запази ядрото на тима и намали напрежението в колектива, но направи две ключови промени. На мястото на блокировача Петър Кързманович и посрещача Марко Ивович, в игра влязоха Марко Подрасчанин и капитанът Неманя Петрич. Именно Петрич отбеляза и победната точка. Не е тайна, че Неманя е любимец на треньора и го следва във всички отбори, които е сменил. Но и оправдава доверието му. А един от ключовите волейболисти на шампионите Урош Ковачевич, отбелязал 20 точки, изрази надежда, че в олимпийската квалификация тимът ще постигнат същия успех срещу Словения, Франция и други силни отбори. Без обаче да споменава България. Най-вероятно „лъвовете“ ще бъдат в група със Сърбия, Франция и Холандия. Само най-добрият от 8-те отбора взима квота за Токио 2020.", "date": "2019.09.30", "title": " След 8 години Сърбия пак е №1 в Европа на волейбол"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d0%b4%d1%8a%d1%80%d0%b6%d0%b0-%d1%88%d0%b5%d1%81%d1%82%d0%b8%d0%bc%d0%b0-%d0%be/", "text": "Специализираният наказателен съд определи най-тежката мярка за неотклонение „Задържане под стража“ на шестима от   на 26 септември 2019 г. за участие в организирана престъпна група за трафикна мигранти от Турция през България към Сърбия и Западна Европа, съобщиха от държавното обвинение. Съдът прие искането на Специализираната прокуратура, след като установи наличието на обосновано предположение за извършени от тях престъпления, както и на реална опасност да се укрият или да повлияят на разследването. На останалите четирима от групата прокуратурата наложи мерки за неотклонение – „Парична гаранция“ между 5 000 и 10 000 лева, тъй като оказали съдействие на разследването. Десетимата участници бяха задържани на 25 септември 2019 г. в София и Костинброд при съвместни действия по разследването на Специализираната прокуратура и ГДБОП. При извършените 28 претърствания на жилища и автомобили, както и лични обиски, бяха иззети бяха таблети, телефони, радиостанции и други доказателства. Разследването установи, че от октомври 2018 г. участниците набирали установили се в София и областта мигранти – желаещи да бъдат незаконно изведени от страната към Сърбия и Западна Европа, поемали и мигранти, превеждани нелегално от Турция от други трафиканти. Групата уреждала транспортирането им до границата и прехвърлянето им в Сърбия с автомобили или през „зелена граница“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Спецпрокуратурата задържа шестима души, участвали в групата за трафик на мигранти към Сърбия и Западна Европа\t"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%be%d1%82%d0%bc%d0%b5%d0%bd%d0%b8%d0%bb-%d0%bf%d1%8a%d1%82%d1%83%d0%b2%d0%b0%d0%bd%d0%b5%d1%82%d0%be-%d1%81%d0%b8-%d0%b4%d0%be-%d1%84%d1%80%d0%b0%d0%bd%d1%86%d0%b8/", "text": "Председателят на Европейската комисия Жан-Клод Юнкер е отменил днешното си пътуване до Франция по здравословни причини, съобщи говорител на институцията, информира БТА. Юнкер трябваше днес да участва в поклонението в Париж пред тленните останки на президента (1995-2007 г.) Жак Ширак, както и в откриването на есенната сесия на Парламентарната асамблея на Съвета на Европа в Страсбург. Говорителят уточни, че Юнкер не страда от усложнения от претърпяната по-рано тази година операция, нито е отменил пътуването си заради дългата церемония във френската столица. По думите на говорителя ЕК е с френския народ в днешния ден на скръб. Говорителят отбеляза, че знамената пред комисията днес са спуснати наполовина в знак на траур заради кончината на Ширак. През август Юнкер прекъсна почивката си в Австрия по здравословни причини. Той се върна тогава в Люксембург за  спешна операция на жлъчката. Говорителят днес заяви, че се очаква утре Юнкер отново да бъде на работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Юнкер отменил пътуването си до Франция поради здравословни причини"}
{"url": "https://trud.bg/%d0%bd%d0%be%d0%b2%d0%be%d0%bd%d0%b0%d0%b7%d0%bd%d0%b0%d1%87%d0%b5%d0%bd%d0%b8%d1%8f%d1%82-%d0%bd%d0%b0%d1%87%d0%b0%d0%bb%d0%bd%d0%b8%d0%ba-%d0%bd%d0%b0-%d0%bd%d1%81%d0%be-%d0%b1%d1%80%d0%b8%d0%b3/", "text": "Наред с отговорната и много важна за страната дейност на Националната служба за охрана, трябва да помним, че най-важни са хората – с тяхната подготовка, мотивация, отговорности и нужди, с тяхната лоялност и взаимна подкрепа. Това са нещата, които очаквам да продължите да надграждате. С тези думи се обърна държавният глава Румен Радев към назначения за началник на Националната служба за охрана бригаден генерал Красимир Станчев и към екипа на НСО на церемония в централата на Службата. Със свой указ президентът назначи Красимир Станчев за началник на НСО и го удостои с висше офицерско звание бригаден генерал, считано от 30 септември 2019 година. Държавният глава определи назначението като заслужено признание и оценка за професиналните качества и компетенции на бриг. ген. Красимир Станчев, съобщават от НСО. „Длъжността началник на НСО е заредена с огромни изисквания относно ефективното функциониране на тази важна за националната ни сигурност служба. Тя е заредена и с много високи очаквания за надграждане на постигнатото от вашите предшественици. Знам, че няма да ви е лесно, но съм убеден, че с вашите професионални компетенции, лидерски умения и мотивация и най-вече с подкрепата на целия личен състав на НСО, ще можете да отговорите на високите предизвикателства, които произтичат от тази длъжност“, обърна се президентът към началника на НСО. „Един ръководител никога не е такъв сам, той винаги държи на подкрепата на най-близките нему и на колегите си. Трябва всички заедно да положим неимоверни усилия, за да продължим развитието на Службата в нейното най-добро амплоа и в активните й международни връзки. Службата е въпрос на отговорност и ще положа усилия мъдро и разумно да я ръководя“, увери бригаден генерал Красимир Станчев, като се обърна с думи на благодарност за доверието на държавния глава и на екипа на Националната служба за охрана. На церемонията в НСО присъстваха вицепрезидентът Илияна Йотова, ръководителите на специалните служби, представители на ръководството на МВР, на Министерството на отбраната, на командния състав на Българската армия и на Администрацията на Президента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Новоназначеният началник на НСО бригаден генерал Красимир Станчев встъпи в длъжност\t"}
{"url": "https://trud.bg/%d1%81%d0%be%d0%bb%d0%b2%d0%b5%d0%b9-%d1%81%d0%be%d0%b4%d0%b8-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b7%d0%b0%d1%81%d0%b0%d0%b6%d0%b4%d0%b0%d0%bd%d0%b5-%d0%bd%d0%b0/", "text": "Служители на „Солвей Соди“ заедно с ученици от СУ „В.Левски“ в Девня засадиха 200 дръвчета по протежение на велосипедната алея в парк“Разсадника“.Изпълнителният директор на предприятието Спирос Номикос се обърна към присъстващите с думите: „Искам да кажа огромно „Благодаря!“ на училището и децата, които днес работиха тук неуморно и от сърце. Дръвчетата, които засадихме, са подарък за всички нас. Така обновеният от кметската администрация парк придоби завършен вид и стана още по-хубав“. Служители от дъщерното предприятие „Провадсол“ засадиха 100 туи на входа на археологическия обект „Провадия-Солницата“, който е на територията му и компанията традиционно подпомага разкопките. В акцията участваха децата от помощното училище в село Кривня, на което предприятието ежемесечно помага с храна. След това беше организирано посещение с беседа за тях в археологическия комплекс, като се запознаха с последните нови открития в най-стария солодобивен център в Европа, съобщиха от пресцентъра на „Солвей Соди“. Служители на „Солвей“ от над 160 обекта на Групата в целия свят обединяват сили с местните общности в Дните за доброволчество, като компанията избра за тема през 2019 г. „Опазване на околната среда“. Това е в подкрепа на срещата на върха за борба с климатичните промени на ООН, която се проведе на 23 септември.", "date": "2019.09.30", "title": " „Солвей Соди“ участва в засаждане на дръвчета в Девня и на входа на „Провадия-Солницата“"}
{"url": "https://trud.bg/%d0%b1%d0%b0%d0%b1%d1%85-%d0%b7%d0%b0%d0%bf%d0%be%d1%87%d0%b2%d0%b0-%d0%bc%d0%b0%d1%81%d0%be%d0%b2%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d0%b8%d0%bd%d1%84%d0%bb%d1%83/", "text": "Българска агенция по безопасност на храните (БАБХ) започва масови проверки във всички животновъдни обекти с промишлен характер за водоплаващи и кокошеви птици в страната. Предстоящият зимен сезон е рисков за птиците по отношение на болестта Инфлуенца, съобщиха от агенцията. Именно поради тази причина инспекторите ще следят за спазване на изискванията за биосигурност и изпълнението на самоконтрола във фермите по отношение Инфлуенца по птиците и Салмонелоза. Обектите трябва да изпълняват въведените мерки за биосигурност, съгласно законодателството и приложението им на практика. Честотата на взимане на пробите и техният брой трябва да се прилага в съответствие с Националната профилактична програма за контрол и допълнителните инструкции, утвърдени от БАБХ за гарантиране здравния статус на сектора. При установяване на пропуски в прилагането им на собствениците ще бъдат съставяни актове за установяване на административно нарушение. Проверките ще продължат до 18 октомври 2019 г. включително. В началото на месец септември на среща с птицевъдния бранш в БАБХ бяха обсъдени мерките за биосигурност, които трябва да се спазват от самите фермери. Агенцията по храните извършва проверки за прилагането им, а именно вземане на проби за проверка ефективността на дезинфекцията, документална проверка и инспекция на място в обекта на изготвения план за биосигурност.", "date": "2019.09.30", "title": " БАБХ започва масови проверки за инфлуенца в птицефермите"}
{"url": "https://trud.bg/%d0%b6%d0%b0%d0%bd%d0%b5%d1%82%d0%b0-%d0%be%d1%81%d0%b8%d0%bf%d0%be%d0%b2%d0%b0-%d0%be%d1%82%d0%bd%d0%be%d0%b2%d0%be-%d1%87%d0%b8%d1%81%d1%82%d0%be-%d0%b3%d0%be%d0%bb%d0%b0-%d1%81%d0%bd%d0%b8%d0%bc/", "text": "Носителката на титлата Мис Плеймейт 2018 Жанета Осипова отново захвърли дрехите в името на еротична фотосесия. Блондинката позира чисто гола сред природата, а провокативния кадър сподели с феновете си в Instagram. Заради политиката на социалната мрежа, зърната на Осипова са замаскирани, но въпреки това голото й тяло е на показ. В профила си Жанета често споделя подобни снимки, а паралелно с тях и такива, посветени на пътешествията й из Европа.", "date": "2019.09.30", "title": " Жанета Осипова отново чисто гола (СНИМКА)"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d1%81%d1%8a%d0%b4-23-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0-%d0%b6%d0%b5%d1%81%d1%82%d0%be%d0%ba%d0%be-%d1%83%d0%b1%d0%b8%d0%b9%d1%81/", "text": "Окръжната прокуратура във Варна внесе обвинителен акт във Варненския окръжен съд за убийство по особено мъчителен начин и с особена жестокост. Подсъдим за кървавото престъпление е 23-годишният Тодор Т., а жертвата е  70-годишният му съселянин Недялко Г., съобщиха от пресцентъра на Апелативна прокуратура-Варна. Жестоката драма се разиграла на 8 февруари  около 17 часа в магазин в селото, където са се засекли Тодор, известен сред съселяните си с прякора Лудият, и Недялко. 70-годишният мъж работел като пастир. Всяка сутрин преди работа пиел кафе пред магазина, а вечер работодателят му го оставял пак там. След като Тодор забелязал присъствието на пастира, споделил на свидетел по делото, с когото пиели бира, че се дразни от Недялко, че му „има зъб“ и ще го набие. 70-годишният мъж се прибрал в изоставена тухлена постройка, в която живеел. Тъкмо заспал, когато бил нападнат от Тодор. Той започнал да го налага с дървен кол, който носил. Жертвата направил опит да го издърпа от ръцете му, но Тодор още повече се разгневил и продължил да бие възрастния мъж с юмруци по лицето и главата, докато издъхне. След това влачил тялото му навън и започнал да чупи дървените плоскости, поставени вместо прозорци, както и вратата. Тройната съдебномедицинска експертиза сочи като причина за смъртта механичната асфикция от аспирация на кръв в дихателните пътища и белите дробове на убития Недялко, причинена от кръвоизлив от разкъсаните съдове при счупването на костите на лицевата част на черепа. Предстои делото срещу 23-годишния Тодор, който е с чисто съдебно минало, да бъде насрочено за разглеждане във Варненския окръжен съд. Наказанието за престъпление по член 116, ал. 1, т. 6 от НК е лишаване от свобода от 15 до 20 години, доживотен затвор или доживотен затвор без замяна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Дават на съд 23-годишен за жестоко убийство в Старо Оряхово"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d1%8a%d0%bb%d1%87%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%b4%d0%b0%d0%b4%d0%b0%d1%82-%d0%bc%d0%bd%d0%be/", "text": "Следващите години ще бъдат изпълнени с предизвикателства пред българското образование от гледна точка на това, че светът се променя. За това и трябва да се дадат много повече знания и умения на днешните поколения ученици и студенти, и да се провокира интереса им за учене през целия живот. Това каза министърът на образованието Красимир Вълчев в Благоевград, където се включи в тържественото откриване на академичната година в Югозападния университет, информира  „В много по-голяма степен висшите училища трябва да бъдат иновативни. Следващите години, десетилетия системата ще работи с по-малко студенти, съответно пък ще има възможност да работи за всеки един от тях по-добре. Ние това, което ще правим, ще насърчаваме, ще продължим да преструктурираме приема и финансирането в зависимост от оценката за качество и реализация, която имаме. Ще насърчаваме профилната оптимизация на висшите училища, които са създадени традиционно като специализирани такива. Ще подпомагаме висшите училище в политиките им за модернизация, въвеждането на иновации“, заяви Вълчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Министър Вълчев: Трябва да се дадат много повече знания и умения на днешните поколения ученици и студенти"}
{"url": "https://trud.bg/%d0%b7%d0%bb%d0%b0%d1%82%d0%ba%d0%b0-%d1%80%d0%b0%d0%b9%d0%ba%d0%be%d0%b2%d0%b0-%d1%80%d0%be%d0%b4%d0%b8-%d0%bc%d0%be%d0%bc%d1%87%d0%b5/", "text": "Русата Златка и Благой Георгиев станаха родители на момче. Щастливата новина обяви гордият татко в Instagram. „ „, написа Благо Джизъса в профила си. Така той разкри, че е станал баща на момче, което носи неговото име – Благой Джуниър.", "date": "2019.09.30", "title": " Златка Райкова роди момче"}
{"url": "https://trud.bg/%d1%86%d1%81%d0%ba%d0%b0-%d1%87%d0%b0%d0%ba%d0%b0-%d1%81%d1%80%d0%b5%d1%89%d0%b0%d1%82%d0%b0-%d0%b3%d0%b0%d0%bd%d1%87%d0%b5%d0%b2-%d0%bf%d0%b5%d1%82%d1%80%d0%be%d0%b2%d0%b8%d1%87/", "text": "Всички в ЦСКА чакат срещата между Гриша Ганчев и Люпко Петрович, която ще покаже посоката, в която ще се развива „червеният“ тим. Загубата с 1:2 от „Берое“ даде старт на истинско цунами от недоволство против сърбина. Още на стадиона целият сектор с фенове на ЦСКА заскандира „Люпко вън!“ След края на мача Петрович не потърси вина в себе си за слабите резултати, но нападна яростно футболистите. Според него поне 5-6 играчи се мислят за звезди и не дават нужното от себе си. Вероятно сред тях е голмайсторът Евандро, който видимо беше недоволен от смяната си. Бразилецът беше първият сменен от Петрович при 0:1 от „Зоря“ в Лига Европа за сметка на юношата Митко Митков, който оттогава не е играл за ЦСКА. „ Дали ще съм треньор на отбора зависи от срещата с Гриша Ганчев – каза сърбинът, станал еврошампион с „Цървена звезда през 1991 година. – Има вариант да си тръгна, но може и да остана. Крайното решение не зависи само от мен, но и от шефа на клуба. Неприятно е, че изоставаме с 8 точки, но развръзката в първенството тепърва предстои. Не показваме това, което тренираме. Мислех, че този отбор има шанс да изплува, да вземе някой трофей. Откакто съм в ЦСКА, това е най-слабият ни мач.“ В социалните мрежи настроението против Петрович ескалира много. Когато бе официализиран като старши-треньор, сърбинът каза, че целта е пробив в Лига Европа, титла и купа. На този етап най-добри изглеждат шансовете само за купата.", "date": "2019.09.30", "title": " ЦСКА чака срещата Ганчев – Петрович"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%bd%d0%b5-%d0%b4%d0%be%d0%bf%d1%83%d1%81%d0%bd%d0%b0%d1%85%d0%b0-%d0%b8%d0%b7%d0%bd%d0%b5%d0%bd%d0%b0%d0%b4%d0%b8-%d0%bd%d0%b0-%d0%bb/", "text": "Най-добрите ни ездачи не допуснаха изненади във финала на Лига „Краси“ по прескачане на препяствия на базата „Фригопан“ край Пловдив. До надпреварата бяха допуснати 39 състезатели, успешно преминали четирите калификационни турнира през годината. Антон Дацински спечели двете изпитания с 6-годишни коне, съответно Карас и Бамби. Друг национал Калин Неделчев с Кончерто пък изпревари конкурентите си при 5-годишните животни. А Лилия Консулова с Кеч Ми вдигна купата при 18-годишните. Сестра и брат пък доминираха при децата. Първа стана 13-годишната Моника Ангелчева с Пинкер, която измина паркура за 44,63 сек, следвана от по-малкия с година от нея Георги с Пикасо.  Лигата е организирана по идея на бизнесмена Димитър Консулов с амбициятада привлече най-добрите ни ездачи на едно място, но и да създаде интригуващо състезание и за по-младите. Дебютното издание на турнира с награден фонд 37 300 лв. съвпадна с 25-годишнина на едноименната марка майонеза у нас. На снимката  Лилия Консулова бе без конкуренция при 18-годишните.  Снимка Невяна Ненкова", "date": "2019.09.30", "title": " Най-добрите не допуснаха изненади на Лига „Краси“"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5-%d0%b7%d0%b0%d0%b8%d0%bd%d1%82%d0%b5%d1%80%d0%b5%d1%81%d0%be%d0%b2%d0%b0%d0%bd%d0%b0-%d0%be/", "text": "Министърът на икономиката на Република Северна Македония Крешник Бектеши заяви, че Република Северна Македония е заинтересована от провеждане на преговори на експертно равнище във връзка с проекта АЕЦ „Белене“. Това заяви той по време на срещата му с министърът на енергетиката на Република България Теменужка Петкова, съобщават от енергийното министерство. В рамките на процедурата за избор на стратегически инвеститор за проекта, от страна на Република Северна Македония бе заявен интерес за придобиване на миноритарен дял в бъдещата проекта компания, както и за изкупуване на електрическа енергия от атомната централа в размер на 10%. „В момента се прави преглед на подадените от компаниите заявления, след което ще се изготви кратка листа на фирмите, с които ще се водят разговори“, подчерта Петкова. Според двамата министри проектът АЕЦ „Белене“ ще е от регионално значение. „Съществува широк потенциал за развитие на двустранните отношения както в областта на природния газ, така и на електроенергетиката. Реализацията на съвместни проекти ще допринесе за повишаване на енергийната сигурност, изграждане на междусистемна свързаност и либерализация на електроенергийния пазар“. Около това се обединиха министрите Теменужка Петкова и Крешник Бектеши. По време на срещата той информира българските си колеги за извършените промени в енергийното законодателство на Република Северна Македония, с които се транспонират изискванията на европейските регламенти. Министър Петкова приветства постигнатия напредък и подчерта, че това ще допринесе за обединението на пазарите „Ден напред“ между двете страни. По време на първото българско председателство на Съвета на Европейския съюз, на 12 април 2018 г. в София бе подписан Меморандум за разбирателство между Българската независима енергийна борса, Македонския електропреносен системен оператор (МЕПСО), Енергийната регулаторна комисия на Република Северна Македония и Електроенергийния системен оператор на Република България, с който беше поставено началото на осъществяването на обединението на пазарите „Ден напред“ на двете страни. Министрите Петкова и Бектеши се ангажираха съвместната работа по тази тема да бъде ускорена, така че в най-кратки срокове пазарната интеграция да е факт. Продължава съвместната работа между двете страни и във връзка с подписания през 2017 г. меморандум за сътрудничество в областта на природения газ. От страна на „Булгартрансгаз“ ЕАД е изготвено предпроектно проучване за възможността за развитие на нова газова връзка между Република България и Република Северна Македония. Очаква се такъв анализ да бъде изготвен и от македонска страна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Северна Македония е заинтересована от провеждане на преговори на експертно равнище за АЕЦ „Белене“"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bf%d0%be-250-%d0%bb%d0%b5%d0%b2%d0%b0-%d0%b7%d0%b0-%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd%d0%b8%d0%ba/", "text": "Спират парите при 5 неизвинени отсъствия Родителите, които имат първокласник, могат да подават заявления за еднократна помощ от 250 лева в дирекциите “Социално подпомагане”. Заявленията се приемат след записване на детето в първи клас, но не по-късно от 15 октомври на текущата учебна година. Освен детето да е записано в първи клас, друго задължително условие е средномесечният доход на член от семейството за предходните 12 месеца да е по-нисък или равен на 450 лв. От тази година изплащането на еднократната помощ за ученици, записани в първи клас се извършва на два пъти: половината от помощта се изплаща след влизане в сила на заповедта за отпускането й, а другата половина се изплаща в началото на втория учебен срок, ако детето продължава да учи. Родителите трябва да върнат помощта, ако детето не постъпи в училище, освен ако няма здравословни причини за това, както и ако в рамките на един месец от учебната година има допуснати отсъствия от 5 учебни часа, за които няма уважителни причини.", "date": "2019.09.30", "title": " Дават по 250 лева за първокласник\t"}
{"url": "https://trud.bg/%d0%bf%d1%80%d0%b0%d0%b7%d0%b5%d0%bd-%d1%81%d1%82%d0%b0%d0%b4%d0%b8%d0%be%d0%bd-%d0%bf%d0%be%d1%81%d1%80%d0%b5%d1%89%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be/", "text": "Световната атлетика, както е новото име на международната централа, стана обект на множество обвинения за избора на катарската столица за домакин на световното първенство. Климатичните предизвикателства бяха очаквани, а жегата принуди над една трета от участничките в дамския маратон да се откажат преди финала. По-голямо разочарование бе почти пълната липса на интерес от местните към спорта.  „Страхотно е да видим всички тези етиопци и кенийци да подкрепят своите от трибуните, но на останалите дисциплини с изключение на стоте метра стадионът беше празен“, заяви легендата Майкъл Джонсън. За всичките 10 дни от надпреварата са продадени общо 50 000 билета, което е малко повече от капацитета на стадиона. Домакините отрекоха слуховете, че се опитват да пълнят трибуните с деца и работници имигранти.", "date": "2019.09.30", "title": " Празен стадион посрещна световното по лека атлетика в Катар"}
{"url": "https://trud.bg/%d0%b8%d0%b2%d0%b5%d1%82-%d0%bc%d0%b8%d0%bd%d0%b0-%d1%81%d0%b5%d1%80%d0%b8%d1%8f%d1%82%d0%b0-%d1%81-%d0%bf%d0%be%d0%b1%d0%b5%d0%b4%d0%b0/", "text": "Ивет Лалова се класира убедително за полуфиналите на 200 метра на световното първенство по лека атлетика в Доха (Катар). Българската спринтьорка спечели предварителната си серия със стабилно бягане, в което запази скоростта си до финала и в последните метри изскочи на първо място.  35-годишната атлетка изпревари с 1 стотна британката Джоди Уилямс и 2 Мунджинга Камбунджи (Швейцария). Така тя намери по право място в полуфиналите, а резултатът й – 22,79 секунди, бе 11-ият по сила в сериите. Битката за финала е днес.  „Имаше напрежение, въпреки че първото бягане е наглед лесно и безобидно – призна Лалова пред Bgathletic. – В добра форма съм и искам да го покажа. Беше важно да победя в серията, защото двете спринтьорки до мен не са случайни. Мислех, че съм видяла какви ли не климатични условия, но такива като тук не бях. На първата тренировка на открито се почуствах зле и оттогава ползвам залата.“  Лалова пропусна бягането на 100 метра, за да се съсредоточи върху коронната си дисциплина. В късия спринт триумфира двукратната олимпийска шампионка Шели-Ан Фрейзър-Прайс (Ямайка) с най-доброто време за сезона -10,71 сек. Медали взеха още Дина Ашър-Смит (Великобритания, 10,83 сек) и Мари-Жозе Та Лу (Кот д’Ивоар, 10,90 сек).", "date": "2019.09.30", "title": " Ивет мина серията с победа"}
{"url": "https://trud.bg/%d0%bc%d0%b8%d0%bb%d0%b0%d0%bd-%d0%bc%d0%be%d0%bb%d0%b8-%d1%88%d0%b5%d0%b2%d1%87%d0%b5%d0%bd%d0%ba%d0%be-%d0%b7%d0%b0-%d0%bf%d0%be%d0%bc%d0%be%d1%89/", "text": "„ Милан“ се примоли на един от последните си герои да спре затъването. Андрей Шевченко, настоящ национален селекционер на Украйна, е вариант №1 да смени треньора Марко Джампаоло. Най-вероятно по време на паузата за националните отбори „Милан“ ще уволни наставника си. Сред мечтаните опции е и Максимилиано Алегри, с когото „росонерите“ спечелиха последната си шампионска титла преди 8 години. Треньорът е свободен, след като през лятото напусна „Ювентус“ след други пет златни медала „ Милан“ живее в най-слабия си сезон от 80 години насам. Домакинската загуба с 1:3 от „Фиорентина“ изпрати втория най-успял клуб в света на 16-о място в класирането. През сезон 1938/39 г. грандът за последно загуби четири пъти в първите шест кръга. Феноменален мач за „Фиорентина“ направи 36-годишният Франк Рибери. Французинът изработи дузпа, изкара червен картон на Матео Мусакио и сам вкара третия гол. Рибери дойде при „виолетовите“ след 11 сезона в „Байерн“. „ Вярвам в моите идеи и продължавам“, отсече Джампаоло след краха. По време на второто полувреме цялата южна трибуна на „Сан Сиро“ напусна в знак на протест. „ Фиорентина“ се превръща в кошмар за „Милан“. От 2012 година насам пет пъти „виолетовите“ спечелиха като гост в Серия А, никой друг няма такова постижение. „Отново се чувствам млад, въпреки че съм вече стар за футбола – каза Рибери, който при смяната си бе аплодиран от трибуните. – Обожавам играта и не мога да си представя да не съм на терена.“", "date": "2019.09.30", "title": " “Милан“ моли Шевченко за помощ"}
{"url": "https://trud.bg/%d0%b3%d1%83%d0%b3%d1%8a%d0%bb-%d1%81%d1%8a%d0%b7%d0%b4%d0%b0%d0%b4%d0%b5-%d0%bd%d0%b0%d0%b9-%d0%b1%d1%8a%d1%80%d0%b7%d0%b8%d1%8f-%d0%ba%d0%be%d0%bc%d0%bf%d1%8e%d1%82%d1%8a%d1%80-%d0%b2-%d1%81/", "text": "„Гугъл“ са създали първия квантов компютър, способен да изчислява и решава проблеми над възможностите на най-мощните днешни суперкомпютри. Това съобщиха от компанията, цитирани от БГНЕС. От там са направили и доклад, който е качен за кратко в сайта на НАСА. В него се казва, че техният процесор е в състояние да извърши изчисления в рамките на 3 минути и 20 секунди, за които на най-напредналия класически компютър Summit са били необходими около 10 000 години. „Това драматично ускорение на всички известни класически алгоритми дава възможност за експериментална реализация на квантовото превъзходство. Доколкото знаем, този експеримент бележи първото изчисление, което може да се извърши само на квантов процесор“, се казва в доклада. Както бе посочено, системата може да извърши само едно високотехнологично изчисление, но за използването на квантови машини за решаване на практически проблеми все още са нужни много години. Докато прототипите на квантовите компютри могат да изпълняват същите задачи, които правят класическите компютри, само че по-бързо. За разлика от основните бинарни елементи на класическите компютри или битове, които представляват или нули, или единици, квантовите битове или кубове могат едновременно да представляват и едното, и другото. Квантовите компютри могат да обработват огромно количество информация наведнъж, докато традиционните компютри трябва да я обработват последователно. „Това е съществен момент, за пръв път някой показва, че квантовите изчисления изцяло могат да надминат класическите изчисления“, заяви Стив Брюърли, основател на квантовия софтуер „Riverlane“ и съветник в правителството на Великобритания по квантовите технологии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " „Гугъл“ създаде най-бързия компютър в света"}
{"url": "https://trud.bg/%d0%bd%d0%b0%d0%b4-37-%d0%bc%d0%bb%d0%bd-%d0%bb%d0%b5%d0%b2%d0%b0-%d0%bf%d0%bb%d0%b0%d1%82%d0%b5%d0%bd%d0%b8-%d1%87%d1%80%d0%b5%d0%b7-%d0%bf%d0%be%d1%81-%d1%82%d0%b5%d1%80%d0%bc%d0%b8%d0%bd%d0%b0/", "text": "Общо 11500 данъкоплатци и осигурители са обслужени в НАП-Велико Търново през третото тримесечие на 2019 г.1824 граждани са посетили приходната администрация в областния град по повод подаване на данъчни и осигурителни декларации и уведомления за трудови договори, а 3200 – във връзка със здравния си статус. За 509 клиенти причината е била уточняване на задължения по справки, получени чрез електронната услуга „Справки за задължения“. 660 са го направили поради необходимост от регистрация и промени в регистрацията, 424 – за да получат информация по различни въпроси. 511 са посетили великотърновската дирекция, за да подадат заявление за подаване на документи по електронен път. На 908 граждани е издаден ПИК /персонален идентификационен код/. Обслужени са били и 41 лица в неравностойно положение. Тези лица могат да използват специален бутон от машината, с който се обслужват от служител с предимство. За плащане на задължения с карта през ПОС терминал са посетили приходната администрация 698 лица. Гражданите все по-често предпочитат да платят чрез ПОС устройство, заради липсата на такси при извършване на операцията. Над 1,3 млн. лв. данъчно-осигурителни задължения са платени през първите девет месеца на годината в приходната агенция във В. Търново чрез ПОС устройство и чрез електронните услуги, които предоставя НАП /виртуален ПОС терминал/. От началото на 2019 г. сумата на ПОС-плащанията надхвърля 3,7 млн. лв. Системата за управление на опашките позволява и стриктен контрол при обслужването на гражданите. Системата автоматично отчита както средното време за изчакване и за обслужване, така и средното време, за което даден инспектор извършва съответната административна услуга. 9 минути е средното време за изчакване на клиент през трите месеца, а 11 мин. – за обслужването му в НАП В. Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Над 3,7 млн. лева платени чрез ПОС терминал от началото на годината в НАП-Велико Търново"}
{"url": "https://trud.bg/%d0%b2%d0%b5%d1%80%d1%82%d0%be%d0%bb%d0%b5%d1%82-%d0%ba%d1%83%d0%b3%d0%b0%d1%80-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b8%d1%80%d0%b0-%d0%bf%d0%b0%d1%86%d0%b8%d0%b5%d0%bd%d1%82/", "text": "Екипаж от състава на авиобаза Крумово с вертолет „Кугар“ изпълни днес специален полет по искане на Министерството на здравеопазването за транспортиране на пациент от летище Щръклево до летище София, съобщават от Министерството на отбраната. Вертолетът излетя в 12.14 ч. от авиобаза Крумово. В 14.30 ч. пациентът беше транспортиран до летище София и беше поет от медицински екип от Центъра за спешна медицинска помощ. Екипажът на вертолет „Кугар“ с регистрационен знак 710 е в състав – първи пилот капитан Сандев, втори пилот майор Бабачев, борден техник старши лейтенант Добрев и спасител старши сержант Жеков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Вертолет „Кугар“ транспортира пациент от летище Щръклево до летище София"}
{"url": "https://trud.bg/%d0%bf%d0%b5%d1%81%d0%b8%d0%bc%d0%b8%d0%b7%d1%8a%d0%bc-%d0%bd%d0%b0%d0%bb%d0%b5%d0%b3%d0%bd%d0%b0-%d1%88%d0%b5%d1%84%d0%be%d0%b2%d0%b5%d1%82%d0%b5-%d0%bd%d0%b0-%d0%b7%d0%b0%d0%b2%d0%be%d0%b4%d0%b8/", "text": "Очакват ръст на продажбите в търговията на дребно  Бизнес климатът в промишлеността през септември се влошава в резултат на негативните очаквания на мениджърите за състоянието на предприятията през следващите месеци, показва анкета на НСИ. Намалява осигуреността на производството с поръчки, което е съпроводено и с понижени очаквания за дейността през следващите три месеца. Несигурната икономическа среда и недостигът на работници са основните проблеми пред бизнеса, посочени от една трета от предприятията. Влияние върху родните предприятия оказва забавянето на икономическия растеж в Германия и Италия, причинено от неяснотата около Брекзит и търговската война между САЩ и Китай. В строителството, търговията на дребно и услугите бизнес климатът обаче се подобрява. Затова като цяло бизнес климатът запазва равнището си от предходния месец. Мениджърите не очакват повишаване на цените през следващите месеци. Изключение е строителството, където са регистрирани известни очаквания вдигане на цените, макар по-голяма част от мениджърите да предвиждат запазване на равнището им през следващите три месеца. Показателят за бизнес климат в строителството се повишава в резултат на подобрените оценки на предприемачите за настоящото състояние на фирмите. Основните пречки в бранша са недостигът на работна ръка и конкуренцията. Бизнес климат в търговията на дребно също се подобрява в резултат на оптимистичните оценки и очаквания на търговците за състоянието на фирмите. Прогнозите им за обема на продажбите и поръчките към доставчиците също се подобряват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Песимизъм налегна шефовете на заводи\t"}
{"url": "https://trud.bg/%d0%bc%d0%be%d1%80%d1%81%d0%ba%d0%b0%d1%82%d0%b0-%d0%b0%d0%bb%d0%bc%d0%b0-%d0%bc%d0%b0%d1%82%d0%b5%d1%80-%d0%be%d1%82%d0%ba%d1%80%d0%b8-%d0%bd%d0%be%d0%b2%d0%b0%d1%82%d0%b0-%d1%83%d1%87%d0%b5%d0%b1/", "text": "Общо 50 курсанти и 560 студенти ще прекрачат прага на ВВМУ „Н.Й.Вапцаров“ за първи път. 105 ще се обучават в образователно-квалификационна степен „Магистър“. Сред тях има над сто чуждестранни младежи, които ще трупат знания в областта на навигационните и инженерни науки, както и в най-новата специалност „Киберсигурност“. За първи път в училището ще се обучават и британски граждани, каза в приветствието си флотилен адмирал Боян Медникаров, началник на Морската Алма матер. Тази година във вуза се предлага специалността „Организация и управление на военни формирования на тактическо ниво“, разпределени в пет специализации – „Корабоводене за ВМС“, „Корабни машини и механизми за ВМС“, „Военноморски комуникационни и радиотехнически системи за ВМС“, „Кибероперации“ и „Военен лекар“.Сред официалните гости на тържеството бяха зам.-министърът на отбраната на Република България генерал-лейтенант (о.р.) Атанас Запрянов, зам.-командирът на ВМС флотилен адмирал Георги Пенев, Варненският и Великопреславски митрополит Йоан, представители на дипломатическия корпус, депутати.", "date": "2019.09.30", "title": " Морската Алма матер откри новата учебна година"}
{"url": "https://trud.bg/%d0%bf%d0%b5%d1%87%d0%b0%d0%bb%d0%b1%d0%b0%d1%82%d0%b0-%d0%bd%d0%b0-%d0%b1%d0%b0%d0%bd%d0%ba%d0%b8%d1%82%d0%b5-%d0%b4%d0%be%d1%81%d1%82%d0%b8%d0%b3%d0%bd%d0%b0-12-%d0%bc%d0%bb%d1%80%d0%b4-%d0%bb/", "text": "През август заемите за домакинствата нарастват, а тези за бизнеса намаляват Гражданите спестиха 275 млн. лв. за месец Печалбата на банките в страната към края на август достигна нов рекорд от 1,2 млрд. лв. Това е с 11,4%, или със 124 млн. лв. повече от реализираната печалба за същия период на миналата година, обявиха от БНБ. Една от причините за това е намалението на лошите кредити. Разходите за обезценка на предоставените от банките заеми от януари до август са 241 млн. лв., при 301 млн. лв. година по-рано. Сред другите причини за ръста на печалбата са увеличеното кредитиране при изключително ниски лихви по депозитите, както и банковите такси. Брутният кредитен портфейл на банките в страната се увеличава със 135 млн. лв. (+0,2%) през август до 63,8 млрд. лв., сочат данните на БНБ. Като гражданите са по-активни от фирмите при взимането на нови заеми. Кредитите за домакинства нарастват с 1% (+233 млн. лв.), а тези за нефинансови предприятия намаляват с 0,4% (-130 млн. лв.). Увеличават се кредитите за сектор държавно управление (с 2,1%, или 16 млн. лв.) и за други финансови предприятия (с 0,4%, 15 млн. лв.). Въпреки ниските лихви по депозитите спестяванията на гражданите и фирмите в банките се увеличават с бързи темпове. Само през август влоговете в банковата система нарастват с 0,5% (+457 млн. лв.) и достигат 93,9 млрд. лв. Въпреки че през август много хора отиват на море и харчат големи суми за лятната си почивка, депозитите на домакинства са се увеличили с 0,5% (+275 млн. лв.). Влоговете на нефинансови предприятия през най-топлия месец от годината са нараснали значително повече – с 1,3% (+350 млн. лв.). Увеличават се и привлечените средствата от кредитни институции (с 0,5%, или с 31 млн. лв.). Намаляват депозитите на сектор държавно управление – с 5,1% (-131 млн. лв.), както и на други финансови предприятия като застрахователи, пенсионни и договорни фондове – с 1,8% (-69 млн. лв.). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Печалбата на банките достигна 1,2 млрд. лв."}
{"url": "https://trud.bg/%d0%b4%d0%b6%d0%be%d0%ba-%d0%bf%d0%be%d0%bb%d1%84%d1%80%d0%b8%d0%b9%d0%bc%d0%b0%d0%bd-%d0%bf%d0%be%d0%b8%d1%81%d0%ba%d0%b0%d0%bb-%d0%b4%d0%b0-%d0%be%d1%82%d0%bf%d0%b0%d0%b4%d0%bd%d0%b5-%d0%b7%d0%b0/", "text": "Австралиецът Джок Полфрийман, който бе освободен 6,5 години по-рано от затвора, където лежа за убийството на студента Андрей Монов, жали пред Софийски градски съд една от забраните си за напускане на страната, съобщава „Монитор“. В молбата, подадена в СГС, той е поискал тази забрана да падне. Тя е наложена след задържането му през декември 2007 г. и целта и е била да осигури неговото присъствие по време на наказателното производство, което приключва с влизането в сила на присъдата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Джок Полфрийман e поискал да отпадне едната от забраните му за напускане на страната"}
{"url": "https://trud.bg/%d1%81%d0%be%d1%84%d0%b8%d1%8f-%d1%81-65-%d0%ba%d0%bc-%d0%bc%d0%b5%d1%82%d1%80%d0%be-%d0%bf%d1%80%d0%b5%d0%b7-2025-%d0%b3/", "text": "За 10 г. е удвоен броят на социалните услуги в града Разширения до кв. “Левски”, бул. “Цариградско шосе”, Симеоновския лифт, Околовръстния път и при станция “Сливница” Досегашният кмет на София Йорданка Фандъкова планира ако бъде избрана за четвърти мандат като градоначалник на столицата през 2025 г. метрото на София да има 65 км с 63 метростанции. С планираните нови разширения всеки ден то ще обслужва над 650 хил. пътници, а трафикът в града ще намалее с 25%. През 2009 г. мрежата на метрото беше 9,6 км и с него пътуваха 70 хил. души дневно. Днес тя е 40,2 км, а пътниците – 350 хил. на ден, отбелязва в програмата си кандидатът на ГЕРБ и БСП. “Завършваме до края на годината първите 8 км от третата линия – до “Красно село”, а през 2020 г. – още 4 км в “Овча купел”. Така през 2020 г. София ще има 52 км метро”, пише Фандъкова. “Готови сме с проекти за изграждане на 5 нови участъка и общо 13 км нови метролинии в периода 2020-2025 г.”, съобщи Фандъкова. Догодина стартира строителството на 3 км трасе от кв. “Хаджи Димитър” до кв. “Левски”. През 2021 г. е планирано да започне изграждането на 6 км от Военната академия, през кв. “Гео Милев”, кв. “Слатина”, зала “Арена Армеец” до бул. “Цариградско шосе”. Проектирани са и 2,1 км разширение от Бизнес парка до Симеоновския лифт, 1,9 км удължаване на Линия 1 от станция “Люлин” до Околовръстния път. Планирано е и изграждане на междинна метростанция между станции “Сливница” и “Обеля” и връзка с нова жп гара на влаковете от западното направление – Сливница, Кюстендил, индустриална зона “Божурище” и др. В етап на подготовка са проектите за още две разширения – 5 км от надлез “Надежда” в посока “Илиянци” и 5 км от бул. “Черни връх” през кв. “Витоша ВЕЦ Симеоново” до “Студентски град”. “Изграждаме 18 нови буферни паркинга по линии на метрото”, съобщи още Фандъкова. През 2020 г. стартира и системата на довеждащия транспорт. Миниелектробуси ще свързват кварталите с големите спирки на градския транспорт и метростанциите. Такъв транспорт ще бъде въведен първо в “Овча купел”, “Люлин”, “Горна баня”, “Витоша ВЕЦ Симеоново”, “Малинова долина”, “Манастирски ливади” и “Хаджи Димитър”. Фандъкова планира и градския транспорт да е със 100% нови автобуси и тролеи до 2022 г. „ Системата за електронно таксуване ще бъде внедрена до 2021 г. Подменяме всички спирки до 2022 г. Увеличаваме с 20% скоростта на градския транспорт”, пише още Фандъкова. Планирани са и 3 нови обособени трамвайни трасета. Фандъкова се срещна с възрастни хора в кв. “Горна баня” и кв. “Суходол” и ги поздрави за Деня на възрастните хора – 1 октомври. “Тази година защитихме европейски проект, с който да разкрием нови 9 социални услуги за възрастни хора, както и за пълнолетни лица с увреждания. За 10 г. удвоихме броя на социални услуги, които предоставя Столична община”, каза Фандъкова. Избори 2019. Платено съдържание. Купуването и продаването на гласове е престъпление.", "date": "2019.09.30", "title": " София с 65 км метро през 2025 г.\t"}
{"url": "https://trud.bg/%d0%b3%d0%b0%d0%b7%d1%8a%d1%82-%d0%bf%d0%be%d0%b5%d0%b2%d1%82%d0%b8%d0%bd%d1%8f%d0%b2%d0%b0-%d0%bf%d0%b0%d1%80%d0%bd%d0%be%d1%82%d0%be-%d0%bd%d0%b5-2/", "text": "Пада цената на руското гориво  Цената на природния газ се понижава незначително с 0,11% или с 0,05 лв./MWh от 1 октомври, реши Комисията за енергийно и водно регулиране. Това обаче няма да се отрази на цените на парното и тока, посочват от регулатора. За четвъртото тримесечие цената на природния газ става 44,85 лв./MWh (без цени за достъп, пренос, акциз и ДДС). В нея влиза компонента “цена на природния газ на входа на газопреносните мрежи” в размер на 44,03 лв./MWh и такса “обществена доставка” – 0,69 лв./MWh. В новата цена е включена и компонента за компенсиране задълженията към обществото в размер на 0,13 лв./MWh, с които се покриват разходите за съхранение в находището “Чирен”. Като аргумент за поевтиняването от КЕВР посочват по-ниската цена, на която “Газпром експрот” ще доставя суровината по договора с “Булгаргаз”. Очаква се за четвъртото тримесечие на тази година тя да е с 2% по-ниска спрямо предходното. Отчетена е и промяната в курса на лева към щатския долар, съпоставен с валутния курс за предходния ценови период, и според КЕВР от 18 юли до 31 август 2019 г. курсът е нараснал с 0,47%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Газът поевтинява, парното – не"}
{"url": "https://trud.bg/%d0%b0%d0%b2%d0%b0%d1%80%d0%b8%d1%8f-%d0%b2-%d1%82%d0%b5%d1%86-%d0%bc%d0%b0%d1%80%d0%b8%d1%86%d0%b0-%d0%b8%d0%b7%d1%82%d0%be%d0%ba-1/", "text": "Авария в ТЕЦ „Марица Изток 1“. Има пострадали работници, предава  Двама души са пострадали тежко и ги транспортират към болницата в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Авария в ТЕЦ „Марица Изток 1“\t"}
{"url": "https://trud.bg/%d0%b7%d0%b0%d0%b4%d0%b5%d0%b9%d1%81%d1%82%d0%b2%d0%b0%d1%82-%d1%81%d0%b8%d1%80%d0%b5%d0%bd%d0%b8%d1%82%d0%b5-%d0%bd%d0%b0-1-%d0%be%d0%ba%d1%82%d0%be%d0%bc%d0%b2%d1%80%d0%b8-%d0%b2%d1%8a%d0%b2-%d0%b2/", "text": "На 1 октомври от 11 часа ще бъде задействана сиренната система чрез излъчване на националните сигнали за тревога и край на тревогата. Сигналите ще бъдат съпътствани от гласова информация, съобщиха от ОД на МВР. В тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия. Тренировката ще се извърши за проверка на техническото състояние на националната система и за обучение на населението. Системата се тества два пъти годишно в първия работен ден на месец април и на месец октомври – в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност.  Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите.", "date": "2019.09.30", "title": " Задействат сирените на 1 октомври във Варна"}
{"url": "https://trud.bg/%d0%b8%d0%bc%d0%be%d1%82%d0%b8%d1%82%d0%b5-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bf%d0%be%d1%81%d0%ba%d1%8a%d0%bf%d0%bd%d0%b0%d1%85%d0%b0-%d1%81-35/", "text": "Общото увеличение на цените за държавите от Общността е с 21,7% Швеция е №1 с ръст от 96% Жилищата в България поскъпнаха с близо 35% за 12-те години след влизането ни в ЕС, сочат данните на европейската статистическа служба Евростат. В този период цените не се движеха само нагоре. Заради международната финансова криза в периода от 2009 г. до 2013 г. беше отчетен спад в цените. През последните пет години обаче тенденцията се обърна и имотите регистрират сериозно поскъпване. Само за периода от 2014 г. до 2018 г. цените на жилищата в страната са нараснали с над 29%, показват данните на Евростат. Сред основните причини за това са повишаването на доходите, падането на лихвите по кредити и депозити, желанието на хората да живеят в нови и по-големи апартаменти, както и миграцията на населението към градове, в които дават по-високи заплати. Оказва се, че движението на цените на апартаментите в България отговаря на тенденциите на пазара на имоти в целия ЕС. Общо за страните от Общността повишението на цените на жилищата за последните 12 години е с 21,7%. Финансовата криза се отразява не само на пазара в България, а и на сделките с имоти в повечето страни от Европа. През 2009 г. общо за страните от ЕС цените на апартаментите са се понижили с 4,4%. След леко покачване през 2010 г. и 2011 г., през 2012 г. и 2013 г. отново е регистрирано поевтиняване на имотите в ЕС съответно с 1,9% и 1,2%. Изключение от общите тенденции е Германия, където апартаментите поскъпват през всяка от последните 10 години. В Швеция жилищата също поскъпват по време на финансовата криза, но през миналата година е отчетен спад с 0,9%. Общо за последните 12 години, най-голямо повишение на цените сред страните от ЕС е отчетено в Швеция, където имотите са поскъпнали почти два пъти – с 96%. На второ място е Малта с повишение от 67,7%, а третата позиция е за Словакия с близо 60% ръст на цените. Челната петица се допълва от Полша с 47% и Германия с 40%. България влиза в топ 10 на страните от ЕС по ръст на цените. След Германия в класацията се нареждат Белгия (+37,3%), Великобритания (+35,5%) и България (+34,9%). Последните две страни в топ 10 са Естония и Литва. В редица европейски държави, които не са членки на ЕС, имотите също са поскъпнали много за последните 12 години. Например цените на апартаментите в Исландия са нараснали над два пъти, а в Норвегия с 87%. Само за последните пет години, през които цените на имотите в повечето страни от Европа трайно вървят нагоре, жилищата в ЕС са поскъпнали средно с 18,6%, сочат данните на Евростат. Първото място сред страните от ЕС е за Ирландия, където ръстът на цените за този период е над 70%. Челната тройка се допълва от Унгария с 55%, и Естония с 42%. В 12 старани от ЕС поскъпването на апартаментите за 5-годишния период е по-голямо отколкото в България. Явно бързото покачване на цените на жилищата у нас следва тенденциите на пазара на имоти в Европа. Нещо повече, още в три държави от ЕС апартаментите са поскъпнали колкото в България – с малко над 29%. Това са Холандия, Словакия и Австрия.   България е пред Румъния по ръст на пазара Словения е на първо място с 18% България се нарежда на 18-то място в света по поскъпване на жилищата, показват данни на консултантска компания на пазара на имоти. Цените на жилищата в страната са нараснали с 5,5% през първото тримесечие на годината спрямо същия период на миналата. От края на декември до март жилищата са поскъпнали с 0,9%. За разлика от много показатели като например повишаването на доходите, по поскъпване на имотите се представяме по-добре от Румъния. Цените на жилищата в северната ни съседка са нараснали с 5,3% за година, което отрежда на Румъния 19-то място. В Гърция жилищата поскъпват четири поредни тримесечия, но повишението на годишна база е доста по-малко, отколкото у нас – с 2,4%. Цените на жилищата там все още са с 40,8% по-ниски, отколкото бяха по време на пика през третото тримесечие на 2008 г. За второ поредно тримесечие малка Словения е на върха на класацията като най-горещ имотен пазар в света. За една година цените там са се покачили с 18,2%, показват данните на консултантската компания. Само за трите месеца от края на декември до март жилищата в Словения са поскъпнали с 6,5%. „Намаляващата безработица, ниските лихви и, доскоро, ограниченото предлагане, стоят зад силния ръст на цените“, посочват авторите на доклада. Шест от десетте най-горещи пазара на имоти в света са в Европа. На втора позиция е Латвия с ръст от 11,9%. В топ три влиза и Китай с повишение от 11,6%. Останалите държави в топ 10 по поскъпване на имотите са Малта (10,8% ръст), Чехия (9,9%), Люксембург (9,3%), Унгария (9,2%), Мексико (9%), Тайван (8,4%) и Колумбия (8,3%). Спад има в седем държави от общо 56, включени в класацията. Това са Швейцария (-0,1%), Швеция (-0,3%), Италия (-0,6%), Израел (-0,7%), Мароко (-0,8%), Финландия (-1,6%) и Австралия (-5,1%). Като цяло цените на жилищата в света нарастват с 3,9% за година.   Влагаме 5% от доходите си в жилища Във Финландия дават най-голям дял от парите си за дома Българите инвестират средно 5% от доходите в жилището си, показват последните данни на Евростат. Като тук влизат както разходите за покупка на нов дом, така и за извършването на ремонти. Разбира се, хората, които изплащат ипотечен кредит за апартамент, дават доста по-голям дял от доходите си за жилището в сравнение със семействата, които само трябва да правят текущи ремонти. България е сред държавите от ЕС, в които хората дават най-малък дял от доходите си за инвестиции в дома. Това се дължи на факта, че въпреки сериозния ръст на покупките на жилища с кредити, повечето хора в страната живеят в собствени апартаменти или къщи, които са получили по наследство. Общо за страните от ЕС 8,3% от доходите на хората отиват за покупка на жилище или за ремонти в дома. Оказва се, че трябва да мине доста време и повече хора да си купят дом на изплащане, за да достигнем средните нива за ЕС по този показател. Но в много държави от Общността, също както и у нас, гражданите инвестират около 5% от доходите в жилището си. Това са Ирландия (5,46%), Испания (5,43%), Португалия (5,16%) и Латвия (4,83%). Държавите-членки на ЕС, в които инвестициите в жилища имат най-голям дял от доходите на хората, са Финландия (11,3%), Холандия (11%), Кипър (10,2%) и Белгия (10,1%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Имотите в страната поскъпнаха с 35%"}
{"url": "https://trud.bg/%d0%b5%d0%bf-%d0%be%d1%82%d1%80%d1%8f%d0%b7%d0%b0-%d0%b4%d0%b2%d0%b0%d0%bc%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8-%d0%b7%d0%b0-%d0%ba%d0%be%d0%bc%d0%b8%d1%81%d0%b0%d1%80%d0%b8/", "text": "Предстои решението на Урсула фон дер Лайен Комисията по правни въпроси на Европарламента потвърди неодобрението, което изрази миналата седмица, към кандидатите на Румъния и Унгария за еврокомисари и обяви, че двамата няма да бъдат допуснати до изслушвания, съобщи пресслужбата на ЕП. Отрязаните са Рована Плумб (Румъния), за която в новата ЕК начело с Урсула фон дер Лайен бе определен ресор “Транспорт”, и Ласло Трочани (Унгария), предложен за еврокомисар по разширяването. Предстои председателят на ЕП Давид Сасоли да изпрати писмо до Фон дер Лайен, за да се реши какви да бъдат следващите стъпки. Очакванията са Фон дер Лайен да поиска от Букурещ и Будапеща да предложат нови кандидати. Отхвърлените претенденти не успяха да убедят правната комисия, че не са в конфликт на интереси. При Плумб проблемът са кредити за общо близо 1 млн. евро, а при Трочани – участие преди години в правна кантора. По план унгарецът трябваше да бъде изслушан утре, а румънката – в сряда. В специално изявление Трочани определи случващото се като “брутална несправедливост, липса на прозрачност, очевидно и умишлено нарушение на законовите правила и на процедурата, както и неуважение към елементарни правила на демокрацията”. И намекна, че може да потърси правата си в съда. Отхвърлените кандидатури могат да забавят процеса на одобрение на новата ЕК, тъй като ако изслушванията не минат по график, тя не може да бъде гласувана от ЕП на 23 октомври, както е планирано.", "date": "2019.09.30", "title": " ЕП отряза двама кандидати за комисари (обзор)\t"}
{"url": "https://trud.bg/7-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b5-%d0%b2-%d0%bf%d0%b8%d1%80%d0%be%d0%b3%d0%be%d0%b2-%d1%81%d0%bb%d0%b5%d0%b4-%d0%bf%d0%be%d0%b1%d0%be%d0%b9-%d0%be%d1%82/", "text": "7-годишно дете е било набито от други деца в училището в Долни Богров, информира  То е с контузени гръден кош и ребра. Сигналът за случилото се е подаден в 16:48 часа в понеделник. В 17:01 часа на място е пристигнала линейка, която е откарала детето в „Пирогов”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " 7-годишно дете е в „Пирогов“ след побой от съученици в Долни Богров"}
{"url": "https://trud.bg/%d0%b3%d0%bb%d0%b5%d0%b4%d0%b0%d0%b9%d1%82%d0%b5-%d0%bd%d0%b0-%d0%b6%d0%b8%d0%b2%d0%be-%d0%b8%d0%b7%d1%81%d0%bb%d1%83%d1%88%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b0%d1%80%d0%b8-2/", "text": "Започна изслушването на българския кандидат за еврокомисар Мария Габриел в Европарламента. Тя е сред първите трима, предложени за новата Европейска комисия, които ще отговарят на въпроси на евродепутати. За Габриел е предвиден ресор „Иновации и младеж”, което означава, че тя ще отговаря на въпросите на две комисии в Европарламента – тази по „Образование и култура”, и Комисията по индустрия, изследвания и енергетика. Във встъпителните си думи Мария Габриел благодари на Европейския парламент за работата по десетки цифрови досиета. „Изказвам благодарност към Европейския парламент и към за всички, с които работихме много дни и нощи за цифровите досиета. Работата си заслужаваше. Отправям думи на благодарности към българското правителство и към премиера Бойко Борисов, за да бъда номинирана. Благодаря и на Урсула фон дер Лайен за това, че обедини иновацииите и научните изследвания с образованието, културата и младежта”, каза Габриел. „Радвам се, че много от инициативите ми от предишния ми ресор, с този ще могат да постигнат нови измерения. Ще разчитам на вас да бъдем съмишленици в целта да постигнем ниво, което да бъде на висотата на очакванията на младите хора”, каза още Мария Габриел.", "date": "2019.09.30", "title": " Гледайте НА ЖИВО изслушването на Мария Габриел в Европарламента"}
{"url": "https://trud.bg/%d0%ba%d1%80%d0%b8%d1%81%d1%82%d0%b0%d0%bb%d0%b8%d0%bd%d0%b0-%d0%b3%d0%b5%d0%be%d1%80%d0%b3%d0%b8%d0%b5%d0%b2%d0%b0-%d0%bf%d0%be%d1%81%d1%82%d1%8a%d1%82-%d0%b4%d0%b8%d1%80%d0%b5%d0%ba%d1%82%d0%be/", "text": "Над хиляда служители на Световната банка изпратиха доскорошния си шеф Кристалина Георгиева, която поема управлението на Международния валутен фонд. На емоционалното сбогуване присъстваха бившия председател на еврокомисията Жозе Барозу и бившият генерален секретар на ООН Бан Ки Мун. Георгиева благодари в емоционално видеоизявление и за подкрепата на България. „За мен е изключителна чест, че бях избрана за следващия директор на международния валутен фонд. Аз съм първият човек от развиваща се пазарна икономика, който ще ръководи фонда“, споделя в специално обръщение Кристалина Георгиева. „Трябва да си призная, че предизвикателствата, с които ние сме се сблъсквали като нация и държава много ми помогнаха да се подготвя за този пост“, разкрива новият директор на Международния валутен фонд. „Гордея се със силната подкрепа на нашата страна и на страните от нашия регион, както и на останалите развиващи се и развити икономики. Тази подкрепа се държи на моя опит през годините, включително на това, което научих по времето на големия икономически преход на нашата страна“, казва Георгиева. В своето обръщение тя разкрива и своите планове и приоритети начело на МВФ: „Стъпвам в длъжност, когато световната икономика е изправена пред много рискове. В краткосрочен план приоритетът ни е да гарантираме, че страните минимизират риска от икономически спад и са готови да се справят, ако той настъпи“. „В дългосрочен план имаме голяма благородна цел – да помогнем на страните да изградят по силни икономики и да помогнат на хората да изградят живота си“. Това е изключителен момент за мен, но то е чест за целия ни народ, аз се гордея, че съм българка“, казва Кристалина Георгиева. В свой пост в туитър Кристалина Георгиева благодари на колегите си от Световната банка за съвместната работа. „Днес след 1001 дни служба, благодаря на фантастичните си приятели и колеги за привилегията да бъда част от страхотен екип. Заедно направихме институцията по-силна и се съсредоточихме върху борбата с бедността със страст и професионализъм“, написа Георгиева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Кристалина Георгиева: Постът директор на МВФ е чест за целия български народ, гордея се, че съм българка"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-492/", "text": "Премиерът Бойко Борисов към Скопие: Дръжте се братски, ако искате в Евросъюза Приемаме препоръките на България, отговори Зоран Заев.             150 000 пушки чакат заповед за стрелба Падат наполовина ограниченията при лова на едър дивеч.           Има ли забрана за работа над 8 часа на ден? Трудово-правна консултация на „Труд“.             Защо сме първи в Европа по жертви на пътя Необходимо е досие за всяка смъртоносна катастрофа – коментар на Цветан Гемишев.           България да облекчи визите за китайски туристи Китайският ресторантьорски бизнес и търговията с евтини стоки в Илиянци замират, казва китаистът доц. д-р Мариана Тиен в интервю за „Труд“.           Егоизмът на “големите братя” Най-непрофесионална е българската външна политика към големите държави – анализ на доц. д-р Йордан Величков.                 Кримска връзка Силует на Марго Купър, “Мис Свят България” 2019. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Вижте акцентите в броя на вестник „Труд“ във вторник, 1 октомври 2019"}
{"url": "https://trud.bg/150-000-%d0%bf%d1%83%d1%88%d0%ba%d0%b8-%d1%87%d0%b0%d0%ba%d0%b0%d1%82-%d0%b7%d0%b0%d0%bf%d0%be%d0%b2%d0%b5%d0%b4-%d0%b7%d0%b0-%d1%81%d1%82%d1%80%d0%b5%d0%bb%d0%b1%d0%b0/", "text": "До дни министър Танева ще издаде заповед 150 хиляди пушки са заредени да гърмят по диви прасета, когато се очаква да бъде официално открит ловът на едър дивеч съгласно Закона за лова и опазване на дивеча. Забраните във връзка с ограничаване на заразата от африканска чума по свинете ще бъдат намалени наполовина, увери инж. Васил Василев, председател на Националното ръководство на ловците и риболовците в България. Това е очаквания резултат от водените разговори на ръководството на Националното сдружение на ловците и риболовците в България с експерти от министерство на земеделието. До дни министърът на земеделието Десислава Танева ще издаде заповедта за новия ловен сезон, уточниха за “Труд” от аграрното ведомство. Тя се подготвя и ще е готова преди 5 октомври. В нея ще бъдат уточнени правилата за лов в ловностопанските райони, които попадат в инфектираните зони около обявените случаи на африканска чума при диви свине, посочиха от министерството. “Очакваме да бъде издадена заповед, която да намали значително зоната, в която тотално се ограничава човешкото присъствие. Както и да бъде въведена втора зона, в която се допуска индивидуално ловуване и групов лов без кучета. Третата зона ще е зона с интензивен лов за намаляване на популацията на дивите свине”, обясни Василев. Това ще тушира възникналото напрежение сред ловците при откриване лова на дребен дивеч в средата на август, когато значителна част от българските ловци така и не излязоха на излет, защото ловът в техния район бе забранен заради мерките за ограничаване на африканската чума по свинете. Т.н. зони за сигурност, определените с предишната заповед на министъра на земеделието бяха с огромна площ от 200 кв. км. и засягаха територията на много ловно стопански райони. При 2300 ха средна площ на една дружинка забраната обхващаше по 5-6, понякога 10 ловни дружини, на които тотално се забраняваше всякакъв вид лов. По силата на същата заповед, освен ловната дейност се ограничаваха и дейностите по събиране на гъби, билки, туризъм, дърводобив, прибиране на земеделска продукция. На практика обаче се оказа, че единствените хора, които бяха възпрепятствани да имат достъп до тези територии бяха ловците, защото когато държавата не предостави разрешителни за ловуване ловците не могат да ловуват. Оказа се обаче, че не е възможно на всеки горски път, на всяка пътека, да се постави служител на реда, който да ограничава достъпа. Сегашните мерки, ако бъдат приложени, зоните с ограничения, в които се забранява достъпа ще бъдат прецизно нанасяни. Така няма да се забранява лова на територията на цял ловно стопански район и дори една дружина да бъде засегната от забрана в една част ловците ще имат друга част, в която да ловуват. Ловците се надяват и на по-дълъг сезон, като очакват министър Танева да се възползва от законовата промяна и да удължи срока за ловуване на дивя свиня заради необходимостта от намаляване на популацията и свеждането й до съгласно изискванията на ЕК нива от 0.3 животни на всеки 100 ха ловна площ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " 150 000 пушки чакат заповед за стрелба\t"}
{"url": "https://trud.bg/%d1%81%d1%82%d0%b5%d0%b2%d0%be-%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%b4%d0%b2%d1%83%d1%81%d1%82%d1%80%d0%b0%d0%bd%d0%bd%d0%b8%d1%82%d0%b5-%d0%be%d1%82%d0%bd%d0%be/", "text": "„Двустранните отношения между Република България и Република Северна Македония са добри. По отношение на отворените въпроси – същите ги решаваме чрез Договора за приятелство и се надявам, че с добра воля и искрени ангажименти можем да намерим отговори“, заяви президентът на Северна Македония Стево Пендаровски пред  . „Двете страни си кооперират в много области, отношенията ни се основават на общия ни интерес да бъдем част от евроатлантическата общност, а нашите отношения постоянно се подобряват от многобройните контакти между гражданите на двете държави“, каза македонският президент. „България и до сега постоянно подкрепя Северна Македония в процесите на евроатлантическата интеграция. Уверен съм, че тази подкрепа ще продължи и занапред, и че ще следва пълното изпълнение на Договора за добросъседство“, категоричен е Пендаровски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Стево Пендаровски: Двустранните отношения между България и Северна Македония са добри"}
{"url": "https://trud.bg/%d0%be%d1%89%d0%b5-%d0%bf%d1%80%d0%b8%d0%b5%d0%bc%d0%b0%d1%82-%d0%b7%d0%b0%d1%8f%d0%b2%d0%bb%d0%b5%d0%bd%d0%b8%d1%8f-%d0%b7%d0%b0-%d0%bf%d0%b0%d1%80%d0%b8-%d0%be%d1%82-%d0%be%d0%bb%d0%b8/", "text": "Заявления за получаване на пари от фалиралия кипърски застраховател “Олимпик” все още може да бъдат подадени, съобщиха от Комисията за финансов надзор. Според кипърското законодателство първоначалният срок от 35 дни, изтекъл на 26 септември 2019 г., за предявяване на вземане към застрахователното дружество може да бъде удължен от ликвидаторите му след представяне на обосновано искане от кредитора. Това са заявили ликвидаторите на застрахователя на среща с представители на КФН. В резултат на срещата ликвидаторите на “Олимпик” са поели ангажимент да информират публично всички заинтересовани лица за възможността да предявят вземанията си и след първоначално обявения срок. Ликвидаторите са публикували информацията на сайта на дружеството  . Там пише, че всички кредитори на “Олимпик” все още могат да предявяват вземанията си, при условие, че обосноват забавянето.", "date": "2019.09.30", "title": " Още приемат заявления за пари от „Олимпик”\t"}
{"url": "https://trud.bg/%d1%84%d0%b0%d0%b9%d0%bd%d0%b5%d0%bd%d1%88%d1%8a%d0%bb-%d1%82%d0%b0%d0%b9%d0%bc%d1%81-%d0%b4%d0%b2%d0%b0-%d1%84%d0%be%d0%bd%d0%b4%d0%b0-%d0%b4%d0%b0%d0%b2%d0%b0%d1%82-%d0%bd%d0%b0%d0%b4-1-%d0%bc/", "text": "Кандидатите инвестират в телекомуникации Двама кандидати с частен капитал са подали индикативни предложения за придобиване на Виваком, пише Файненшъл Таймс като цитира свои източници. Кандидатите са United Group, притежаван от BC Partners и KKR, както и Providence Equity Partners. Офертата на първия фонд е 1,1 млрд. евро, а на втория – 1,05 млрд. евро. Двете дружества вече са започнали проучване (дю дилиджънс) в телекома. Продажба при тази цена би означавала значителна печалба за Спас Русев, най-големият акционер в телекома, и неговите партньори, коментира изданието. Преди по-малко от четири години те придобиха Виваком за 330 млн. евро. Базираният в Лондон фонд BC Partners наддава чрез регионалния си кабелен и телевизионен оператор United Group. Той работи основно в държавите от Западните Балкани, най-вече в Сърбия. Компанията продължава да се разширява чрез придобивания на местни кабелни разпространители, платформи за медийно съдържание и мобилни услуги. Другият кандидат Providence Equity e базиран в щата Ню Йорк фонд с фокус върху инвестиции в медии, комуникации, образование и информационни технологии. Сред инвестициите му са фирми като AutoTrader.com, Kabel Deutschland, Newport Television, Univision, T-Mobile US, Warner Music Group и др. Общите активи под негово управление са на стойност над 45 млрд. долара.", "date": "2019.09.30", "title": " Файненшъл Таймс: Два фонда дават над 1 млрд. евро за Виваком"}
{"url": "https://trud.bg/%d0%b8%d0%bc%d0%b0-%d0%bb%d0%b8-%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d1%80%d0%b0%d0%b1%d0%be%d1%82%d0%b0-%d0%bd%d0%b0%d0%b4-8-%d1%87%d0%b0%d1%81%d0%b0-%d0%bd%d0%b0-%d0%b4%d0%b5/", "text": "Въпрос:  Карат ме да работя повече от 8 часа, както е уговорено в договора ми. В момента съм в изпитателен срок на работа. Мога ли да напусна без да спазя договореното предизвестие и да си получа възнаграждението?  #В. Загоров, гр. Дупница Отговор: Съгласно чл. 136, ал. 1 и ал. 3 от Кодекса на труда /КТ/, работната седмица е петдневна с нормална продължителност на седмичното работно време до 40 часа. Нормалната продължителност на работното време през деня е до 8 часа. Според чл. 142, ал. 1 от КТ, работното време се изчислява в работни дни – подневно. Съгласно чл.142, ал.2 от КТ, работодателят може да установи сумирано изчисляване на работното време – седмично, месечно или за друг календарен период, който не може да бъде повече от 6 месеца. Пълният отговор четете в броя на вестник „Труд“ във вторник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Има ли забрана за работа над 8 часа на ден?"}
{"url": "https://trud.bg/27-%d0%bc%d0%bb%d0%bd-%d0%b7%d0%b0-%d0%ba%d0%be%d0%bb%d0%b8-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b8-%d1%81%d0%b8%d0%bd/", "text": "За близо 27 милиона долара бяха продадени на търг край Женева 25 от автомобилите на Теодоро Обианг Нгуема (50 г.) – сина на президента на Екваториална Гвинея Теодорин Нгуема Обианг, който управлява страната от 40 години, предаде Би Би Си. Сред продадените коли са Ламборгини, Ролс-Ройс, Ферари, Бентли. Бижуто на колекцията е Lamborghini Veneno Roadster от 2014 г., което бе купено от анонимен участник в търга за 8,3 милиона долара. Наддаването бе организирано по силата на сделка между Нгуема и Швейцария, която го разследваше за пране на пари и конфискува автомобилите.", "date": "2019.09.30", "title": " $27 млн. за коли на президентски син"}
{"url": "https://trud.bg/%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%ba%d0%b0%d1%80%d0%bb%d0%be%d0%b2%d0%be-%d0%bf%d1%80/", "text": "Още едно отделение на карловската болница може да остане без медицински сестри. След детското отделение, предизвестия за напускане са подали и сестрите от вътрешното отделение. Те искат стартова заплата от 950 лева. Заради напрежението в болницата здравният министър се срещна с управителя Христо Пелев. След срещата Пелев съобщи, че е предложил два варианта за увеличение на заплатите на сестрите. До четвъртък те трябва да решат дали искат стартово възнаграждение от около 800 лева и допълнително материално стимулиране или предпочитат увеличение на заплатите на 950 лева, което може да затрудни болницата, информира  . „Хубавата новина е, че си оттеглиха заявленията за напускане и втората хубава новина, която излизам и благодаря на Министерството на здравеопазването е, че финансовите параметри за 2020 г. заедно със стандартите и в Националния рамков договор няма да ощетят общинското здравеопазване“, заяви Пелев. Ако не издържим финансово знаете при подписана заплата по Кодекса на труда тогава всички заедно си намаляме заплатите. Не може отговорността да се носи само от управителя, когато натискат синдикатите и обратното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Управителят на болницата в Карлово предложи два варианта за увеличение на заплатите на сестрите"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%b8%d1%81%d0%ba%d0%b0-%d0%b4%d0%b0-%d0%b2%d1%8a%d1%80%d0%bd%d0%b5-10-000-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%bd%d0%b0-%d1%82%d1%83%d1%80%d1%86/", "text": "        АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.30", "title": " Гърция иска да върне 10 000 мигранти на Турция"}
