{"url": "https://trud.bg/%d1%8e%d0%bd%d0%ba%d0%b5%d1%80-%d1%81%d0%bb%d0%b5%d0%b4-%d1%81%d1%80%d0%b5%d1%89%d0%b0%d1%82%d0%b0-%d1%81-%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%86%d0%b8%d1%8f-%d1%82%d1%80/", "text": "Турция трябва да подобри своите отношения с държавите членки на ЕС, с Кипър и с Гърция, за да можем да очакваме напредък в отношенията си, заяви председателят на Европейската комисия Жан-Клод Юнкер след срещата ЕС-Турция в “Евксиноград”. Споделяме с Турция геостратегически интереси свързани със сигурността и в енергийното снабдяване. Искам Турция да бъде истински стратегически партньор на ЕС. Трябва да поддържаме честен диалог, призова Юнкер. Вярвам, че ЕС и Турция правят голяма грешка, когато описват различията, които ни разделят, но никога не описваме общите неща, които ни правят партньори. С нашите турски приятели имаме общи интереси, каза още председателят на ЕК. Според него само обединени ще успеем да се справим с това “ужасно бедствие тероризма”, каза Юнкер, но подчерта, че намесата в Сирия трябва да става само в съгласие с международното право. Споразумението между ЕС и Турция за мигрантите е много успешно и това се дължи на Турция, която е приютила на своя територия милиони бежанци от Сирия. Това показва, че Турция може да бъде солидарна с ЕС. За това трябва да й благодарим много, каза Юнкер. Той отбеляза, че е категорично против прекратяването на разговорите за членството на с ЕС. Аз съм гарант те да продължат, заяви Юнкер. Припомняме,че точно в навечерието на знаковата среща във Варна, австрийският канцлер Себастиан Курц категорично заяви, че темата трябва да приключи, както и че Турция към момента не отговаря на критериите за преговорни отношения със Съюза.", "date": "2018.03.26", "title": " Юнкер след срещата с Ердоган: Турция трябва да подобри своите отношения с Кипър и Гърция"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-%d0%be%d0%b4%d1%80%d0%b8%d0%bd%d1%81%d0%ba%d0%b0%d1%82%d0%b0-%d0%b5%d0%bf%d0%be%d0%bf/", "text": " България почете подвига на българския войник при превземането на Одринската крепост през 1913 г. „Разрушените домове и прекършените съдби на тракийските българи не успяха да изпепелят родовата памет и надеждата, че справедливостта някой ден ще възтържествува.” Това каза държавният глава Румен Радев по време на тържествено поклонение по повод Деня на Тракия и отбелязването на 105 години от Одринската епопея в столицата. Събитието се проведе пред паметника “Одринска епопея” в градинката до църквата “Св. Николай Софийски”. В тържественото поклонение взеха участие още вицепремиерът Валери Симеонов, кметът на София Йорданка Фандъкова, лидерът на БСП Корнелия Нинова, лидерът на БСП-София Калоян Паргов, депутати, общински съветници и граждани. „Въпросът за дължимите обезщетения за имотите на тракийските бежанци не може да се премълчава от никакви съображения. Това е въпрос на справедливост. Българското общество няма да допусне историческата истина да бъде преиначавана, а горчивите факти да се замитат под килима на геополитическите съображения”, заяви държавният глава. Според бившия ни консул в Одрин Георги Димов Турция ни дължи между 5 и 20 млрд. долара. Почитаме паметта на тракийските ни сънародници и поздравяваме техните потомци, неделима част от народа на обединена България и продължават делото си на съхранение на една от най-древните култури в Европа.Това заяви пък кметът на София Йорданка Фандъкова по време на тържествено поклонение. Паметника “Одринска епопея” признателните столичани издигат в периода 1928-1932 г., за да напомнят за саможертвите в подвига на тракийци. На 26 март 1913 година е превзета непревземаемата одринска крепост. Завършва една от блестящите операции на българската армия през Балканската война. “За историята на Тракия, която трябва да се помни, 1913 г. е година на величие и трагедия. Величие, защото тракийските българи са проявили истински героизъм, за да отстоят себе си като българи. Трагедия, тъй като са преживяли не само икономическо разорение, но са били прогонени от своите земи”, коментира още кметът на София.   Една нация с население от по-малко от пет милиона и военен бюджет от по-малко от два милиона лири стерлинги годишно изведе на полето след четиринадесетдневна мобилизация армия от 400 000 мъже и в течение на четири седмици премина над 256 км във вражеска територия, плени една крепост и обсади друга, води и спечели две големи битки срещу наличната въоръжена сила на нация от двадесет милиона обитатели и спря едва при портите на вражеската столица.   Превземането на Одринската крепост е историческо възмездие срещу вековния враг. 500 години българите не са имали право да носят оръжие, били са потъпквани, унизени, но побеждават Османската империя. Това е не само военна и политическа победа, това е морална победа на нашите деди. Те доказват, че са достойни за свободата си. И както ген. Стефан Тошев тогава казва: “Вече не ни освобождават, а ние сме освободители, освобождаваме нашите сънародници”.   Хората не са вярвали, че е било възможно българската армия да победи турците. Генерал Вазов и другите са атакували крепостта и за смайване на цяла Европа те са победителите. Това ни изпълва с гордост и ние пазим в сърцата си спомена за Одринската епопея. Преди години тази битка беше дълго време скрита от историографията, защото Балканската война беше табу. Но това е една от битките, за които можем гордо да вдигнем глави.   Победата при овладяването на Одринската крепост е един от върховете на българското военно изкуство, защото за първи път тогава българската армия воюва в масов състав срещу много добре оборудвана крепост. Тук се проявява блясъка на българските артилеристки командири. За първи път в световната военна история се налага използването на огневия вал, използваме масирано авиацията и радиоразузнаването.   Заради височайшата среща в “Евксиноград” тази година Варна чества предсрочно Деня на Тракия, в който отбелязваме 105 г. от превземането на Одринската крепост и отдаваме почит на хилядите наши сънародници, станали жертви на геноцида в Османската империя. Традиционното поклонение с военен ритуал на паметника на Осми приморски полк бе организирано миналия петък, вместо на 26 март. Наследници на избитите и прокудени от родните им места тракийци обаче се събраха на протеста на “Възраждане” и настояха България и ЕС да изискат от турския президент Реджеп Ердоган да плати обезщетенията от над 10 млрд. долара, които Турция дължи според Ангорския договор. Две тракийски дружества в Бургас- “Екзарх Антим Първи” и “Странджа” честваха със самостоятелни програми подвига на българските воини. Дружеството “Екзарх Антим Първи” е основано на 15 декември 1896, от Капитан Петко Войвода и братята Петър и Никола Драгулеви. Славната му история обаче не попречи през май миналата година, след “напрежение заради указания”, председателят му Тодор Ангелов, който е общински съветник от гражданска квота на АБВ, да обяви, че напускат Съюза на Тракийските дружества. От два месеца пък, като официален член на Съюза, е създадено Тракийско дружество – “Странджа”. Негов председател е Стефан Колев, съветник от ГЕРБ. Програмите за празника включваха концерти, музикално- поетична програма, изложба от рисунки и др. Общото бе поднасянето на венци и цветя пред Паметник на 24-ти Черноморски пехотен полк, но в различни часове. “Нашата цел е да пазим паметта и интересите на тракийци. Постоянно прииждат много хора, вече имаме 12 секции в града”, каза пред “Труд” Стефан Колев. “От началото на годината имаме 160 нови заявления за членство. “, коментира от своя страна Тодор Ангелов. Тържества по повод 105-та славна годишнина от Одринската епопея се състояха в много градове на страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " България отпразнува Одринската епопея\t\t\t"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%be%d0%bf%d0%b5%d1%80%d0%b0-%d0%b5%d0%b2%d1%80%d0%be%d0%bf%d0%b0-%d0%bd%d0%b8%d0%ba%d1%8a%d0%bb%d1%8a/", "text": "– Толкова години ли минаха? Не може да бъде! – От една страна, аз много обичам конференциите на “Опера Европа” да се провеждат в различни части на света. Ако предишната е била на Север, следващата да е на Юг, ако е била в някоя Западна държава, после да се проведе някъде по на изток. Ако е била в голям град, следващият път да е в някой по-малък. Но в същото време не бих искал да се натрапваме – организацията на едно такова голямо събитие не е никак лесна, отнема доста време, хора и разходи. За никого не е тайна че във вашия регион е ужасно трудно да се финансира оперен театър. Последното, което бих искал, е “Опера Европа” да бъде финансов товар за някого. – Той плаща на местно ниво – наем на залите за конференции, за хората, които участват в организацията. Ако сме поканили някой лектор, аз, като директор, му плащам.  Много ми се искаше да направим конференция в Югоизточна Европа. Но първата беше в Букурещ през 2015 г. Но за г-н Карталов беше важно не само събитието да се състои в Софийската опера, но и това да стане в знаков момент. И когато започна президентството на България на ЕС, той ми каза: “Мисля че сега е най-удачният момент.” – Всеки делегат си ги заплаща сам. Идеята е никой да не бъде много ощетен. – Фантастична е! Нямам думи колко е добра! Господин Карталов е отличен и щедър домакин. Всички, които участват в организацията, са перфектни – като започнем от приятните млади хора, които показват пътя на делегатите, за да не се объркат по коридорите на операта, минем през озвучители, преводачи, до планирането на графика на лекциите и дискусиите и коя в коя зала ще се проведе. Всичко е перфектно. Да ви кажа честно, не на всички места, където сме провеждали конференциите, е било така. – Ние сме асоциация на 187 оперни компании от 42 държави. Целта е компаниите да се съберат, за да обменят идеи за ръководството, какви нови продукции поставят, какви проблеми срещат. Ако тези компании искат да се обсъди дадена тема, ние им помагаме това да стане. Намираме лектори, правим дискусии. Това е международна организация. Идеята е да се учим, като споделяме опита си. За тази конференция специално сме поканили главния изпълнителен директор на Опера Америка. Поканили сме и лектори, които не са от оперните среди – за да ни поразтърсят малко. – Много е лесно, когато ръководиш оперен театър, да се забатачиш в текущите проблеми – този изпълнител е болен, с кого ще го заместиш, трябват пари за ремонт, и да загубиш от поглед общата картина. Затова имаме нужда от хора извън нашата сфера. Нашата задача е да накараме хората да погледнат по-далеч от носа си – да видят как ще се развият процесите след три, пет години. – Нещата в операта вече се развиват твърде бързо, благодарение на новите технологии. Интернет е фантастично средство за комуникация. – Тук има нещо, което в повечето западни театри е загубено. Чувството за ансамбъл, за екип. Вашата опера има идентичност. Докато западните опери, които наемат за спектаклите си певци от цял свят, все повече се уеднаквяват. Кажете, къде другаде по света може да бъде поставен целият “Пръстен на нибелунга” с изцяло национален състав? – Особено интересно ми беше да видя българска опера от ХХ век. Историята за Яна и братята й би могла да се роди единствено в този регион. През цялото време присъства усещането за една страна, която векове наред е под угрозата от поредната окупация – дали ще са турци, германци или руснаци. Това създава общество, в което са възможни Историята е ужасна, почти непоносима за гледане – как ревнивият най-голям брат отрязва ръцете на най-малкия.", "date": "2018.03.26", "title": " Директорът на “Опера Европа” Никълъс Пейн: Софийската опера има идентичност\t\t\t"}
{"url": "https://trud.bg/%d0%ba%d0%b0%d1%80%d0%bb%d0%b5%d1%81-%d0%bf%d1%83%d1%87%d0%b4%d0%b5%d0%bc%d0%be%d0%bd-%d1%89%d0%b5-%d0%be%d1%81%d1%82%d0%b0%d0%bd%d0%b5-%d0%b2-%d0%b0%d1%80%d0%b5%d1%81%d1%82%d0%b0/", "text": "Бившият председател на Женералитета на Каталуния Карлес Пучдемон, арестуван в неделя в Германия при връщането си в Белгия от Финландия, ще остане в ареста, заяви за AFP говорител на съда в Ноймюнстер, федерална провинция Шлезвиг-Холщайн. В понеделник органът трябваше да се произнесе за това дали Пучдемон да остане в ареста, или да бъде освободен, докато германското правосъдие вземе решение за евентуалното му предаване на испанските власти, които го обвиняват в „организиране на бунт“ заради едностранното обявяване на независимост на Каталуния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Карлес Пучдемон ще остане в ареста"}
{"url": "https://trud.bg/2-%d1%83%d0%bd%d0%b8%d0%ba%d0%b0%d0%bb%d0%bd%d0%b8-%d0%be%d0%bf%d0%b5%d1%80%d0%b0%d1%86%d0%b8%d0%b8-%d1%81%d0%bf%d0%b0%d1%81%d0%b8%d1%85%d0%b0-3-%d0%b6%d0%b8%d0%b2%d0%be%d1%82%d0%b0/", "text": "Две уникални операции в София спасиха 3 живота. 62-годишен мъж с рядък тумор оживя благодарение на лекари от Военномедицинска академия, а екип от “Токуда” помогна на родилка и детето й. Жената е била бременна в 30-тата седмица с две предходни раждания със секцио. Плацентата й била разположена пред бебето, минала е през цялата маточна стена, като се е сраснала с пикочния мехур. При подобни усложнения детето се ражда с операция, а матката се маха веднага след това, тъй като плацентата не може да бъде отделена от нея. Животът на майката обаче е в риск от кръвозагуба от до 5 л. кръв. “В началото на операцията за раждане, чрез специални катетри, съдовите хирурзи спряха кръвотока по основните артерии, които кръвоснабдяват матката. Така значително се намали кръвозагубата. Важно е при такава процедура бебето да се извади веднага след спирането на кръвотока, тъй като иначе не може да оцелее”, каза шефът на отделението по Акушерство и високорискова бременност доц. Петър Марков. Екипът на проф. Никола Владов от ВМА пък спаси 62-годишен мъж с рядък тумор на долна празна вена със сложна операция миналата седмица. След тотално изключване на черния дроб от кръвообращението за 50 минути, е премахнат ретрохепаталния сегмент на вена кава между бъбречните и чернодробните вени и е заместен с изкуствен графт дълъг 12 см.", "date": "2018.03.26", "title": " 2 уникални операции спасиха 3 живота\t\t\t"}
{"url": "https://trud.bg/%d0%bf%d0%be-%d1%87%d0%b5%d1%81%d1%82%d0%be-%d1%82%d1%8a%d1%80%d1%81%d1%8f%d1%82-%d0%ba%d1%8a%d1%89%d0%b8-%d0%b7%d0%b0-%d0%bd%d0%b0%d0%b4-800-%d1%85%d0%b8%d0%bb%d1%8f%d0%b4%d0%b8-%d0%b5%d0%b2%d1%80/", "text": "Пазарът на луксозни имоти се движи от клиенти с пари в брой, за разлика от масовия пазар, чиято динамика до голяма степен се определя от нарастването на кредитирането. Пазарът на луксозни имоти в София се развива стабилно като през 2017 г. има умерен ръст от 6% на сделките за покупко-продажба и 9% на сключените договори за наем, показват данните на консултантската компания Unique Estates. Луксозни имоти се търсят, както за собствени нужди, така и с цел инвестиция. Липсата на подходящи инвестиционни алтернативи работи в полза на по-високата активност на пазара на луксозни имоти през последните няколко тримесечия, отбелязват от компанията. Отчита се значителен ръст на сделките в най-високия ценови сегмент – над 800 000 евро, където попадат основно еднофамилни къщи и резиденции. Активен е и пазарът в по-ниските ценови сегменти, където имоти се придобиват основно с инвестиционна цел. През миналата година се увеличават клиентите, които търсят много висок клас имоти, но предлагането не нараства пропорционално на интереса им. “Това търсене доведе до ръст на сделките за над 1 млн. евро, като включително реализирахме единични продажби и над 2 млн. евро”, коментира Светослава Георгиева, оперативен директор на Unique Estates. Активен интерес през годината се регистрира и в по-ниския сегмент на пазара на луксозни имоти – до 300-350 хил. евро, като основните покупки в този ценови клас се реализират от хора, търсещи апартаменти и къщи с инвестиционна цел. Те купуват имоти в престижни райони, които лесно се реализират на наемния пазар. При старото строителство в този ценови клас се наблюдава и силно търсене на жилища за цялостно обновяване и препродажба. Купувачите на такива имоти обичайно разполагат с бюджети до 150–200 хил. евро, а търсенето е насочено към апартаменти в централната част на София. Според Unique Estates този тренд се е усетил по-отчетливо през 2017 г. и все повече се превръща в бизнес за хората със свободни средства. Най-търсени са апартаментите с две спални и площ около 100 кв. м. Възможността за отдаване под наем на такива имоти през Airbnb и напливът на чуждестранни туристи през последните години още повече увеличават атрактивността им, отбелязват от компанията за луксозни имоти. За сметка на оживлението във високия и ниския сегмент на луксозния пазар, обаче, имотите в средния ценови клас трудно намират реализация. Става въпрос основно за къщи в диапазона между 350 хил. и 600 хил. евро. Най-често това са имоти с добри локации, но строени преди повече от 10 години, с относително малки дворове от 500–600 кв. м, липса на достатъчно бани и гаражи, с недостатъчна височина на таваните. По тези причини те не покриват критериите на съвременните купувачи на луксозни имоти и трудно намират пазар, обясняват от компанията. Според брокерите, в този сегмент има голямо предлагане, но по-слабо търсене. Купувачите с по-високи финансови възможности мигрират към горния ценови клас, а тези с по-ограничени бюджети – към долния. „В немалко случаи клиентите с бюджет от 300 – 400 хил. евро инвестират в покупката на два апартамента, които да отдават под наем. Други се ориентират към висока категория апартаменти, които са с квадратурата на къща – 250–300 кв. м, но предполагат по-висок клас обитаване като среда, технологии, удобства, простор, височина”, коментира Светослава Георгиева. Според нея преориентирането на купувачите към други типове луксозни имоти ще наложи корекция в цените на къщите от средния сегмент.   По-забележимо поскъпване на луксозните имоти в София през 2017 г. е регистрирано при къщите по Витошката яка, където средните цени достигат 1 500 евро на кв. м. В сравнение с година по-рано ръстът е приблизително 13%. Поскъпването отчасти се дължи на преориентирането на купувачите към най-високия сегмент на луксозния пазар за сметка на средния клас имоти, отбелязват от консултантската компания Unique Estates. Като цяло цените на луксозните апартаменти не се повишават значително през 2017 г. В повечето квартали е регистрирано задържане или леко покачване, а средно за пазара цените запазват нивата си от предходната година. Това отличава пазара на луксозни имоти от този на масовите жилища, където цените през 2017 г. се увеличават средно с 6,3%. Задържането им в луксозния сегмент се обяснява с по-малкия обем на този пазар, което прави имотите по-слабо податливи на големи ценови колебания. През настоящата година цените на уникалните имоти ще растат и няма да липсват изненади при най-търсените локации, смятат експертите. Заради нарастващото предлагане обаче Unique Estates прогнозира задържане на цените при стандартното луксозно строителство. От компанията посочват, че подобна тенденция вече се наблюдава в райони като Лозенец, където през последните месеци на пазара излязоха знакови проекти. В момента там се наблюдава леко задържане на продажбите, тъй като купувачите се нуждаят от повече време, за да се ориентират на пазара и да вземат решение, отбелязват от компанията.   В резултат на увеличаващото се търсене и развитието на инфраструктурата в София са се обособили нови перспективни зони за позициониране на луксозни проекти. Макар че предлагането на луксозни имоти все още изостава спрямо търсенето, от Unique Estates смятат, че с новите проекти през 2018 г. пазарът ще върви към по-добър баланс. Благодарение на високата строителна активност, наред с познатите и утвърдени квартали, на пазара излизат все повече проекти в нови и предпочитани от купувачите луксозни райони. От компанията посочват като пример зоната около Paradise Center, която търпи бързо развитие с откриването на метростанция „Витоша” и цялостното подобряване на инфраструктурата. Данните от сделки в района показват, че цените растат и стандартното предлагане вече започва от 1 200 евро/кв. м, като достига и по-високи нива за луксозни имоти. От близостта си до Витоша и подобряващата се инфраструктура печели и районът около Камбаните, който става все по-предпочитан от купувачите на луксозно строителство. В централната част на града интересът за развитие на проекти и покупки се разраства и в посока паметника на Васил Левски и бул. „Дондуков”. Очакванията са той да търпи силно развитие през следващите години. Друг перспективен район са квартал Изгрев и периферията на Дианабад, където на мястото на бившия завод „Фурнир” се появи зона с висок клас жилищни проекти. Тази част на София също коренно променя облика си през последните години и се радва на силен интерес от страна на купувачите. В района вече има и вторичен пазар, а цените на имотите започват от 1 500 евро/кв. м. „И в новите, и във вече утвърдените райони на пазара на луксозно строителство отбелязахме динамично търсене и сериозен обем сделки през изминалата година. Очакванията ни са за активен пазар и през 2018 г., като в същото време ръстът на новото строителство ще спомогне за успокояване на цените”, отбелязва Весела Илиева, управляващ партньор в Unique Estates. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " По-често търсят къщи за над 800 хиляди евро\t\t\t"}
{"url": "https://trud.bg/%d1%8e%d0%bd%d0%ba%d0%b5%d1%80-%d1%81%d0%b5-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d0%b8-%d0%ba%d1%8a%d0%bc-%d1%81%d1%80%d0%b5%d1%89%d0%b0%d1%82%d0%b0-%d1%81-%d0%b5%d1%80%d0%b4%d0%be/", "text": "Правителствената информационна служба публикува “семейни снимки” преди началото на срещата Турция-ЕС. На кадрите към председателя на Европейския съвет Доналд Туск и турския президент Реджеп Ердоган, които пристигнаха по-рано в резиденция “Евксиноград”, се присъединява и председателят на ЕК Жан-Клод Юнкер.", "date": "2018.03.26", "title": " Юнкер се присъедини към срещата с Ердоган във Варна (СНИМКИ)"}
{"url": "https://trud.bg/it-%d1%81%d0%bf%d0%b5%d1%86%d0%b8%d0%b0%d0%bb%d0%b8%d1%81%d1%82%d0%b8-%d0%b1%d1%8f%d0%b3%d0%b0%d1%82-%d0%be%d1%82-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0/", "text": "За последните две години цените на имотите в Благоевград са нараснали с около 3-5%, казват брокери. Сред причините е и едно ново явление – доста от купувачите са хора, чийто професии позволяват дистанционна работа, като компютърните специалисти например. Те не желаят да живеят в столицата и предпочитат за семействата си по-спокоен и по-консервативен начин на живот. Близостта на Благоевград до София е довела такъв тип клиенти, които купуват имоти и работят у дома заради децата си. Градът предлага отлична спортна база, басейни, добри училища и това привлича този нов тип „заселници”. Има и друг момент в пазара на имоти, който е доста динамичен в града. Доста от гастарбайтерите от селата и градовете в региона, предпочитат да инвестират спестените си средства в жилища в Благоевград. Те са и най-активни на пазара за имоти. След като ги закупят, някои ги отдават под наем, а други просто стоят затворени. Такава тенденция има и сред по-заможните хора. Те също предпочитат да инвестират парите си в имоти, отколкото да ги държат в банките. Такъв тип купувачи вдигнаха цените на предлаганите офис имоти и магазинни помещения, които се търгуват от 600 евро нагоре за квадратен метър. Голяма динамика има и при търговията на урегулирани парцели до 1 декар. Особено търсени са в селата край Благоевград за строителство на вили и къщи. Такива парцели стигат и до цена от 40-50 хил. лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " IT специалисти бягат от столицата"}
{"url": "https://trud.bg/%d0%b2-%d0%ba%d0%be%d0%b8-%d1%81%d0%bb%d1%83%d1%87%d0%b0%d0%b9-%d1%81%d0%b5-%d1%80%d0%b0%d0%b1%d0%be%d1%82%d0%b8-%d0%b2-%d0%bf%d0%be%d1%87%d0%b8%d0%b2%d0%bd%d0%b8%d1%82%d0%b5-%d0%b4%d0%bd%d0%b8/", "text": " Здравейте! Допустимо ли е графикът за работа да включва събота и неделя, както и дните, обявени за официални празници? Благодаря ви предварително!  В § 1, т. 10 от Допълнителните разпоредби на Кодекса на труда /КТ/ е предиведно, че „работно време“ е всеки период, през който работникът или служителят е длъжен да изпълнява работата, за която се е уговорил. Работната седмица е петдневна с нормална продължителност на седмичното работно време до 40 часа.  Нормалната продължителност на работното време през деня е до 8 часа – чл. 136, ал. 1 и ал. 3 от КТ. Съгласно чл. 142, ал. 1 от КТ, работното време се изчислява в работни дни – подневно. В чл. 141 от КТ е предвидено, че когато характерът на производствения процес налага, работата в предприятието се организира на две или повече смени. При подневно отчитане на работното време и при работа на смени, чиято нощна продължителност на работното време е по-малка от тази на дневното, трудовото възнаграждение, заработено по трудови норми, се увеличава с коефициент, равен на отношението между нормалната продължителност на дневното и нощното работно време – чл. 9, ал. 1 от Наредбата за структурата и организацията на работната заплата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " В кои случай се работи в почивните дни"}
{"url": "https://trud.bg/%d0%be%d0%ba%d1%80%d1%8a%d0%b6%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b1%d1%83%d1%80%d0%b3%d0%b0%d1%81-%d0%bf%d1%80%d0%b5%d0%b4%d0%b0%d0%b4%d0%b5-%d0%bd/", "text": "Окръжна прокуратура – Бургас преде на съд Ангел Щ. (на 32г.). Той е подсъдим за това, че на 02.08.2017г. в к.к. „Слънчев бряг“, общ. Несебър, в хотел, при условията на опасен рецидив, отнел чужди пари и вещи ( на обща стойност  1155 лв.) от владението на чешка гражданка с намерение противозаконно да ги присвои, като употребил за това заплашване  – насочил  нож към врата на пострадалата – престъпление по чл.199, ал.1, т.4, вр. чл.198, ал.1, вр. чл.29, ал.1, б. „а“ от НК. На 10.07.2017г. Ангел Щ. изтърпял наложеното му с наказание в размер на 6 години и шест месеца лишаване от свобода. На 02.08.2017г. той посетил к.к.“Слънчев бряг“. На същата дата пострадалата се намирала в ползваният от нея и нейна съгражданка хотелски апартамент, който бил на първия етаж. Около 22.30 часа пострадалата влязла в банята. През това време Ангел Щ. минавал покрай хотела и видял, че в стаята няма никой,  прехвърлил се на балконската тераса към апартамента, хващайки се за вътрешна и горна част на металния парапет и влязъл. Започнал да рови в куфарите и саковете на двете жени, които са намирали на пода на стаята. В този момент пострадалата излязла от банята. Подсъдимият държал в едната си ръка нож, с обща дължина около 15-20 см, с извито острие, като го насочил към нейния врат и на английски език заповядал на пострадалата да седне на леглото. Жената се подчинила. Ангел Щ. продължил да държи ножа до врата на пострадалата, като през това време със свободната си ръка ровел в разпръснатия на пода багаж. Отнел пари и всичко, което сметнал за ценно. По – късно подсъдимият заплашил свидетелката да не казва за случилото се защото знае къде живее и ще се върне да й отмъсти. Малко след това напуснал апартамента. Окръжен съд – Бургас  е насрочил делото за 27.03.2018г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Окръжна прокуратура – Бургас предаде на съд Ангел Щ., подсъдим за грабеж на пари и вещи от чешка гражданка"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-134/", "text": "105 г. от подвига на войската ни в Балканската война. Турция ни дължи до 20 млд. долара.     Сделките със скъпи жилища в София се увеличават с 6% през 2017 г. Пазарът се движи от клиенти с пари в брой.         Седмичната трудово-правна консултация на “Труд”.                 Срещата на върха в Брюксел: Ще успее ли Великобритания да разшири фронта срещу Русия – анализ на Владимир Костов, специално за “Труд”.       Има ли българска връзка в събарянето на статуите в Македония – коментар на Костадин Филипов.                 Чалгата е за нискоинтелигентни мургави типчета, казва Светослав Витков в интервю за “Труд”.         Силует на носителя на “Златния пояс Дан Колов” Владимир Дубов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Вижте акцентите в броя на вестник “Труд” във вторник, 27 март 2018"}
{"url": "https://trud.bg/%d1%81-%d0%bf%d0%b0%d1%80%d0%b8-%d0%be%d1%82-%d0%b5%d1%81-%d1%81%d0%b0-75-%d0%be%d1%82-%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%bf%d1%80%d0%be%d0%b5%d0%ba%d1%82%d0%b8-%d1%83-%d0%bd%d0%b0/", "text": "Около 75% от големите проекти в България, включително инфраструктурни и екологични, са изградени със средства от Европейския съюз (финансиране от кохезионните фондове на ЕС). Това отбеляза кметът на Монтана Златко Живков по време на 128-та сесия на Комитета на регионите в Брюксел, на която освен него присъстваха и 11 други български градоначалници, членове на родната ни делегация. На срещата те подписаха декларация за продължаване на кохезионните фондове на Евросъюза и след 2020 година. „Кохезионната политика е основната европейска инвестиционна политика за постигане за икономическо, социално и териториално сближаване между страните от Европейския съюз”, се казва в декларацията. Според родните общинари  кохезионната политика носи ясна добавена стойност, създава работни места, осигурява устойчив растеж и подобрява качеството на живот. „Фондовете дават възможност за сътрудничество между регионите, градовете и общините от различните държави-членки, както и сътрудничество с частния сектор, институциите на знанието и социалните партньори на регионално равнище”, се казва още в документа.  В Монтана например от кохезионните фондове досега са влезли 120 милиона лева, с които са изградени основни обекти в града и общината, посочи кметът Златко Живков. Чрез декларацията представителите на всички институции на европейско, национално, регионално и местно ниво изразяват подкрепа си затова, че политиката на сближаване трябва е дългосрочна и като израз на европейската солидарност за преодоляване на икономическото и социалното разделение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " С пари от ЕС са 75% от големите проекти у нас\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b5-%d0%b5-%d0%b2%d0%b7%d0%b5%d0%bb%d0%b0-%d1%80%d0%b5%d1%88%d0%b5%d0%bd%d0%b8%d0%b5-%d0%b4%d0%b0-%d0%b3%d0%be%d0%bd%d0%b8-%d1%80%d1%83%d1%81/", "text": "България не е взимала решение да гони руски дипломати от страната и към момента няма промяна, съобщ  . Запитването бе отправено на фона на решенията на САЩ, Канада, Украйна, Албания и 14 членки на ЕС да изгонят руски дипломати – общо над 100, в координиран отговор на атаката във Великобритания с нервнопаралитично вещество срещу бившия двоен руски агент Сергей Скрипал и дъщеря му Юлия на 4 март. „Разочарована съм от България, защото страната-председател на ЕС трябваше да е сред държавите, които застават до Обединеното кралство“, коментира пред БНР евродепутатът от партията на Зелените/Европейски свободен алианс Ребека Хармс. Тя нарече изгонването на руски дипломати от 14 страни „добра стъпка“ на солидарност към Обединеното кралство. Според евродепутата от Европейската народна партия Ева Майдел обаче България е солидарна със страните членки от ЕС по отношение на ролята на Русия в случая Скрипал, въпреки че не е от тези, които гонят руски дипломати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " България не е взела решение да гони руски дипломати"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%bb%d0%b5%d0%b4-%d1%81%d1%80%d0%b5%d1%89%d0%b0%d1%82%d0%b0-%d1%81-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d1%81%d1%82%d0%b0%d0%b2/", "text": "Благодаря на председателя Туск, на Жан-Клод Юнкер и на президента Ердоган за конструктивната среща, която проведохме днес във Варна. Една среща, която беше заредена с голямо напрежение. Очакванията бяха да няма толкова конструктивен диалог. Аз съм благодарен и на тримата, че се опитахме около това, което ни обединява, да говорим. Разбира се, без да се пропусне нито една тема, която касае и България, и Европа. Това каза премиерът Бойко Борисов след срещата ЕС-Турция в Евксиноград, в която участваха турският президент Реджеп Ердоган, председателят на Европейския съвет Доналд Туск и председателят на ЕК Жан-Клод Юнкер. Поставих темата за тракийските бежанци и всичко, което във вътрешен план ми е поставяно. Разбира се, има доста претенции и от турската страна. Но това, което се договорим в комисии, в разговори, в срещи, надявам се до юни да имаме повторна такава, да изчистим една по една темите. Тъй като от много, много десетилетия те не само не са решени, не са поставяни, както трябва. И затова и няма решение до ден днешен, обяви Борисов.  ", "date": "2018.03.26", "title": " Борисов след срещата с Ердоган: Поставих въпроса за обезщетенията за имотите на тракийските бежанци"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%81%d0%bb%d0%b5%d0%b4-%d1%81%d1%80%d0%b5%d1%89%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%bd%d0%b0%d0%b4%d1%8f%d0%b2%d0%b0/", "text": "Искам да ви поздравя с най-сърдечни чувства. За мен е изключително удоволствие да бъда на срещата във Варна. Господин Борисов, уважаван приятел, ме покани на тази среща. Имахме преди това и една ползотворна двустранна среща. Това каза турският президент Реджеп Ердоган след срещата Турция-ЕС в Евксиноград. Надявам се периодът на лоши взаимоотношения с ЕС да е останал в миналото, заяви Ердоган. Нашата кандидатура е от 1963 г., вече е 2018 г. и ние не сме нищо повече от кандидат-член. Искаме час по-скоро да направим тази положителна стъпка, призова той. Бежанците в Турция от Сирия са три милиона, като добавим и тези от Ирак достигат четири милиона. Вече получихме 1,8 млрд. евро, очакваме втория транш. Когато става дума за хуманитарна криза, е недопустимо чиновническо забавяне, каза още Ердоган. Очакваме либерализирането на визовия режим за нашите граждани. ЕС трябва да направи час по-скоро своята стъпка. Това не трябва да се превръща в политически въпрос, нашите граждани не трябва да губят доверието си в ЕС, настоя турският президент. Друг важен въпрос е борбата с тероризма. Към настоящия момент Турция е цел за редица терористични организации, с които страната ни се бори в и извън своите граници. Миналата година унищожихме около 3000 терористи на ДАЕШ. Затова по отношение на такива чувствителни теми като борбата с тероризма не трябва да получаваме неоснователни критики, а очакваме силна подкрепа, заяви Ердоган. Докато ЕС продължава подхожда по несправедлив начин, няма да се намери решение по Кипърския въпрос, защото ЕС подкрепя някои неправомерни действия на някои свои членове, предупреди турският президент Предадохме на ЕС в писмен вид информация за това, което правим и очакваме ЕС да го проучи. Подкрепяме каналите на диалога да бъдат отворени за осигуряването. Направихме първата стъпка за подобряването на диалога, но не е достатъчно, защото трябва да предприемем конкретни мерки. От Варна се обръщам към страните-членки – елате заедно да работим за осигуряването на сигурността, заедно да работим в Сирия, Ирак, Йемен, Палестина, Йерусалим, Афганистан да подсилим нашето сътрудничество, елате заедно да създадем стабилна и благоденстваща Европа, призова Ердоган.", "date": "2018.03.26", "title": " Ердоган след срещата във Варна: Надявам се периодът на лоши взаимоотношения с ЕС да е останал в миналото"}
{"url": "https://trud.bg/%d1%82%d1%83%d1%81%d0%ba-%d1%81%d0%bb%d0%b5%d0%b4-%d1%81%d1%80%d0%b5%d1%89%d0%b0%d1%82%d0%b0-%d1%81-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be-%d1%82%d0%b5%d0%bc%d0%b0%d1%82%d0%b0-%d0%b7/", "text": "По темата за бежанците ЕС и Турция остават много близки партньори. Това председателят на Европейския съвет Доналд Туск след срещата ЕС-Турция в “Евксиноград”. По думите му срещата е от изключително значение. Днес успяхме да разгледаме много теми и да заложим параметри за в бъдеще. Искам да изразя нашата висока оценка за изключителната работа от страна на Турция по отношение на миграцията и за това, че са дали приют на толкова много бежанци през последните години – близо 3 млн. и че полагат допълнителни усилия за живота на тези бежанци. Ние също от своя страна поддържаме своя ангажимент да поддържаме тези усилия, каза Туск. По думите му Турция трябва да поеме по пътя към поддържане на демократичните стандарти и посочи, че ЕС е готов да помогне в това да не бъдат уронвани човешките права в страната.", "date": "2018.03.26", "title": " Туск след срещата с Ердоган: По темата за бежанците ЕС и Турция остават много близки партньори"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d0%b8-%d0%b7%d0%b0%d1%80%d0%b0%d0%b4%d0%b8-%d1%82%d0%b5%d0%b6%d0%ba%d0%b0-%d0%bf%d1%80%d0%be/", "text": "Глоби от по 2 000 лв. наложи Разградският районен съд на управители на две фирми, които не се осигурили безопасни условия и се е стигнало до тежък инцидент на метанстанцията в село Пороище. За щастие, аварията при пробното пълнене на съоръжение с газ, се размина без пострадали хора. Инцидентът стана на 3 август 2016 г. От базата на „Иновативни технологии“ ООД, с управител Григор Г. от Търговище, било натоварено съоръжение за пренос на природен газ. Многоелементният газов контейнер бил произведен от фирмата от Търговище, а изработката била с финансиране по програма на министерство. Като купувач се явила фирма „Д и Д Снежана Дамянова“ ЕООД от Разград, с управител Тихомир Х. Той закупил два транспортируеми съда под налягане за превоз на метан и ги закарали на станцията в Пороище. По договор съдовете трябвало да отговарят на европейските стандарти и директиви за този тип съоръжения под налягане. Те обаче не били сертифицирани. На базата на метанстанцията, двамата управители решили да започнат пробно запълване с природен газ. Това станало, въпреки че не са имали одобрение и разрешение да го пуснат в експлоатация, тъй като не е било сертифицирано, припомнят от прокуратурта. „По време на пробното пълнене един от тубусите на съоръжението буквално излетяло като торпедо, преминало през кабината на камиона и я разрушило. С мощна реактивна сила тубусът преминал и през сградата на метанстанцията и долепения до нея трафопост, оставяйки пробойни. След прелитане над пътя село Поройно – Разград той се забил в насип с каменно брашно на територията на близката кариера”, посочиха от Апелативна прокуратура във Варна. Тежката производствена авария създала непосредствена опасност за живота и здравето на работещите в обекта, както и на всички, които са се намирали в близост до работните помещения и площадки. Двамата управители не са изпълнили задълженията си да създадат организация, като са нарушили нормативните разпоредби на Закона за безопасни условия на труд и правилата за охрана на труда. Те са освободени от наказателна отговорност и им е наложено административно наказание. Решението не е окончателно и може да бъде обжалвано пред Окръжния съд в Разград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Глобяват управители заради тежка производствена авария на метанстанция"}
{"url": "https://trud.bg/%d0%bd%d0%b0-%d1%80%d0%b0%d0%b1%d0%be%d1%82%d0%bd%d0%b0%d1%82%d0%b0-%d0%b2%d0%b5%d1%87%d0%b5%d1%80%d1%8f-%d1%81-%d0%b5%d1%80%d0%b4%d0%be%d0%b3%d0%b0%d0%bd-%d0%b2%d1%8a%d0%b2-%d0%b2%d0%b0%d1%80%d0%bd/", "text": "Вкусни ястия ще разнообразят напрегнатата работна вечеря на евролидерите и турския президент, научи “Труд”. Поне три вида агнешко от младо сукалче ще има в менюто на официалните гости – котлети с розмарин, с безмесна дробсърма и с гъби. На трапезата ще бъде сервиран и пресен черноморски калкан, който се лови без проблем, преди да бъде забранен в средата на април. Освен царицата на рибите ще има и блюда с пъстърва, лаврак на скара, както и екзотични тигрови скариди със сусам. За наздравиците домакините са подготвили от прочутия “Врачански мискет”. Еликсирът, който наливат от сорта врачанска теменуга, е запазената марка на единствената държавна изба у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " На работната вечеря с Ердоган във Варна – три вида агнешко от сукалче\t\t\t"}
{"url": "https://trud.bg/%d1%88%d0%bf%d0%b8%d0%be%d0%bd%d0%b8-%d1%84%d1%83%d1%82%d0%b1%d0%be%d0%bb-%d0%b8-%d0%be%d1%89%d0%b5-%d0%bd%d0%b5%d1%89%d0%be/", "text": "Tретата световна война може би ще започне веднага след края на Мондиала по футбол в Русия. До тогава ни остават три месеца. Защо се стигна до там? Какво общо има между футбола, политиката и войната? И въобще, сигурно ли е, че милиардите жители на планетата ще гледат по телевизията руския Мондиал? Тази тема е на границата между спортната и политическата журналистика. И затова не е осветлена достатъчно. Започна търсенето на експерти. И доколкото са замесени някакви шпионски истории като повод за засилване на напрежението, пак опряхме до пенсионираните шефове на разузнаването. Те могат да си позволят да говорят, защото вече не са на служба. Лошото е, че понеже не са вече на служба, не разполагат с актуална информация. Най-отзивчив от тях е генерал Кирчо Киров, който вече натрупа присъди за дълги години затвор за губещи се милиони служебни пари. Разбира се, неговите присъди още не са влезли в сила и човекът е в правото си да използва всяка възможност да се оневинява публично. Не знам обаче дали телевизионните журналисти, които го канят (някои особено често), разчитат да каже нещо интересно и важно. Защото такова нещо не се случва (БТВ, Канал 3). Иначе генералът е бъбрив. Спомням си „занимателните“ разкази как с президента Георги Първанов са пиели уиски преди да кацнат в Либия, където трябваше да измолят от Кадафи освобождаването на нашите медсестри. Вместо да разсее напрежението около скандала с руския шпионин Скрипал, в предаването по БТВ „120 минути“ някакъв помпозно представен „разведчик“ от КГБ наля масло в огъня. Никой не обърна внимание на неговите опровержения за руското участие в покушението срещу Скрипал, но бяхме шокирани от лекотата, с която за пръв път се заявява от такъв източник, че Георги Марков е убит от българските служби, а КГБ само е дало чадъра. Обаче „разведчикът“ забърка и дъщерята на Тодор Живков, за която Георги Марков бил женен. После с помощта на водещия се ограничи с мъглявото твърдение „нещо е имало между тях.“ Представяте ли си разузнавач от такъв ранг да прави такива „езикови“ грешки по толкова скандалното дело за убийството на Георги Марков, за което той не може да не бъде добре осведомен – все пак се появява пред българска публика. Този път лекотата на твърдението хвърли дебела сянка на съмнение върху цялостното му представяне. Очевидно телевизионните журналисти трябва да бъдат резервирани към пенсионираните шпиони, които искат да се похвалят и да вдигнат цената си. Връзката между спорта и политиката беше направена в решението на британското правителство да изгони 23 руски дипломати, като същевременно бъде бойкотиран Мондиала в Русия. Засега от британските официални лица. Подчертавам „засега“, защото е някак си неудобно родината на футбола да изненада неприятно любителите на този спорт от целия свят. Но съм убеден, че това няма да е единственото действие против домакинството на Русия. Великобритания беше недоволна от избора на Русия, още повече че и самата тя беше кандидат за домакинството. И ето тук започва шокиращата връзка на политиката с футбола. Шокираща, защото все пак сме свикнали, че спортът е за един „мирен свят“. Хората от моето поколение добре си спомнят как беше осакатена олимпиадата в Москва заради бойкота на западните държави и техните сателити. Поводът – съветската агресия в Афганистан. Руснаците си го върнаха, като заедно с техните сателити бойкотираха олимпиадата в Лос Анджелис. Докато олимпийското движение влезе в нормален ритъм, цяло поколение спортисти беше лишено от шанса да се съревновава в истинска конкуренция. Цяло поколение телевизионни зрители бяха лишени от шанса да преживеят тази спортна битка. Но не се свърши с това. Спомняте си олимпиадата в Пекин, на която преживяващата икономически бум комунистическа държава се представи блестящо и като организатор, и по брой на спечелените медали. Добре се представи и Русия пред очите на Владимир Путин, който почете закриването на олимпиадата с присъствието си. На другия ден той трябваше спешно да се завърне, защото Грузия , очевидно окуражена, нахлу в спорните територии в Абхазия и Осетия. Краят е известен. По подобен сценарий се разви и зимната олимпиада в Сочи. Русия изхарчи невижданата сума от 50 милиарда за отличната организация. И с последни усилия, буквално в последния ден, пред очите отново на Владимир Путин, спечели и първото място по златни медали. „Наказанието“ дойде веднага. В Украйна беше извършен преврат и опозицията завзе държавната власт. Последва украинската криза, окупацията на Крим и всичко останало. Украйна и Крим останаха и ще бъдат използвани многократно в последвалото изостряне на отношенията между Русия и Запада и възраждането на студената война. Ето тези факти ме карат да се опасявам, че най-очакваното спортно събитие Мондиал ще стане жертва на политическия сблъсък. Кой знае колко още „инциденти“ ще възникнат през следващите три месеца?   Един клип в социалната мрежа затвърдява моите опасения. Облечени във военна униформа руски деца пеят песен с политико-военно съдържание. И макар че „от Курилските острови до Балтийските брегове“ е царял мир, ако „Главният командир ги призове“, децата са готови за бой :“Чичо Вова, ние сме с теб.“ Между другото са готови и да си върнат Аляска. Не, това не е „Вставай, страна огромная“. Тук някой се е престарал заради изборите. Но шовинистичното ниво показва царящата психоза в страната. Когато децата пеят за война, тя не е толкова далече.", "date": "2018.03.26", "title": " Шпиони, футбол и още нещо\t\t\t"}
{"url": "https://trud.bg/%d0%bc%d0%b0%d1%82%d0%b5%d0%bc%d0%b0%d1%82%d0%b8%d0%ba%d1%8a%d1%82-%d0%bf%d1%80%d0%be%d1%84-%d0%bc%d0%b8%d1%85%d0%b0%d0%b8%d0%bb-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be/", "text": " – Сега съществуващата система е създадена преди 41 години и вече е напълно пробита. Базата данни ЕГН всеки я разнася напред-назад, освен това се разбива лесно. Когато знаете рождената дата на един човек, то възможните ЕГН, които той може да има, са много малко. Теоретически те са 500, но на практика са по-малко – само няколко десетки. И както правилно се отбеляза, не е нужно човек да е хакер. Само с лист и молив, без всякакъв компютър, може да се сметнат възможните ЕГН.  – Да, защото има проста формула, която генерира десетата цифра въз основа на първите девет. Формулата отдавна е публикувана в интернет. Ако напишете ЕГН в нета, ще излезе всичко, което ви интересува. Допреди няколко години пълните ЕГН висяха на избирателните списъци. Сега в тях са само първите 6 цифри, но те почти сигурно идентифицират и пълното ЕГН. Това е тотално пробита система и не виждам защо толкова се занимаваме с нея.  – Кодът трябва да бъде много по-сложен, например 15-значен низ от цифри и букви. Не е нужно да има специални символи – проблемът е, че все пак хората трябва да го използват. Ако сложим някакъв страшно сложен код, тогава самият човек трудно ще го използва. Освен това не е нужно да се раздава този код за щяло и нещяло, както правим сега.  – Това е дивотия и трябва веднага да се прекрати. В редки случаи трябва да се прибягва до тази идентификация. Човек трябва да се идентифицира само с документ за самоличност, който съдържа снимка, име, дата на раждане, скрита биометрия и никакви други явни кодове. Ще трябва да се сбогуваме с ЕГН. Това ще се направи, но иска доста работа. Защото досегашната система трябва да бъде вписана  в новата. Има много закони, правила и процедури, които трябва да бъдат съгласувани. Работата е дебела и трябва да започне веднага.  – Първите скандали с ЕГН възникнаха още по времето на соца. Тогава се оказа, че има хора с няколко ЕГН, а други бяха останали без. Циркулираха и грешни ЕГН, защото чиновници не знаеха как да ги изчисляват… В момента ЕГН са изчистени, но всички ги знаят. А и след демокрацията цялата база ЕГН се продаваше – който искаше и можеше, си я купи. Това безобразие трябва да свърши. Но не е нужно да откриваме топлата вода. Ако обаче се направи много сложен код, ще има други проблеми, така че трябва да се търси компромис. Сегашните ЕГН ще се „прелеят“ в новата система. Задачата не е проста и няма да се реши от днес за утре.  – Днес живеем в Матрицата. Аз лично не харесвам да живея така и се стремя да бягам от нея. Използвам стар и глупав телефон, който  е пасивен, на 13 години е. Проблемът е, че чисто технически започва да сдава, а и скоро няма да има сим-карти за него. Ще ви кажа един виц: „Какъв телефон използва президентът Путин? Отговорът е  – никакъв.“ Защото е смешно да използва телефон като Меркел, който го слушат всички – все едно е  разрешил на всички разузнавания да му слушат разговорите. Ако искате нещо да се запази само между вас и адресатите, то трябва да бъде написано на ръка, в краен случай на пишеща машина в мазето под пет метра бетон. Така е най-сигурно. Истинските заповеди се пишат на ръка. Е, тук има класически пробив – трябва да купите секретарката, или да я прелъстите. Но за това си има контраразузнаване.  – Ми нищо не правим, просто трябва да знаем, че всичко, което говорим, се слуша и се праща. Сигурно всеки се чуди, защо бързо му свършва батерията. Трябва да е ясно, че умният телефон непрекъснато донася. Моята батерия кара една седмица.  – На своя господар, но господарят не сме ние. Това е чужда машина, която си има господар. И не само телефонът донася, донася и компютърът. Тези непрекъснати ъпдейти за какво са, нали все искат да се ъпдейтваме? Това се прави по няколко причини. Основната е, че системата на Майкрософт е пробита, защитите на Уиндоус отдавна са скапани и се опитват да се самопоправят. Не особено успешно обаче. В допълнение,  чиповете на големите производители Intel, АRM и АMD са с пробита защита. Така, който използва устройство с такъв чип, предоставя информация на всеки, който не го мързи да го хакне. Няма страшно за масовия потребител, освен дето могат да му източат парите и да гласуват вместо него. Аз не банкирам онлайн и въпреки това ми откраднаха пари. Е, после ми ги възстановиха…  – Няма как – населението е масово видиотено. Вижте хората – всеки е грабнал устройство, забил си носа в него и върви, спъва се, пада… Аз лично си признавам, че съм полуидиот.  – Защото в самата зора на Фейсбук си направих профил, но след като разбрах, какво чудовище е, го махнах. Останалите социалки, както наричам социалните мрежи, са същият боклук. Но имаше  мъдри хора, които изобщо не си направиха профили. По-малко мъдрите си направиха, но ги изтриха. Знаете ли колко известни хора в България и по света нямат профили – нито в туитър, нито във фейсбук, нито в инстаграм, нито където и да е?  – Да, няма нищо лошо в тях, и ако искате да ви бъркат в душата – участвайте. Човек все пак прави избор. Но ако сте на отговорен пост някъде, естествено, че не трябва да участвате в социалки и е добре да имате глупав телефон. Само когато ходите в планината, е добре да имате умен телефон. За да може, като се загубите, да ви намерят. Но ако искате да не ви знаят къде сте, ходете с глупав телефон, или без телефон. Как сме живели толкова време без телефони преди?  – Там нещата са спекулативни. Наистина, има две явления – едното е Брекзит, другото е Тръмп. И има опити те да бъдат обяснени с много софистицирани алгоритми с дълбока обработка на данни. Алгоритмите са създадени от свръхспециалисти, на които това им е работата. За мен обаче това е спекулация, защото ние няма как да знаем, без намесата на тези алгоритми, какъв би бил резултатът. Това, че някой се е намесвал, не значи, че е решил въпроса в една или друга посока. Може пък да е допринесъл за обратното. Интуицията ми говори, че това по-скоро няма значение. И съвсем лесно може да се покаже защо Тръмп трябваше да спечели. Всеки нормален човек го знае. Аз спечелих доста басове по този въпрос.  – Така е, но това става поради съвсем други причини – предстои тотално рухване на финансовата система. Ако по нормален начин се развият нещата без война и системата рухне, нали знаете какво ще се случи с т.нар. банкстери – това е комбинация между банкер и гангстер? Тези хора, които ще имат много сериозни неприятности, да не кажа фатални. Но ако има война, те ще кажат – абе, парите ви изгоряха, защото имаше война. Ще ви кажа едно число – световните дългове са хиляда трилиона.  – Това число е трудно човек да си го представи – единица с 15 нули отзад. Един трилион е 1000 милиарда, а хиляда трилиона са един милион милиарда. Ето това са дълговете на света, това е напечатаният финансов боклук – един милион милиарда! Е, боклукът не е на хартия, а в паметта на банковите компютри. И това не е моя оценка.  В момента си признават само за 750 трилиона, а според мен са 1000 и повече. Това число надхвърля 15 пъти годишния брутен продукт на света. Т.е. цялата световна икономика в момента е напълно измислена – нито има ръст, нито каквото и да било. Има една висяща финансова система – и ако тя рухне ей така, без война, банкстерите ще пострадат тежко.  – Те мислят, че ако има война, ще се спасят. И точно към това бутат света – война, която да изгори парите. Но май не знаят, че малка война няма да има. Войната няма и да е средна, тя бързо ще отиде на макс. И единственото, което ще направят, е да завлекат всички останали в пропастта. Казвам го сериозно – няма друга причина да се прави това, което става. Всяка тяхна стъпка е това – да направим една война, но ако може да е далече и да е малка. Е, нито ще е далече, нито ще е малка. Да го знаят това.  – Позицията на премиера по случая „Скрипал“е балансирана и точна. Когато има обвинения в използване на забранени оръжия, трябва да сме много внимателни. Нека припомня – през 2003 г. Саддам Хюсеин беше обвинен в разработване на забранени оръжия, а след това се оказа, че всичко е лъжа. И резултатът е един милион загинали иракчани и създаване на Ислямска държава, която тепърва ще убива в Европа. Вижте за какво титанично престъпление става въпрос! В сравнение с него убийството на който и да е бивш шпионин, съжалявам, просто е едно нищо. Тази Ислямска държава я създадохме завинаги и в момента Европа е пълна с нахъсани ислямисти. Всеки ден там ще има атентати, те ще дойдат и в България. Много трябва да се внимава, но нещата са изпуснати.  – Англичаните да бъдат така добри и да намерят доказателства, досега аз не видях такива. Не видяхме и отровените хора. Но същите тези англичани участваха в лъжата от 2003-а година с измислените химически оръжия на Саддам. Ще го повторя – те участваха в убийството на един милион души, създаде се Ислямска държава и после казват – извинявайте. За такова нещо няма прошка и няма забрава. Историята никога няма да прости, защото това престъпление е съизмеримо с престъпленията на хитлеристите. С какво е по-малко?  – Истанбулският ферман го наричам аз, в него има идиотско антинаучно понятие, което вече се отхвърля масово от научната общност по света – измишльотината джендър. Няма такова  нещо в природата, джендърът е творение на болни мозъци. И е обидно, че се занимаваме с тази дивотия.  – Е, последното насилване се оказа пълна измишльотина и фарс – 15 души от 751 депутати в европарламента. Това са точно 2%.  – Това е тест за всички правителства. Който я приеме, ще падне от власт моментално. И правилно ще падне. Не вярвам да я приемат, но все пак трябва да внимаваме.  – Основното е да защитим децата си от античовешката идеология. Като ще защитават жените и децата, което е правилно, защо са им джендъри? При това към джендърите и всички извратеняци, турили и мигрантите! Отворете член 53 от обяснителния доклад и го прочетете. Той е ужасяващ! Нивото на самата конвенция и на обяснителния доклад към нея е на полуграмотен първокурсник. Това е идиотски документ, който е обида за човешкия интелект. Начело с понятието джендър, което е нещо като дяволите през Средновековието. Това е обидно за нормалните хора. Българският народ го усети злото много добре и го осмя, сигурно вече сте чули, колко вицове за джендъри излязоха.", "date": "2018.03.26", "title": " Математикът проф. Михаил Константинов пред „Труд“: Банкстерите тласкат света към война, за да изгорят парите\t\t\t"}
{"url": "https://trud.bg/%d0%b4%d1%83%d1%88%d0%b5%d0%b2%d0%bd%d0%b8%d1%82%d0%b5-%d0%b3%d1%80%d0%b0%d0%bd%d0%b8%d1%86%d0%b8-%d0%bd%d0%b0-%d1%82%d1%83%d1%80%d1%81%d0%ba%d0%b8%d1%8f-%d0%bf%d1%80%d0%b5%d0%b7/", "text": "Kабинетите „Борисов-1“ и „Борисов-2“ бяха критикувани, че в областта на външната политика са били доста пасивни, особено спрямо Балканите, където България би могла да прави стойностна политика, в интерес не само на региона, но и на ЕС като цяло. Кабинетът „Борисов-3“ сякаш коригира това и се нагърби с такива сериозни предизвикателства, които биха могли – образно казано – „да счупят зъбите“ и на страни със значително по-голям ресурс от нашия. Ролята на България като ротационен председател на Съвета на ЕС несъмнено спомага за увенчаване с успех на усилията в тази посока. В действие бе приложена известната максима, че България няма потенциал да диктува глобалната политика, но понякога може – поне понякога! – да предвиди какво биха поискали от нас „големите играчи“ и преди да са ни го наложили силово, ние самите да им го предложим, но в модифициран вид, така щото в решението да е вплетен и нашият интерес. След продължителна работа на българската дипломация на средно изпълнителско равнище, както и на самия министър-председател във „високия сегмент“ в ЕС, бе приет като приоритет на българското председателство „пътят към ЕС на страните от Западните Балкани“ (тези страни през последните години бяха някак оставени на самотек, а от получилия се вакуум се възползваха външни на региона сили) и бе насрочена среща по тези въпроси за месец май в София. Бе организирана също така среща на ЕС с турския президент Ердоган на 26 март във Варна. И двете инициативи са пълни с подводни камъни. Нека разгледаме срещата във Варна. Тя се провежда в много противоречива атмосфера. Вътрешнополитически въпроси, свързани с референдума в Турция (април 2017 г., след него Реджеп Тайип овладя изпълнителната, законодателната и съдебната власти) за превръщане на страната от парламентарна в президентска република, подтикна Ердоган към непремерени действия и публични изказвания спрямо държави със значителни турски общности – ФРГ, Австрия, Холандия и др. Някои от тези страни, в които също предстояха избори, отвърнаха „подобаващо“ и не допуснаха на своя територия турски официални представители да агитират предизборно, а Ердоган ги нарече „фашисти“. След постигане на исканите промени на референдума, Ердоган продължи натиска по линия на турските общности, като ги призова – на изборите в страните, в които те живеят, да гласуват за определени про-турски партии, на практика проксита на Анкара. Това, очевидно, донагнети атмосферата – за да си представим по-картинно, нека си спомним за нашите избори през пролетта на 2017 г., когато, предвид флагрантната турска намеса в полза на една партия, се наложи служебното правителство на проф. Герджиков да предприема серия от доста непопулярни за дипломацията мерки, като изгонване на турски граждани и др., а някои български политически сили физически преградиха българо-турската граница и не допускаха нашите изселници от Турция да влязат в страната. Тези негативни тенденции се наблюдаваха през цялата 2017 г., към тях се натрупаха и други факти – обявяване на извънредно положение и серия от антидемократични действия във вътрешен план на режима в Турция спрямо журналисти, адвокати, държавни служители; арести на повече от сто хиляди души с обвинения в гюленизъм и съпричастност към опита за преврат от 2016 г., терор спрямо кюрдите в Югоизточна Турция, и в крайна сметка – операцията „Маслинова клонка“ на турските въоръжени сили в Сирия в нарушение на Резолюция на Съвета за сигурност на ООН за едномесечно прекратяване на огъня по хуманитарни съображения. Нещо повече, Турция предприе неприятелски действия спрямо две страни от ЕС, а именно Гърция и Кипър. На два пъти турски военен катер предизвика сблъсък с гръцки катер, охраняващ границата в Егейско море, а турската страна отказа да върне гръцки граничари, заблудили се в мъглата и влезли на турска територия. Преди броени месеци Ердоган, намиращ се на официално посещение в Атина, в противоречие с елементарната дипломация заяви, че следва да се преразгледа Лозанският договор (в него са описани границите с Гърция, а и с България). Турски военен кораб възпрепятства проучване за природни богатства на компанията ЕНИ в изключителната икономическа зона на Кипър – страна, една трета от която все още е окупирана от турски войски. Всичко това бе съпроводено с политически заявления на висок тон, на различно ниво. Междувременно Нидерландия окончателно изтегли посланика си от Анкара и заяви, че Турция може да не бърза да изпрати свой посланик. Буквално преди дни Ердоган – на партийно събрание в Сакария – направи поредно изказване за „душевните граници“ на Турция, в които спомена места и градове, намиращи се на Балканите, в Близкия Изток (Сирия и Ирак), минаващи през Средна Азия и достигащи до Китай. Предвид граничните инциденти с Гърция, мераците за преразглеждане на Лозанския договор, както и военната операция „Маслинова клонка“ в Сирия с амбиции да продължи и в Ирак, тези „душевни терзания“ на Ердоган придобиват определено злокобен смисъл. България заяви доста дипломатична позиция по отношение на тези изказвания, най-вероятно продиктувана от старание да не нагнетява допълнително атмосферата преди 26 март.  Очевидно, описаното до тук не благоприятства срещата във Варна. След като предизборните страсти отшумяха, се пристъпи към известно успокояване. Направени бяха опити за някакво смекчаване – посещение на Ердоган във Франция, негови разговори с Меркел, „совалки“ между външните министри на Турция, ФРГ и Австрия и др. Бяха освободени няколко журналисти, тържествено бе открита ремонтираната българска черква „Св. Стефан“ в Истанбул (т.нар. „Желязна черква“). Ердоган направи отново изявления, че членството на Турция в ЕС е приоритет, че страната ще спазва ангажиментите си по споразумението от април 2016 г. за „спиране на мигранти срещу финансиране на тяхното пребиваване в Турция“. На Съвета на ЕС (22-23 март) въпросът за среща с Ердоган във Варна бе поставен на обсъждане, като бяха изказани различни мнения за целесъобразността от провеждането й в настоящия момент, без реални действия от турска страна за смекчаване спрямо Гърция и Кипър. В крайна сметка въпросът бе решен – срещата ще се осъществи, но същевременно бе приета доста остра декларация, призоваваща за корекция на турските действия в Егейско море и Източното Средиземноморие. (Анкара незабавно обяви тази декларация за „пристрастна“ и „едностранна“). Очакванията са, че на срещата страните ще изложат позициите си по изброените остри въпроси – турските искания са свързани с финансовите ангажименти на ЕС по споразумението за мигрантите от 2016 г. (3+3 млрд. евро), обновяване на Митническия съюз, реално продължаване на преговорите за членство в ЕС (отваряне на нови преговорни глави), а европейските ръководители ще потвърдят желанието за продължаване на Споразумението за мигрантите, както и ще поставят въпросите, свързани с Гърция и Кипър, а също за погазването на демократичните правила в Турция. Вероятно Турция ще изложи позициите си по операцията „Маслинова клонка“ в Сирия, като се опита да обоснове необходимостта от нейното продължаване към източната част на страната и в Ирак, с оглед „ликвидиране на терористичната заплаха“ (под това Анкара разбира „зачистване“ от кюрдските бунтовници на кордон отвъд своите граници с тези страни).  В нашите медии често се твърди, че България е посредник в тези разговори, което е доста попресилено. За едно истинско посредничество е необходим значителен ресурс и други „тънкости“, които липсват в настоящия случай. В същото време, значението на срещата не бива да се омаловажава по никакъв начин – българската страна доста се постара за нейното осъществяване, а този резултат сам по себе си е достоен за уважение. Спекулира се също така, че като „посредник“ България трябва да постави пред Ердоган целия спектър от двустранни проблеми. Това едва ли е осъществимо. Но на двустранната среща Борисов-Ердоган, за която се говори, че ще има, нашата страна би могла да постави ако не всички двустранни въпроси – а те не са никак малко – то поне този за свикване на сесия на Комисията по нерешените въпроси (там е и въпросът за компенсиране на исканията на тракийци), а също за „душевните граници“ на турския президент, като му бъде обърнато внимание, че подобни „щения“ няма да бъдат толерирани и ако не престанат, ще бъдем принудени да предприемем реални действия за тяхното пресичане.  Няма да е никак лесно. Към изброените трудности се добавят и протести от различни партии и организации в България – нашата общественост сякаш разбра, че времето на Председателството е най-удобно за протести, защото са по-ефикасни и постигат искания резултат. Нека пожелаем успех на тази среща. И нека помним, че това не е никак лесна работа, че това не е one man show, не е работа само на дипломацията или само на политическите кабинети, а е съвместно усилие, от които всички имаме интерес. Диалогът винаги е по-добър от едностранните действия, а компромисът е за предпочитане пред политиката на свършените факти.", "date": "2018.03.26", "title": " “Душевните граници” на турския президент\t\t\t"}
{"url": "https://trud.bg/%d0%bf%d0%be%d0%bb%d1%88%d0%b0-%d0%bb%d0%b8%d1%82%d0%b2%d0%b0-%d0%bb%d0%b0%d1%82%d0%b2%d0%b8%d1%8f-%d0%b8-%d0%b5%d1%81%d1%82%d0%be%d0%bd%d0%b8%d1%8f-%d0%bf%d1%80%d0%b8%d0%b2%d0%b8%d0%ba%d0%b0%d1%85/", "text": "Руските посланици в Полша, Литва, Латвия и Естония бяха привикани във външните министерства на тези страни, предаде Ройтерс, позовавайки се на руски информационни агенции. Причината към момента не е ясна. Според прессекретарите на посолствата срещите ще се състоят днес в ранния следобед. Миналата седмица правителството на Великобритания съобщи, че ще изгони руските дипломати от страната и, че ще обсъди със съюзниците си случаят със Сергей Скрипал и следващи действия срещу руската държава. Според Лондон именно Москва е отговорна за отравянето на бившия шпионин и дъщеря му. Много европейски държави също намекнаха, че могат да последват примера на Великобритания. Появиха се данни, че и България ще изгони руските дипломати в страната, но тази информация беше опровергана от Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Полша, Литва, Латвия и Естония привикаха руските посланици"}
{"url": "https://trud.bg/%d0%b1%d0%b5%d0%b7-%d0%ba%d1%80%d0%b8%d1%81-%d0%b5%d0%b2%d0%b0%d0%bd%d1%81-%d0%b2-%d0%bd%d0%be%d0%b2%d0%b8%d1%8f-%d0%ba%d0%b0%d0%bf%d0%b8%d1%82%d0%b0%d0%bd-%d0%b0%d0%bc%d0%b5%d1%80%d0%b8/", "text": "Актьорът Крис Еванс, който изпълнява ролята на Капитан Америка в известната филмова поредица на “Марвел”, е възможно повече да не снима в този образ. Холивудската звезда заяви пред в. “Ню Йорк таймс”, че не планира да се превъплати отново в образа на Капитан Америка след снимките на четвъртия филм от поредицата “Отмъстителите” по-късно тази година. Новият филм, който все още не е озаглавен, трябва да се появи по екраните през 2019 г. Еванс за пръв път изпълни ролята във филма “Капитан Америка: Първият отмъстител”, излязъл по екраните през 2011 г.  Актьорът ще дебютира на Бродуей в ролята на полицай в постановката “Lobby Hero”, чиято премиера е планирана за 26 март.", "date": "2018.03.26", "title": " Без Крис Еванс в новия „Капитан Америка“\t\t\t"}
{"url": "https://trud.bg/%d0%ba%d0%b0%d1%80%d0%b0%d0%bd%d0%b3%d0%b0-%d1%81%d0%b5-%d0%b8%d0%b7%d0%b2%d0%b8%d0%bd%d0%b8-%d0%bd%d0%b0-%d0%bb%d0%b5%d0%b2%d1%81%d0%ba%d0%b8/", "text": "  Ферндо Каранга, голмайсторът на ЦСКА, се извини на „Левски“ за действията му след дербито от 26 кръг на Първа лига. Бразилецът обясни поведението си след успеха над „сините“, че е било плод на емоции. Тогава нападателят ликува пред Сектор „Г“ с надуваем член, на който бе закачен шал на съперника. Това пък доведе до санкция от една среща за играча, която ще изтърпи този уикенд срещу “Ботев“ (Пловдив).  „Съжалявам, че стана така – призна Каранга по време на награждаването му за най-добър футболист за 26 кръг. – Не съм искал да обидя никого. Ако е така, извинявам се. Беше плод на емоции.“  Каранга обясни и жестовете си след гола срещу „Пирин“ в Благоевград, когато имитираше рязане на глава.  „Ако гледате видеа с мачовете ми в Бразилия, ще видите, че винаги се радвам по различен начин. Толкова много неща се казаха след това мое действие. Следващият път, като вкарам гол няма да се радвам. Ще внимавам.“  Каранга все пак призна, че очаква още удари под кръста до края на сезона: „Ще има провокации, каквито ме съпъстват от началото на първенството. Но вече съм по-спокоен. За целта и треньорът Стамен Белчев, и г-н Гриша Ганчев често разговарят с мен. Концентриран съм да си върша работата.“  Нападателят призна, че слуховете му за трансфер в европейски грандове не му влияят и е концентиран да постигне целите, които гони ЦСКА.", "date": "2018.03.26", "title": " Каранга се извини на „Левски“"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d0%b5%d0%ba%d0%be%d0%bd%d0%b8%d1%81%d0%bf%d0%b5%d0%ba%d1%82%d0%be%d1%80%d0%b8-%d0%b4%d0%b0%d0%b4%d0%be%d1%85%d0%b0-%d0%bf%d1%80%d0%b5%d0%b4/", "text": "РИОСВ – Велико Търново даде предписания на кметовете на всички общини от Великотърновска и Габровска области в срок до 30 април да организират почистване на замърсени с отпадъци терени. Указанията се отнасят до речните корита и прилежащите им земи, както и до общинските пътища, пътните съоръжения, обслужващите зони, крайпътните обслужващи комплекси и опорни пунктове. При констатиране на нерегламентирани сметища или съществуващи замърсявания, да се предприемат своевременни мерки по отстраняването им и недопускане на нови. Необходимо е и извозването на отпадъците до съоръжение за тяхното третиране. Екоексперти от Велико Търново ще проверят за изпълнението на предписанията.  “При констатиране на неизпълнение ще бъдат предприети административно-наказателни мерки, съгласно действащото законодателство”, предупреждават от РИОСВ в старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Търновски екониспектори дадоха предписания за почистване на реките и пътищата"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b8%d0%b7%d0%b1%d0%b8%d0%bb%d0%b8-%d0%b7%d1%8a%d0%b1%d0%b8-%d0%bd%d0%b0-%d0%be%d1%85%d1%80%d0%b0%d0%bd/", "text": "Бургаската полиция арестува четирима млади мъже на възраст 22-25 години за побой над охранител на дискотека. Това са Илко П., Жельо Д., Георги С. и Яни С. Призори миналата събота, излизайки от дискотеката “Дежа вю”, те нападнали охранителя и му нанесли побой. В резултат пострадалият е с избити зъби и комоцио, казаха от полицията. Според запознати, Илко П. е 24-годишният бургазлия Илко Паскалев, който през юни м.г. бе арестуван като част от страховитата ММА банда. Специализираният наказателен съд в София го освободи по този случай миналия септември срещу 6 хил. лв. При мелето в събота обаче най-сериозно е било участието на Яни Д., който е бил задържан за 72 часа но по-късно /както и всички останали/ пуснат от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Арест за четирима, избили зъби на охранител"}
{"url": "https://trud.bg/%d0%be%d0%bc%d0%be%d0%bd%d0%b8%d1%8f-%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d1%81%d0%b5-%d1%80%d0%b0%d0%b7%d0%b4%d0%b5%d0%bb%d1%8f%d1%82/", "text": "Николай Михайлов си тръгва от „Омония“ през лятото. Това предрекоха медиите в Кипър след настаналите бурни времена в клуба. Българският страж не е успял да впечатли ръководството на клуба в шестте мача, в които игра през пролетта. В момента стражът е контузен. Той бе привлечен по времето, когато Ивайло Петев бе треньор на тима от Никозия. “Дните на Николай Михайлов в Омония са преброени. Българският вратар беше привлечен по спешност преди януарския трансферен прозорец заради контузия на титуляра (Пит Велтхайзен), но се представи незадоволително и в края на сезона ще напусне”, коментира Reporter Cyprus.", "date": "2018.03.26", "title": " „Омония“ и Михайлов се разделят"}
{"url": "https://trud.bg/%d0%b7%d0%be%d0%be%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%81%d0%bf%d0%b0%d1%81%d0%b8-%d0%bd%d0%be%d0%b2%d0%be%d1%80%d0%be%d0%b4%d0%b5%d0%bd%d0%be-%d0%ba%d0%be%d0%bd%d1%87%d0%b5/", "text": "Зоополоцията в София е спасила кобила и нейното току-що родено конче, което се появило на бял свят в градинка между блоковете в квартал “Гео Милев” – за тази история разказва във фейсбук Зира Маринова, която е публикувала и снимки от случката.  Кобилата е теглела циганска каруца, когато започнала да ражда. Събралите се хора извикали екип на Зоополицията. Ето целия разказ от социалната мрежа, откъдето са и снимките: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Зоополицията спаси новородено конче в София\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%80%d0%b5%d0%b4%d0%b6%d0%b5%d0%bf-%d0%b5%d1%80%d0%b4%d0%be%d0%b3%d0%b0%d0%bd-%d0%ba%d0%b0/", "text": "Самолетът на турския президент Реджеп Ердоган се приземи на летище Варна при безпрецедентни мерки за сигурност, информира  Той пристига у нас за среща с председателя на Европейската комисия Жан-Клод Юнкер, председателя на Европейския съвет Доналд Туск и българския премиер Бойко Борисов, която ще се състои в резиденция Евксиноград. След кацането Ердоган отпътува с кортеж от 20 автомобила. Мерките за сигурност на летището продължават да бъдат много засилени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Турският президент Реджеп Ердоган кацна във Варна"}
{"url": "https://trud.bg/%d0%bc%d0%bd%d0%be%d0%b3%d0%be-%d0%bc%d1%83%d0%b7%d0%b8%d0%ba%d0%b0-%d0%b8-%d0%b4%d0%b5%d1%82%d1%81%d0%ba%d0%b8-%d0%b7%d0%b0%d0%b1%d0%b0%d0%b2%d0%bb%d0%b5%d0%bd%d0%b8%d1%8f-%d1%89%d0%b5-%d0%b8%d0%bc/", "text": "Студът малко по малко си отива и иде време за веселие и празнични събития на открито. Община Бургас, с подкрепата на местните читалища, е подготвила богата програма за малки и големи по случай големия християнски празник Цветница, а метеоролозите прогнозират температури над 20 градуса през идващия уикенд, съобщиха от общината. На 1 април (неделя) на пл. “Св. св. Кирил и Методий” ще се проведе атрактивен фолклорен концерт, който ще започне от 11.00 часа. В него ще участват танцови състави от местните читалища, а в 12.00 часа на сцената ще се качат Жечка Сланинкова и оркестър “Странджа”. За най-малките са подготвени много забавления. Фолклорно състезание “Цветна въртележка” ще предизвика малчуганите да отговарят на гатанки от народния фолклор, да скачат на въже, както и да познават предмети, които са били част от бита на прадедите ни – вретено, бъклица, окарина, паламарка и др. За всяка изпълнена задача децата ще получат специална книжка с печат. Преминалите през всички етапи ще заслужат подарък и възможност да участват в предстоящо Великденското състезание. Малките сръчковци могат да се изявят и в творчески  ателиета “Цветна градина”, където собственоръчно да украсят дървени предмети и големи картички, както и да изплетат красиви цветни кошници и венци. За посрещането на празника ще има разположени открити сцени на още няколко места в града. В ж.к. “Меден рудник”, от 11.00 часа до ОУ “Петко Росен”, ще започне фолклорен концерт “Пъстра Цветница”, с участието на ДФГ “Чинките”, ДФТС “Слънчо”, ДФТС “Младост”, ТС “Ритъм”, Радостина Йовкова – певица в НФА “Филип Кутев” и оркестър. Посетителите ще имат възможност да се включат и в забавни арт работилници. Организатор на събитието е НЧ “Св. св. Кирил и Методий 1985”. Отново в “Меден рудник”, от 11.30 часа пред параклиса “Св. Димитър”, ще се проведе концерт под надслов “Цветно ни е на Цветница”, организиран от НЧ “Паисий Хилендарски 1928”. В комплекс “Братя Миладинови”, пред храм “Св. Иван Рилски”, от 11.00 часа НЧ “Асен Златаров 1940” ще представи празничен концерт “Цветница”, с участието на ВГ “Ретро Бургас”, ФГ “Канатица”, ФТГ “Звездички”, ФГТ “Зорница”, ФГ “Шарени гайтани” ДХ “Трепетлика”, ФТК “Миладина”. Като част от празничната неделя, от 12.00 часа в градинката до Часовника не пропускайте да чуете изпълнения от богатия репертоар на Бургаския духов оркестър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Много музика и детски забавления ще има на Цветница в Бургас"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-%d0%b7%d0%b0-%d0%be%d0%bf%d0%b5%d1%80%d0%b0%d1%82%d0%be%d1%80%d1%81%d0%ba%d0%be-%d0%bc%d0%b0%d0%b9%d1%81%d1%82%d0%be%d1%80%d1%81%d1%82/", "text": "Фестивалът за операторско майсторство „Златното око”, посветен на оператора Димо Коларов, да стане международен. Тази цел си поставят за 9 издание, през октомври тази година, организаторите от Община Попово. Фестивалът се провежда от 1998 г. на всеки две години в Попово, родния град на Димо Коларов. Форумът има за цел популяризиране на български и международни филми, стимулиране на операторите и други. В конкурсната програма могат да участват пълнометражни и късометражни игрални филми, документални и студентски работи. За целта кандидатстващите творби трябва да преминат през предварителна селекция. Това не се отнася за студентските филми, припомнят организаторите. Филмите, които не са допуснати до състезателната програма, но селекционната комисия прецени, че ще има интерес от страна на публиката към тях, ще се представят във втора кинозала и публиката ще определи награда чрез попълване на анкета. Организатор и домакин на Фестивала е Община Попово. Сред съорганизаторите са Министерството на културата, „Националният филмов център”, Съюзът на българските филмови дейци,  фонд „Култура” и други. Заявките за участие се приемат до края на юли, а статутът е публикуван на сайта на Общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Фестивалът за операторско майсторство „Златното око” става международен"}
{"url": "https://trud.bg/%d1%87%d0%b5%d1%80%d0%b2%d0%b5%d0%bd%d0%b8%d1%82%d0%b5-%d0%b8%d0%b7%d0%b1%d1%80%d0%b0%d1%85%d0%b0-%d0%b5%d0%bc%d0%b1%d0%bb%d0%b5%d0%bc%d0%b0-%d0%b7%d0%b0-%d1%8e%d0%b1%d0%b8%d0%bb/", "text": "ЦСКА показа емблемата, с която ще посрещне 70-годишния юбилей на клуба. Тя ще грее на екипа, с който „червените“ ще излязат срещу „Лудогорец“ на 5 май на националния стадион „Васил Левски“ в мача от плейофната фаза на Първа лига. Емблемата бе избрана лично от привържениците на клуба, които имаха възможността да избират измежду 10 варианта.  В допитването са се включили близо 20 000 души, разкриха от „Българска армия“. В крайна сметка победител е емблемата, която е била на екипите на ЦСКА през 1949 година с надпис ЦДНВ. Тя е и първата поставена на официалните футболни екипи на тима. А билетите за юбилея вече са в продажба на цени от 7 до 1948 лева.", "date": "2018.03.26", "title": " „Червените“ избраха емблема за юбилея"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%ba%d0%b0%d1%86%d0%bd%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b2%d0%b8%d0%b4%d0%b5%d0%be/", "text": "Турският президент Реджеп Ердоган кацна във Варна, където беше посрещнат от кмета на града Иван Портних. Невиждани мерки за сигурност белязаха часовете преди старта на срещата между турския президент Реджеп Ердоган и европейските лидери Доналд Туск и Жан-Клод Юнкер, домакинствана от българския премиер Бойко Борисов. Полицейски патрули завардиха от двете страни централния варненски бул. “Владислав Варненчик”, по който се очакваше да минат важните гости на път от летището към резиденция “Евксиноград”. Срещу централния й вход бяха монтирани огромни прожектори, както и флаговете на България и ЕС. Турски байраци нямаше, но от летището към града агенции за недвижими имоти окичиха на билбордове реклами за продажба на жилища в Истанбул и Капъкуле. Според запознати нашите и турските тайни служби, които от дни работят на терен в тясно сътрудничество, поне 10 пъти са сменяли маршрутите на официалните кортежи, като до последно избраният вариант се пазеше в тайна. Една от схемите бе обиколна – не през центъра, а от аерогарата през Аксаково, Кичево и местността Траката до Двореца. Тръгна и версия, че след като кацне в 15,05 ч на летище Варна, Ердоган ще бъде превозен до правителствената резиденция с хеликоптер, а не с кола. До тенис кортовете край морето има подходяща площадка, на която още като премиер на Турция Ердоган кацна във Варна през май 2013 г. за тристранна среща с премиера на Катар и българския министър-председател. На тази площадка се е приземявал и доскорошният шеф на “Лукойл” Вагит Алекперов, който празнувал юбилей с приятели в “Евксиноград”. Драконовски са мерките за сигурност в самата резиденция, научи “Труд”. Осигурена е охрана с гранични катери по море, както и водолазна група. Снайперисти дебнат в засада в големия парк на “Евксиноград” и на самата буна.", "date": "2018.03.26", "title": " Ердоган кацна във Варна (СНИМКИ)"}
{"url": "https://trud.bg/10-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%bd%d0%b0%d0%bf%d0%b0%d0%b4%d0%bd%d0%b0%d0%bb/", "text": "10 години ще лежи зад решетките опасен рецидивист от с. Болярци, който нападнал пенсионерка, докато бил в отпуск от затвора. Първоначално Варненският районен съд определи наказание от 15 г. за 54-годишния Илко Ив., но след като той си призна вината и поиска делото да се гледа в условията на съкратено съдебно следствие, присъдата бе редуцирана до 10 г., като магистратите уважиха и гражданския иск от 15 000 лв. на 75-годишната потърпевша. Илко я нападнал на 27 юни миналата година. Извергът изтърпявал 12-годишно наказание за изнасилване. Въпреки че още 4 пъти бил осъждан за същото престъпление и имал наказания за кражби, познатият сред пандизчиите като Исмаил рецидивист бил награден от началника на варненския затвор с 5 денонощия домашен отпуск. Мъжът отседнал при сестра си в авренското с. Равна гора. Ден преди да се върне обратно зад решетките, отишъл с племенника си до дома на пенсионерката да й носят дърва за огрев. Видял, че тя живее сама и след като пил до зори, решил да я изнасили, защото искал да бъде с бяла жена. Проникнал в пристройката, където спяла стопанката и светнал лампите на първия етаж. Щом жената излязла да ги изгаси, той се вмъкнал в спалнята й. Нападнал я и започнал да се гаври с нея. Заплашил я, че ще я убие и цял час опитвал неуспешно да удовлетвори нагона си. След като не успял, зарязал жертвата си и си тръгнал. Възрастната жена получила много травми, но въпреки болката и ужаса успяла веднага да подаде сигнал в полицията и насилникът бил задържан, докато пътувал към затвора във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " 10 години затвор за рецидивист, нападнал пенсионерка\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b4%d0%be%d0%b3%d0%be%d0%b2%d0%be%d1%80%d0%b8-%d0%b8%d1%81%d0%bb%d0%b0%d0%bd%d0%b4%d1%81%d0%ba%d0%b8-%d0%bd%d0%b0%d1%86%d0%b8%d0%be%d0%bd/", "text": "Исландският национал Холмар Ейолфсон ще продължи да играе в „Левски“ и през следващия сезон. Това съобщиха от елитния израелски „Макаби“ (Хайфа), който държи правата на централния защитник до лятото на 2021 година. Ейолфсон е със статут на преотстъпен на „Герена“ до края на договора си с „Макаби“, като „сините“ имат възможност да избират дали да продължават наема преди всеки следващ сезон. От клуба от Хайфа информираха, че от „Левски“ ще се възползват от опцията и 27-годишният исландец остава в София и през следващата кампания, като българите ще поемат заплатата му, която според информации в израелските медии е 380 хиляди евро на сезон. Ейолфсон е твърд титуляр в състава на Делио Роси, като вече записа 19 мача с 1 асистенция след пристигането си при „сините“ през септември. В момента бранителят е на турне с Исландия, като има голяма вероятност да получи повиквателна за предстоящото световно първенство в Русия.", "date": "2018.03.26", "title": " „Левски“ договори исландски национал"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d1%81%d0%bb%d0%be%d0%b2%d0%b0%d0%ba%d0%b8%d1%8f-%d0%bd%d0%b0-%d0%ba%d0%be%d1%81%d1%8a%d0%bc-%d0%be%d1%82-%d1%81%d0%bc%d1%8a%d1%80%d1%82%d1%82%d0%b0/", "text": "Мартин Шкъртел, звездата на Словакия, бе на косъм от смъртта по време на контролата с Тайланд. Бившият защитник на „Ливърпул“ и настоящ на „Фенербахче“ бе ударен с топката в главата и загуби съзнание. Нокаутираният 33-годишен играч остана да лежи неподвижен на терена в продължение на няколко секунди. Животът на Шкъртел бе спасен от съотборника му Ондрей Дуда, който на секундата му се притече на помощ. Медицинският екип също се се намеси бързо. Двубоят бе прекъснат за няколко минути, докато защитникът получи помощ. Инцидентът се случи в 27-ата минута, а пострадалият Шкъртел остана на терена чак до 73-ата, когато бе сменен. Словакия спечели приятелския двубой с 3:2. След мача от клубния му тим “Фенербахче” потвърдиха, че бранителят вече се чувства добре. “Върна се в нормално състояние – пишат турците на своя сайт. – Бяхме ужасени да чуем, че Мартин Шкъртел е пострадал, но се радваме, че вече всичко е наред.” Според правилата в турската Супер лига е малко вероятно на словака да бъде разрешено да се завърне бързо в игра след такъв инцидент.", "date": "2018.03.26", "title": " Звезда на Словакия на косъм от смъртта"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%bf%d1%8a%d1%80%d0%b2%d0%b0%d0%bd%d0%be%d0%b2-%d0%bf%d1%80%d0%b5%d0%b4-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bd%d0%b5-%d1%81%d1%8a%d1%89/", "text": "България е член на ЕС и сме го постигнали във време, в което имахме най-добри отношения с Русия, прагматични и взаимно изгодни. Това заяви в днешната си лекция пред дванадесетокласници от ДФСГ „Интелект” президентът (2002 – 2012) Георги Първанов. По думите му образът на България в Русия не е постоянна величина и ако провокациите продължават той може да помръкне. „България печели, ако има своята добра европейска перспектива и ако има своите добри отношения на Изток, включително с Русия, и ако успее да се наложи като лидер на Балканите“, заяви Първанов, цитиран от пресцентъра на партията. Пред бъдещите абитуриенти президентът Първанов (2002-2012) изтъкна, че България е била най-силна, когато е разполагала с държавници, които са разчитали на развиването на образованието и духовността. „Тогава, когато държавата е инвестирала в образованието, тогава е имало перспектива и развитие. Нов модел ни трябва в българската икономика и ние с г-н Румен Петков и много наши колеги отдавна водим титанични битки по една тема, която е много оспорвана в българското общество. Това е темата за изграждането на новата ядрена мощност в Белене. Към това бих добавил и една договореност, която бяхме постигнали с руския президент за изграждането на газопровода „Южен поток”. Това е важно, защото става въпрос за милиардни инвестиции на фона на тези, които сега гравитират около нулата.” Георги Първанов подчерта също, че ни трябват високотехнологични производства като АЕЦ „Белене“, защото това може да бъде „локомотив“ за българската икономика. Според него, за съжаление, у нас отдавна липсва обвързаност на образованието с реалното производство и съществуват цели сектори, особено в машиностроенето, които нямат свои паралелки в професионалните училища. На въпрос от ученик по повод Истанбулската конвенция Георги Първанов заяви, че е категорично против налагането на джендър-идеологията и всякакви идеи за еднополови бракове, каквито съмнения провокира в обществото ни въпросния документ. „Намирам това за дълбоко противоречащо на българската и християнската традиция и на моето патриархално възпитание. Ако трябва да направим референдум за еднополовите бракове – сигурен съм, че в българското общество резултатът ще бъде категорично против. Но не съм сигурен, че трябва да има референдум по самата Истанбулска конвенция, тъй като материята е сложна и в крайна сметка там основният акцент е насилието по отношение на жените и децата.” В края на срещата Румен Петков подари на всички присъстващи ученици пощенски картички и пликове, посветени на 140 години от Плевенската епопея и 110 години Военно-музейно дело в Плевен. Петков връчи на Георги Първанов официално валидирана картичка с ограничен тираж от 10 броя, носеща номер 1.", "date": "2018.03.26", "title": " Георги Първанов: Пред българите не съществува дилема „Европа или Русия”"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%8a%d0%bc-%d1%82%d1%83%d1%81%d0%ba-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b7%d0%b0%d0%b8%d0%bd%d1%82%d0%b5%d1%80%d0%b5%d1%81/", "text": "Председателят на Европейския съвет Доналд Туск пристигна във Варна за срещата между ЕС и Турция. Той обсъди с премиера Бойко Борисов очакванията от лидерската среща. В разговор, който предшества работната вечеря днес, двамата подчертаха важността на срещата с президента на Турция Реджеп Тайп Ердоган. „Както неведнъж съм заявявал, за България е важно да има добри отношения със своя съсед. Добрите отношения са важни и за ЕС заради овладяването на миграционния поток, който създаде много проблеми на Съюза през последните години“, посочи българският министър-председател. Борисов подчерта, че България е заинтересована от нормализирането на диалога между Анкара и Брюксел и ще се опита да допринесе за постигане на разбирателство, което разрешава, а не създава проблеми. Идеята ти за тази среща като възможност да бъде възстановен диалогът с Турция е чудесна и се цени високо от всички, с които съм обсъждал темата, каза на премиера Борисов председателят на Европейския съвет Доналд Туск. Той посочи, че са натрупани много въпроси, които трябва да бъдат обсъдени, и най-добрият начин за разрешаването им е диалогът. Преди да се срещне с премиера Бойко Борисов Доналд Туск даде брифинг на летището за мерките на ЕС срещу Русия по случая “Сергей Скрипал”.", "date": "2018.03.26", "title": " Борисов към Туск: България е заинтересована от нормализирането на диалога между Анкара и Брюксел"}
{"url": "https://trud.bg/%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d1%81%d1%80%d0%b5%d1%89%d1%83-%d0%ba%d0%be%d1%88%d0%bc%d0%b0%d1%80%d0%b0-%d0%bd%d0%b0-%d0%ba%d0%be%d1%88%d0%bc%d0%b0%d1%80%d0%b8%d1%82%d0%b5/", "text": "Никога в историята не е имало по-голяма срам – 1:7! Петкратният световен шампион Бразилия бе унижен от Германия на своя земя на Мондиал 2014. Страна, голяма колкото половин континент, се срамуваше от своите звезди. Сега получава шанс за реванш. При това на немска земя – в Берлин. Бразилия гостува на Германия в контрола преди новото световно първенство. И докато Йоаким Льов ще излезе с експериментален състав, то колегата му Тито пуска най-доброто. За да измие срама. Е, отново няма да го има Неймар. Отново е контузен. „ Какви са разликите и къде са антигероите на „селесао“ от кошмара в Белу Оризонте?", "date": "2018.03.26", "title": " Бразилия срещу кошмара на кошмарите"}
{"url": "https://trud.bg/%d0%b9%d0%be%d0%b0%d0%ba%d0%b8%d0%bc-%d0%bb%d1%8c%d0%be%d0%b2-71-%d0%bd%d1%8f%d0%bc%d0%b0-%d0%bd%d0%b8%d0%ba%d0%b0%d0%ba%d0%b2%d0%be-%d0%b7%d0%bd%d0%b0%d1%87%d0%b5%d0%bd%d0%b8%d0%b5-%d0%b2%d0%b5/", "text": "Йоаким Льов, селекционерът на Германия, заяви, че победата със 7:1 над Бразилия в полуфинала на Мондиал 2014 вече няма никакво значение. „ Защитникът Джером Боатенг обяви, че няма никакво значение дали става въпрос за контрола или мач от световно първенство. „Ние винаги искаме да побеждаваме – рече защитникът на „Байерн“. – Голямо предимство е, че Льов толкова дълго е треньор на Германия. Винаги съм мечтал за мач с Бразилия в родния Берлин.“", "date": "2018.03.26", "title": " Йоаким Льов:  7:1 няма никакво значение вече"}
{"url": "https://trud.bg/%d0%bc%d1%8a%d0%b3%d0%bb%d0%b0-%d1%81%d0%bf%d1%80%d1%8f-%d0%b2%d0%b5%d1%82%d0%b5%d1%80%d0%b8%d0%bd%d0%b0%d1%80%d0%b8-%d0%b4%d0%b0-%d0%bf%d1%80%d0%b5%d0%b3%d0%bb%d0%b5%d0%b4%d0%b0%d1%82-%d0%ba%d0%be/", "text": "Екип от ветеринарни специалисти от Областната дирекция по безопасност на храните-Кюстендил не успя вчера да стигне до стадото коне, които се намират в Осоговската планина. По-рано беше обявено, че трима експерти ще окажат помощ на бедстващите животни. Заради гъста мъгла и опасност от лавини спешните екипи са се отказали да се качат в планината, обясниха от Българската агенция по безопасност на храните. Надяваме се днес все пак експертите да стигнат до мястото, където ще проверят състоянието  на конете, дали имат чипове за идентификация, както и дали собственикът им е получил средства по линия на Програмата за развитие на селските райони.", "date": "2018.03.26", "title": " Мъгла спря ветеринари да прегледат конете в Осоговската планина"}
{"url": "https://trud.bg/%d1%81%d0%bb%d0%b0%d0%b1%d0%b0%d0%ba-%d0%b1%d0%b8%d0%b5-%d0%b8-%d1%85%d0%b2%d0%b0%d0%bb%d0%b8-%d0%b3%d1%80%d0%b8%d0%b3%d0%be%d1%80/", "text": "Григор Димитров се върна към горчилката от загубата още във втория си мач на турнира от сериите „Мастърс 1000“ в Маями. Два дни след като прекъсна серията си от 3 поражения през сезона с успех над Максимилиан Мартерер (Германия), българският тенисист напусна надпреварата след 4:6, 4:6 от Жереми Шарди. Французинът, който е №90 в ранглистата, измъкна мача с по един пробив в десетия гейм на двата сета. Иначе качеството на играта и на двамата беше далеч от световните стандарти, като победителят вкара едва 15 печеливши удара срещу 20 непредизвикани грешки. Димитров завърши мача с малко по-благоприятен актив – 16-17, но по никакъв начин не успя да покаже защо е №4 в света. Българинът имаше своите шансове, но не ги реализира, докато 31-годишният Шарди се възползва от грешките му, за да стигне до успеха. „Направих много силен мач от началото до самия край – похвали се французинът. – Много съм доволен! Хубаво е да победиш невероятен играч на централния корт. Надявам се да продължа в същия дух.“ Шарди се класира за 1/8-финалите, където ще срещне Милош Раонич (Канада). Григор пък ще се надява на по-ранно отпадане на Александър Зверев (Германия) и Хуан Мартин дел Потро (Аржентина), които имат шансове да го изместят от 4-ото място в световната ранглиста.  ", "date": "2018.03.26", "title": " Слабак бие и хвали Григор"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b3%d0%be%d0%bd%d0%b8-4-%d0%bc%d0%b0-%d1%80%d1%83%d1%81%d0%ba%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8/", "text": "Германия гони четирима руски дипломати във връзка с аферата по отровителството на бившия двоен агент Сергей Скрипал и дъщеря му Юлия. “Това е знак на солидарност с Великобритания”, обявиха от Министерството на външните работи в Берлин. Както е известно, миналата сряда Великобритания обяви 13 руски дипломати за персона нон грата. “Днес изгонихме от Германия четирима руски дипломати. След атентата с отрова в Солсбъри Русия все още не допринася за изясняване на случая. Не взехме лесно решението”, написа в туитър германският външен министър Хайко Маас. От Външно уточняват, че акцията е съгласувана с държавите членки на Европейския съюз, както и със съюзниците от НАТО. На изгонените руски дипломати е даден срок от седем дни да напуснат Германия.  че гони четирима руски дипломати.   на тайните служби, закриват и руското консулство в Сиатъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Германия гони 4-ма руски дипломати\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%82%d0%b5-%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bb%d1%8e%d0%ba%d1%81/", "text": "Главният прокурор на Република България Сотир Цацаров и главният прокурор на Великото Херцогство Люксембург Мартина Соловиев проведоха работна среща в Съдебната палата в София, съобщиха от прокуратурата. Мартина Соловиев е у нас по повод откритата днес конференция за Европейската прокуратура, която се провежда в рамките на българското председателство на Съвета на Европейския съюз. Двамата главни прокурори обсъдиха въпроси на сътрудничеството между прокуратурите, както и бъдещите действия по изграждането на службата на Европейската прокуратура, чието седалище ще бъде в Люксембург. Особено внимание бе отделено на въпросите на формиране на състава й, правилата за избор на европейски прокурори, както и на изграждането на административния капацитет на европейската прокурорска служба. Мартина Соловиев е главен прокурор на Люксембург от 2015 г. Била е адвокат за периода 1982 г. – 1985 г., след което кариерата й продължава в прокурорските органи /помощник – магистрат, заместник апелативен прокурор, прокурор към Върховния съд/. Работила е основно по дела, свързани с финансови и икономически престъпления, пране на пари, международна правна помощ и екстрадиции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Главните прокурори на България и Люксембург проведоха работна среща"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d1%81%d1%80%d0%b5%d1%89%d0%bd%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%b2-%d0%b5%d0%b2%d0%ba%d1%81%d0%b8%d0%bd%d0%be%d0%b3%d1%80/", "text": "Българският министър-председател Бойко Борисов посрещна турския президент Реджеп Тайип Ердоган в резиденция “Евксиноград” във Варна, в която ще се състои срещата на върха между ЕС и Турция. В срещата ще вземат участие и висшите представители на Брюксел Жан-Клод Юнкер и Доналд Туск. Началото й е планирано за 19 часа и ще продължи най-малко два часа, а след това Бойко Борисов, Доналд Туск и Жан-Клод Юнкер ще дадат съвместна пресконференция. Двата самолета с делегацията на Ердоган кацнаха на летище “Варна” малко преди 15:00 часа днес. Заради срещата мерките за сигурност в града са изключително високи.", "date": "2018.03.26", "title": " Борисов посрещна Ердоган в “Евксиноград” (СНИМКИ и ВИДЕО)"}
{"url": "https://trud.bg/%d1%85%d0%be%d1%82%d0%b5%d0%bb%d0%b8%d0%b5%d1%80%d0%b8-%d0%b2-%d0%b5%d0%bb%d0%b5%d0%bd%d1%81%d0%ba%d0%b8%d1%8f-%d0%b1%d0%b0%d0%bb%d0%ba%d0%b0%d0%bd-%d1%81%d0%b5-%d0%b2%d0%b4%d0%b8%d0%b3%d0%b0%d1%82/", "text": "Хотелиери, собственици на имоти и жители на еленски села и махали в района на язовир “Йовковци” се вдигат на протест във вторник. Негодуващите ще се съберат в еленското село Яковци, в един от хотелите, известен като ханче “Яковци”. Повод за недоволството на хората е постоянните аварии по стария водопровод, който захранва селцата на запад от Елена, в района на язовира-Средни колиби, Раювци, Дерикотковци, Гърдевци, Ребревци, Баевци, Донковци, Бръчковци, Вързилковци, Бойчевци и Долни Болерци. До организацията на протеста се стигнало след като от миналия понеделник цяла седмица този район останал напълно без вода. “Водопроводът е строен преди 58 години и е етернитов, вече е корозирал, изграден е от тръби от азбест и цимент, и е опасен за здравето на хората, посочват хотелиери”, казва Димитър Димитров, който  е собственик на къща за гости в Донковци. Той допълва, че след всяка авария водата е мръсна и пълна с пясък. През зимния сезон старото съоръжение е аварирало над 15 пъти. Тръбите се късат не само след снеговалежи и обилни дъждове, но и през летните жеги, когато земята се напуква. Авариите на стария водопровод и липсата на вода се отразяват крайно лошо на туризма, който развиват местните. Хотелиерите вече връщат хора, които искат да почиват тук, за Великден масово не смеят да правят резервации, тъй като няма гаранция, че няма да останат без вода, коментират още гневни собственици на хотелски бази.  “В случай, че всичките села останат без вода, ще трябват цистерни с поне 30 тона вода”, изчисляват негодуващите. Проблемът е затлачен с години. Хотелиери и жители на селата са писали за него до Община Елена и до собственика на водопровода – ВиК “Йовковци”. На хората не им е известно да е направен проект за подмяна на тръбите.  “В село Бадевци има карстови извори, откъдето водата се стича по гравитация и  може да захранва тези села и западната част на Елена”, коментира Димитър Димитров. Освен собствениците на къщи за гости, недоволстват и от ловното стопанство в село Шишковци, стопанисвано от фирма “Гимел”. Те също се захранват от този водопровод. Вили и имоти в района са закупили и англичани, варненци, софиянци. На протеста се очаква да присъстват над 70 човека- както българи, така и чужденци, както и да дойдат представители на ВиК “Йовковци” и на Община Елена. От Областна администрация коментираха, че до момента никой не е подавал писмен сигнал за проблемния водопровод. Председател на ВиК Асоциацията е областният управител проф. Любомира Попова, но досега никой не я сигнализирал за казуса. Протестиращите ще настояват и за временно изкърпване на дупките по трасето Дебелец- Средни колиби- Елена, които след зимния сезон са зейнали като кратери и пътят е опасен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Хотелиери в Еленския Балкан се вдигат на протест заради безводие"}
{"url": "https://trud.bg/%d1%8f%d1%82%d0%b0-%d0%b4%d1%80%d0%be%d0%b7%d0%b4%d0%be%d0%b2%d0%b5-%d0%b3%d0%b8%d0%bd%d0%b0%d1%82-%d0%b2-%d1%81%d0%bd%d0%b5%d0%b3%d0%be%d0%b2%d0%b5%d1%82%d0%b5-%d0%ba%d1%80%d0%b0%d0%b9-%d0%bb%d0%be/", "text": "Десетки измръзнали до смърт дроздове има в монтанското село Василовци, недалеч от Лом. Загинали от студовете птички са забелязани и по полетата в района, съобщиха местни жители. Ятата дроздове пристигнали в Северозапада още през миналата седмица заедно с щъркелите. Заради стегналата отново зима – със снеговалежи, силен вятър и мразовити нощи обаче, пернатите не успели да продължат пътя си и останали по ниви и ливади, а част от тях кацнали и в населените места. „Никога досега не сме виждали през март толкова много птички. Подскачат по улиците и къщите, търсят храна”, разказаха жители на Лом. Цели ята дроздове пък се настанали в село Василовци – на 15 км от Дунав, край река Лом. Снегът и студът обаче вкочанили част от птичетата и те издъхнали. „Десетки птици са паднали по дворовете на крайните къщи и в нивите край Василовци. Искаме да помогнем и звъним на всякакви телефони на държавни служби!”, алармира пенсионираната учителка Цветана Николова. Кметът на Василовци Огнян Йорданов заедно с местни жители вече се е заел със спасяването на пернатите. „Още миналата седмица посрещнахме щъркелите, видяхме и дроздовете как бедстват в снега. Сложихме им храна и край река Лом, и в селото, от глад ги отървахме, но явно от студа не можем! От цялото село се обаждат за умрели птичета”, сподели местният управник. Пойните дроздове са прелетни птички, които долитат у нас през март и април и остават по полета, гори и ливади чак до началото на зимата, когато заминават на юг. Малките пъстри пернати се смятат за едни от най-големите песнопойци след славеите, кръшните им трели наподобяват звуци на флейта и се чуват на над 500 метра през нощите. Въпреки че през последните години популацията им намалява, дроздовете не се смятат за застрашен вид и според експерти броят им се движи между 81 и 216 млн. в света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Ята дроздове гинат в снеговете край Лом"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d1%83%d1%80%d0%b3%d0%b0%d1%81-%d0%ba%d1%8a%d0%bc-%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f-%d0%bc%d0%b8%d0%bd%d0%b8%d1%81%d1%82/", "text": "“Кметовете от Бургаска област предложихме част от средствата- от глобите, които се събират от камерите за контрол на скоростта на пътя, да остават в нашия регион. При нас, особено през летния сезон се случват най- много птп- та, за съжаление има и тежки случаи. С тези средства ние ще можем да купуваме нови камери и по този начин парите на нарушителите ще остават на място, а ние ще можем да усилим видеоконтрола и контрола над скоростта”. Това каза кметът на Бургас Димитър Николов след среща на градоначалници и кметски наместници от Бургаско с вътрешния министър Валентин Радев. В момента в този фонд има около 50 милиона лева и ние искаме част от тях да остават в региона, обясни Николов. “Кметовете са лакмус на населението. Ще вземем адекватни мерки на това, което чухме от тях”, каза от своя страна министър Радев. Що се отнася до гафа с непроверения половин френски самолет на летището в София, министърът каза, че в момента всичко се проверява. Срещу 13 души има дисциплинарно производство, включително шефовете на аерогарите. Във Варна всичко е под контрол, направени са съответните маршрути.  Към момента никъде няма констатирани нарушения, каза главният секретар на МВР. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Кметът на Бургас към вътрешния министър: Част от глобите на нарушителите, засечени с камери, да остават в региона"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d1%83%d0%b1%d0%b8/", "text": "Народният представител от ГЕРБ Димитър Гамишев получи условна присъда от 2 г. за катастрофа със загинал пешеходец. Окръжният съд-Благоевград го лиши и от правото да шофира за срок от 3 г. Гамишев бе категоричен, че ще обжалва, тъй като имало пропуски, които повлияли на съдебния процес. Фаталният инцидент станал на 27 ноември 2014 г. в благоевградското село Копривлен. По това време Димитър Гамишев не е бил депутат. Той блъснал с автомобила си пресичащия пътното платно Иван Жбантов, който по-късно издъхна в болница. Срещу Гамишев бе повдигнато обвинение за произшествие с причинена смърт по непредпазливост. Делото веднъж стигна до ВКС, но бе върнато за ново разглеждане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Условна присъда за депутат от ГЕРБ, убил пешеходец"}
{"url": "https://trud.bg/%d0%b2%d1%8a%d1%80%d0%b1%d0%b8%d1%87%d0%b0%d0%bd%d0%b8-%d1%81%d1%80%d0%b5%d1%89%d1%83-%d1%81%d0%be%d0%bb%d0%b8%d0%b4%d0%b0%d1%80%d0%bd%d0%b8%d1%8f-%d0%bf%d1%80%d0%b8%d0%bd%d1%86%d0%b8%d0%bf-%d0%b7/", "text": "Инициативен комитет от граждани на Община Върбица изрази остро недоволство от решението на КЕВР за повишаване цената на питейната вода до 2,17 лв. по време среща в понеделник с областния управител на Шумен проф. Стефан Желев и омбудсмана Иван Капралов. Инициаторите са разговаряли с управителя на “Водоснабдяване и канализация”-Шумен инж. Красимир Марков, но не са удовлетворени от аргументите за скок в цената с приетия бизнес-план на дружество. Изпратена е и жалба до националния омбудсман Мая Манолова, която е отговорила, че е оспорила методиката на КЕВР пред Върховната административна прокуратура. Според гражданите на Върбица, увеличението е крайно несправедливо, защото изисква заплащане за довеждане на водата чрез помпи, а град Върбица и голяма част от населените места в района се водоснабдяват по гравитачен път. Губернаторът на Шумен, който е и председател на местната ВИК-асоциация, разясни принципа на възприетото преди години законодателство, който изисква солидарно определяне на цената на водата. Според него именно това решение не позволява на КЕВР да определи цена, отговаряща на реалните разходи по довеждането й до отделните потребители. Общественият посредник Капралов информира гражданите за последвалите действия от страна на Върховната административна прокуратура след инициативата на Манолова. Още през тази година може да се очаква разглеждане на делото във ВАС относно методика за определяне на социалната поносимост на цената на водата. Манолова е сезирала и Конституционния съд за проверка на съотносимостта с върховния закон. Върбичани ще продължат да настояват за отпадане на принципа на солидарност, желанието им е да покриват конкретния разход на ВиК за доставка на помпажна или гравитачна вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Върбичани срещу солидарния принцип за цената на водата"}
{"url": "https://trud.bg/%d0%bd%d1%8f%d0%bc%d0%b0%d0%bb%d0%be-%d0%ba%d0%be%d0%bd%d1%81%d0%bf%d0%b8%d1%80%d0%b0%d1%86%d0%b8%d1%8f-%d0%b7%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%b0-%d1%84%d0%b5%d1%80%d0%b0/", "text": "Дори в „Мерцедес“ не вярват в теориите на конспирацията, които се появиха след първото състезание от сезона във Формула 1. Две идентични повреди в болидите на „Хаас“ доведоха до поява на кола за сигурност в момент, удобен за „Ферари“. Впоследствие Себастиан Фетел спечели гонката за „скудерията“ и тръгнаха съмнения, че инцидентът не е случаен, тъй като „Хаас“ е сред клиентите на италианците и получава огромна техническа подкрепа от Маранело. „Съжалявам повече заради тях, защото бяха много бързи“, заяви Тото Волф, шефът на „Мерцедес“ . А колегата му Гюнтер Щайнер от „Хаас“ пък обясни, че недобре закрепените гуми на колите на Кевин Магнусен и Ромен Грожан се дължали на повреди в резбата на главините. „Явно проблемът е сериозен, щом се появи и в двете коли“, призна Щайнер.", "date": "2018.03.26", "title": " Нямало конспирация за победа на „Ферари“"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8%d0%b7%d1%82%d1%80%d0%b5%d0%b1%d0%bb%d0%b5%d0%bd%d0%b8%d0%b5%d1%82%d0%be-%d0%bf%d1%80%d0%b5%d1%81%d0%bb%d0%b5%d0%b4%d0%b2%d0%b0/", "text": "„Преди 105 години на днешния ден, камбаните на „Александър Невски” възвестиха падането на Одрин. Тази славна военна победа бе триумф на българския национален дух, въплътен във войниците и командирите по бойните полета на Тракия. Но тази победа остана в хрониките. Последва я политическо поражение, довело до една от най-големите национални трагедии. Изтреблението, преследването и разорението на тракийските българи е горчив урок, който ние не трябва да забравяме“. Това заяви президентът Румен Радев на тържественото честване – поклонение, посветено на Деня на Тракия и 105 години от Одринската епопея, съобщиха от президентството. Събитието се състоя пред паметника „Одринска епопея“ в парка при столичния православен храм „Св. Николай Софийски“. В изказването си президентът Радев подчерта, че разрушените домове и прекършените съдби на тракийските българи не са успели да изпепелят родовата памет и надеждата, че справедливостта някой ден ще възтържествува. От семействата на бежанците израснаха нови поколения. Вие сте тук и продължавате да бъдете обединени в тракийските дружества, които пазят традициите и благородния завет „Не забравяйте, но не отмъщавайте“, заяви още държавният глава. “Паметникът на Одринската епопея ни напомня и днес, че българският войник изпълни с храброст и всеотдайност своя дълг към тракийци, но воинската доблест и храброст не могат да изкупят слабостта на политиците, както на някогашните, така и на днешните“, посочи Румен Радев. Президентът бе категоричен, че в този славен ден, Деня на Тракия, мястото на всеки български държавник е сред потомците на бежанците. „Да поискаме прошка, да почетем жертвите, да ви чуем и заедно да отстояваме правата ви на български граждани“, подчерта президентът Радев. „Въпросът за дължимите обезщетения за имотите на тракийските бежанци е част от този ангажимент и той не може да бъде премълчаван от никакви съображения. Това е въпрос на справедливост и на национално достойнство“. С тези думи българският държавен глава се обърна към наследниците на тракийци и добави, че търсенето на решение на този казус не е анахронизъм, а е част от съвременния европейски прочит на историята. „Българското общество няма да допусне историческата истина да се преиначава, а горчивите факти да се замитат под килима на геополитическите съображения“, добави президентът, според когото „така може би донякъде ще изкупим и дълга си пред нашите предци“. „Много от тях си отидоха с отворени очи, защото душите им останаха завинаги по родните места в Одринска и Беломорска Тракия“, отбеляза в словото си Румен Радев. Стотици гости дойдоха пред паметника, за да почетат и да се преклонят пред безбройните невинни жертви на тракийските бежанци. С падане на колене и едноминутно мълчание всички почетоха и паметта на героите от Одринската епопея. На събитието присъстваха председателят на Съюза на тракийските дружества в България Красимир Премянов, ген. (о.з.) Златан Стойков – председател на Съюза на офицерите и сержантите от запаса и резерва, общественици, родолюбци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Румен Радев: Изтреблението, преследването и разорението на тракийските българи е горчив урок, който не трябва да забравяме"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b8%d0%b7%d0%b3%d0%be%d0%bd%d0%b2%d0%b0%d0%bd%d0%b5%d1%82/", "text": "Решението на редица страни да изгонят от пределите си руски дипломати няма да остане без отговор, Москва ще реагира на тези неприятелски стъпки. Това се казва в разпространеното в понеделник изявление от Министерството на външните работи на Руската федерация, предава TACC. „Няма обективни и изчерпващи данни, съюзниците на Великобритания следват сляпио принципа на евроатлантическото единство в ущърб на здравия разум, нормите на цивилизационния междудържавен диалог и принципите на международното право. Само по себе си се разбира, че тези неприятелски стъпки на тази група страни няма да остане без следа и ще реагираме на тях“, става ясно от разпространения текст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " МВнР на Русия: Решението за изгонването на руските дипломати няма да остане без отговор"}
{"url": "https://trud.bg/%d0%be%d1%82%d0%bc%d0%b5%d0%bd%d0%b5%d0%bd%d0%be-%d0%b5-%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%b3%d1%80/", "text": "Отменено е бедственото положение в град Брегово. То беше обявено на 11 март, заради високото ниво на река Тимок, което създаде опасност от наводнение и замърсяване на водоизточниците с тежки метали. В ранния следобед днес бедственото положение в Брегово бе отменено със заповед на кмета Милчо Лалов след заседание на Кризисния щаб.  “Водата се е отдръпнала в коритото на река Тимок. Няма опасност за защитните съоръжения.” Остава проблемът със замърсяването на водоизточниците в града от две лаборатории. На РЗИ и на ВиК Видин е отчетено, че концентрацията на манган и нитрати са много близки до допустимите.  “Стойностите са 50 единици за едното и за другото, а установените са 49 в Помпена станция 1, която подава вода за водното колело в Брегово”.  В общината очакват резултатите от изследвания, поръчани от трета, частна лаборатория извън област Видин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Отменено е бедственото положение в град Брегово"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%b7%d0%b0-%d0%b3%d0%b0%d1%84%d0%b0-%d0%bd%d0%b0-%d0%b0%d0%b5%d1%80/", "text": "Проверяваме всички версии за случая с френския самолет. Това каза в Бургас МВР министърът Валентин Радев. Там оперират не само МВР и Гранична полиция, а и Министерството на транспорта, има шеф на сигурността, поясни министърът и продължи: “Искаме да проследим всичко – защо се е случило това – половината от самолета да не бъде проверен, въпреки че е от Франция, че не е опасен…” “Засега са отстранени 13 души, срещу тях има дисциплинарно производство, включително шефът на Аерогара София и на аерогарите. Вторият Танев се казва, така запомних. Той отговаря за всичките. Сега сме командировали хора от Бургас и Варна да работят на аерогарата в София”, каза още министър Радев за гафа с непроверения половин френски самолет на летището в София, министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Министър Валентин Радев за гафа на Аерогара София: 13 души са отстранени и срещу тях има дисциплинарно производство"}
{"url": "https://trud.bg/%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0%d1%83%d1%80%d1%8a%d0%b7-%d1%89%d0%b5-%d0%b1%d1%8a%d0%b4/", "text": "Пролетният празник на Казахстан – Науръз ще бъде отбелязан за поредна година в Благоевград. Началото на честванията ще бъде поставено на 31 март от 11:00 часа пред зала „22 септември”, където се намира и Почетното консулство на Казахстан в Благоевград. В програмата ще се преплетат фолклора на България и Казахстан. Ансамбъл „Пирин” ще танцуват и пеят, а студенти от Американски университет в България от Казахстан ще представят традиционен казахски танц и ще свирят на домбра и цигулка. Точно това е и посланието, което носи празникът Науръз, а именно че различните традиции и ритуали учат хората да уважават всяка национална култура и способстват за сближаването и взаимното разбирателство между тях. Официалната част на честванията ще започне в 12:00  часа с приветствени слова, последвани от прием и фотоизложба за официалните гости. Експозицията, която ще бъде подредена във фоайето на зала „22 септември“, ще бъде достъпна за жители и гости на града от 2 до 10 април. Изложбата представя репродукции на картини от фонда на Държавен музей на изкуствата на Република Казахстан „А. Кастеев“, изображения на древни сребърни и златни накити, открити от археолози на територията на Казахстан, както и фотоси на президента на Републиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Казахстанският празник Науръз ще бъде отбелязан тържествено в Благоевград"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%b8-%d0%b2%d0%b8%d0%b4%d0%b5%d0%be-%d0%be%d1%82-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b1%d0%be%d1%80%d0%b8/", "text": "Правителствената информационна служба публикува снимки и видеозапис от началото на двустранна среща на премиера Бойко Борисов с турския президент Реджеп Ердоган, проведена преди началото на срещата ЕС-Турция, в която ще вземат участие председателят на ЕК Жан-Клод Юнкер и председателят на Европейския съвет Доналд Туск.", "date": "2018.03.26", "title": " Вижте снимки и видео от срещата на Борисов с Ердоган"}
{"url": "https://trud.bg/%d1%85%d1%83%d0%b1%d1%87%d0%b5%d0%b2-%d1%85%d0%b2%d1%8a%d1%80%d0%bb%d1%8f-%d0%b4%d0%b5%d0%b1%d1%8e%d1%82%d0%b0%d0%bd%d1%82-%d1%81%d1%80%d0%b5%d1%89%d1%83-%d0%ba%d0%b0%d0%b7%d0%b0%d1%85%d1%81%d1%82/", "text": "Петър Хубчев, селекционерът на България, направи четири промени в стартовия състав за Казахстан в сравнение с мача с Босна и Херцеговина (0:1). “Лъвовете” излизат в 19 часа българско време срещу селекцията на Станимир Стоилов. От първата минута започва дебютантът Цветомир Панов, както и Станислав Манолев, Страхил Попов и Симеон Славчев. Последните трима бяха резерви в Разград в петък. А освен в състава, Хубчев е прибегнал до промени и в схемата на игра. Вместо 3-5-2, както бе срещу Босна, сега “трикольорите” ще играят във формация 4-2-3-1. Съставът: Пламен Илиев, Страхил Попов, Николай Бодуров, Васил Божиков, Цветомир Панов, Георги Костадинов, Симеон Славчев; Станислав Манолев, Ивелин Попов, Георги Миланов; Спас Делев", "date": "2018.03.26", "title": " Хубчев хвърля дебютант срещу Казахстан"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d1%80%d0%b0%d0%b7%d1%8f%d1%81%d0%bd%d1%8f%d0%b2%d0%b0%d1%82-%d1%80%d0%b5%d0%b3%d0%bb%d0%b0%d0%bc%d0%b5%d0%bd%d1%82%d0%b0-%d0%b7%d0%b0-%d0%b8%d0%b7/", "text": "Защо трябва съхраняваме базата от лични данни, предоставени на компанията ни, по възможно най-защитения начин? Показвайки на клиенти, така и на служителите си отговорност към информацията, която притежаваме за тях, гарантираме доверие и лоялност в работния процес. Този петък, 30 март 2018 г. от 9.30 ч. в Конгресен център „Глобус“ (сградата на КНСБ) ще можем да се информираме за рамките на Регламента, както и за обхвата на неговото влияние от 25 май 2018 г. Лектори на събитието    ще бъдат Павел Хрисков, управител на Интелексис ООД и Цветелина Маринова – адвокат и управляващ съдружник в адвокатско дружество „Дончев, Замфирова, Маринова“. Това е второто събитие по горещата тема, на което Хрисков е водещ лектор, след провелата се миналия месец конференция „Get Ready for The GDPR“ организирано от  . GDPR (General Data Protection Regulation) е от една страна Общ европейски регламент, който задължава спазването на определени рамки при използването на лични данни, но от друга – той е нов стандарт за качество, гарантиращ надеждност и сигурност. По този начин GDPR променя погледа на компаниите върху комуникацията с различни клиенти. Това поражда множество въпроси: кои са най-ефикасните методи за защита на личните данни; кои са задължителните условия, за да отговаряме на изискванията на GDPR; какво се случва при нарушение на Регламента и т.н. Павел Хрисков е програмист с дългогодишен опит на глобални пазари. В продължение на 5 години Павел Хрисков трупа опит с ИТ технологиите в HP (Hewlett-Packard), става Технически ръководител, а след това заема ръководна позиция в компанията отговаряйки за поддръжката на стратегически клиент. Той съветва да започнем въвеждането на Регламента с прости, но много важни решения на физическо ниво: поставяне на пароли както на всички компютърни устройства, така и на устройствата за Wifi и на своя Hard Disc. Тези инструменти за сигурност гарантират защита при злоупотреба или при кражба. От друга страна, той съветва задължително да включим юридически услуги в изготвянето на 100% ефикасна система за защита.  Важно е и да бъдем запознати с всички правила и условия на GDPR, за да избегнем излизането от неговите рамки. Неспазването на Регламента и неговите изисквания подлежи на санкции в зависимост от размера, естеството и продължителността на нарушението, а също и от числеността на засегнатите субекти на данни, както и от степента на причинената вреда. Най-сериозните санкции възлизат на 20 млн. евро или до 4% от общия годишен световен оборот на предприятието за предходната финансова година. Естеството на нарушението – дали е извършено умишлено или по небрежност – също е част от условията за определяне на санкции при нарушение. , коментира Павел Хрисков. Административните лица, отговорни за базата лични данни са и най-важните лица при въвеждането на GDPR от 25 май 2018 г. Предварителната информираност и превантивните мерки за спазването на Регламента гарантират сигурност и спокойствие най-вече за служителите и екипа, грижещ се за съхраняването на лични данни в дадена компания. Вече можете да направите и своята групова регистрация за събитието на:   e консултантска компания в сферата на бизнес технологиите, фокусирана в предоставянето на възможно най-добрите технологични решения за нуждите на клиентите си. Екипът се състои от специалисти в различни области, търсещи нови предизвикателства.  е правна кантора, която предоставя съдействие на клиентите си в областта на търговското и дружественото право, инвестиции и строителство, договори и обединения с международни партньори, правен статут на чужденци и защита на основни права на човека.", "date": "2018.03.26", "title": " Експерти разясняват регламента за използване на лични данни GDPR"}
{"url": "https://trud.bg/%d0%b0%d0%b4%d1%81%d0%ba%d0%b8-%d1%82%d0%b0%d0%bf%d0%b8-%d0%b7%d0%b0%d1%80%d0%b0%d0%b4%d0%b8-%d1%81%d1%80%d0%b5%d1%89%d0%b0%d1%82%d0%b0-%d0%bd%d0%b0-%d0%b2%d1%8a%d1%80%d1%85%d0%b0-%d0%b2%d1%8a%d0%b2/", "text": "Огромни задръствания блокираха за повече от час следобед Варна, докато кортежите на турския президент Реджеп Ердоган и европейските лидери отпътуват от летището към “Евксиноград”. Километрични колони се извиха на входа на АМ “Хемус” преди аеропорта, по трасето от града към Аксаково, по пътя Варна-Виница-Кичево и в района на самата резиденция. Шофьорите негодуваха, че въпреки анонса за стройна организация на трафика и многобройните полицейски постове из целия град, са принудени да висят на дългите опашки. Трафикът бе отпушен малко преди началото на следобедния час пик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Адски тапи заради срещата на върха във Варна"}
{"url": "https://trud.bg/%d0%bf%d1%80%d0%b5%d1%81%d0%bb%d0%b0%d0%b2%d0%b0-%d0%b5-%d0%b1%d1%80%d0%b5%d0%bc%d0%b5%d0%bd%d0%bd%d0%b0/", "text": "Попфолк певицата Преслава е бременна с първото си дете. За новината съобщи самата изпълнителка в профила си в инстаграм. „Затегнете коланите! Бебе на борда!“, написа звездата на „Пайнер“ в социалната мрежа. Само за 1 час публикацията събра близо 7 хиляди харесвания, а коментарите се увеличават с всяка изминала минута. Слухове за бременността на хитовата изпълнителка се разпространяваха още от преди няколко месеца, но официално потвърждение за това от самата Преслава нямаше до днес. От една година фолк дивата е сериозно обвързана с бизнесмена Павел Лазаров, който най-вероятно е бащата на бъдещото бебе. Междувременно в момента най-актуалната песен от Преслава „Обратно в играта“ продължава да жъне успехи, прекарвайки вече месец на върха на класациите.", "date": "2018.03.26", "title": " Преслава е бременна\t\t\t"}
{"url": "https://trud.bg/%d0%b2-%d0%b4%d1%8a%d0%b6%d0%b4-%d1%82%d1%80%d1%8a%d0%b3%d0%bd%d0%b0-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d0%b8%d0%bd%d1%84%d0%b0%d1%80%d0%ba%d1%82%d0%bd%d0%be-%d0%ba%d1%80/", "text": "В дъжд бе направена първата символична копка на реконструкцията на инфарктното кръстовище “Розова градина” в Сливен. Кметът Стефан Радев отправи пожелания на проекта да му върви по вода и отбеляза, че това не е най-скъпият, но е най-дългоочакваният ремонт в Града под Сините камъни. В т.нар. кръстовище се вливат пет автомобилни потока, а с драстичното увеличение на колите в града движението е силно затруднено и създава условия за произшествия. За основната реконструкция на “Розова градина” правителството отпусна 3 млн.лева. Изпълнител на обекта е ДЗЗД  „Сливен партнерс“. Комплексната консултантска услуга – строителен надзор и инвеститорския контрол ще се извършва от „Икар Консулт“ АД.  Средствата за изграждането са малко над 2,3 млн. лв. без ДДС. Срокът за изпълнение е до 180 календарни дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " В дъжд тръгна ремонтът на инфарктно кръстовище в Сливен"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d1%8a%d1%80%d0%b1%d0%b8%d1%8f-%d1%81%d0%b2%d0%b8%d0%ba%d0%b0-%d1%81%d0%bf%d0%b5%d1%88%d0%bd%d0%be-%d0%b7%d0%b0/", "text": "Държавният глава на Сърбия Александър Вучич свика извънредно заседание на Съвета за национална сигурност, предава Tanjug, държавната информационна агенция на западната ни съседка. Съгласно разпространената информация, заседанието ще се състои в сутрешните часове на вторник, 27 март. В медиите бе разпространена информация, че темата на обсъжданията ще бъде напрежението в населената предимно със сърби северна част на Косово. По-рано косовските власти наложиха забрана за влизане в страната на двама водещи сръбски политици – Марко Джурич, ръководител на Службата за Косово и Метохия, и Никола Селакович, главен секретар на държавния глава Александър Вучич. Двамата трябваше да посетят Косово в понеделник, за да се включат в панел за вътрешния диалог за Косово и Метохия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Президентът на Сърбия свика спешно заседание на Съвета за национална сигурност"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b8-%d0%b1%d0%b8%d0%bb%d0%b5%d1%82%d0%b8-%d0%b7%d0%b0-%d0%ba%d0%be%d0%bd%d1%86%d0%b5%d1%80/", "text": "Остава по-малко от месец до срещата на българската публика с легендарната Силви Вартан. Поради засиления интерес към концерта в зала 1 на НДК на 21-ви април, организаторите решиха да пуснат в продажба допълнително места. Така билети вече могат да бъдат закупени и за втори балкон в залата. Силви Вартан ще се качи на сцената пред любимата си публика за два последни концерта във Варна на 19 април 2018 г. в Двореца на културата и спорта и на 21 април 2018 г. в София в зала 1 на НДК. Турнето Forever Sylvie ще бъде най-грандиозното до момента. Концертите ще продължат близо два часа и ще покажат иконата на френската музика такава, каквато сцената винаги ще я помни – неотразима. Силви Вартан ще разкаже личната и откровена история на живота си пред българските фенове, като изпълни любими, както френски, така и български, песни. Произведенията са селектирани от всичките й албуми досега, а специално визуално шоу ще допълни вълнуващата музика на Вартан. По всичко личи, че след емоционално разтърстващия старт на турнето в Париж, българската публика може да се готви за едно неповторимо изживяване, от онези, които бележат живота и остават в сърцето „Завинаги“.", "date": "2018.03.26", "title": " Пускат допълнителни билети за концерта на Силви Вартан в София\t\t\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%82%d0%b8%d0%ba-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd/", "text": "Ляв френски политик бе задържан, след като публикува пост в туитър, в който приветства смъртта на полицая, убит от джихадист миналата седмица в заложническа драма в Южна Франция, предаде АФП. “Всеки път, когато убият полицай, си спомням за моя приятел Реми Фрес”, написа Стефан Пусие, бивш кандидат депутат от крайнолявата партия “Непокорна Франция”. Фрес бе убит от полицейска зашеметяваща граната по време на протест през 2014 г. “А този път убитият е полковник, страхотно. Един гласоподавател по-малко за Макрон”, допълни Пусие. Прокуратурата образува дело и политикът е заплашен от 7 г. затвор и глоба от 100 000 евро. Вчера стана ясно, че 18-годишната приятелка на ликвидирания от спецчасти джихадист Радуан Лакдим, който взе заложниците в петък, има досие за радикализация като “особена опасност за националната сигурност” и е била следена от френските служби. След като Лакдим уби 4-ма души, включително полицая Арно Белтрам, тя бе арестувана.", "date": "2018.03.26", "title": " Френски политик приветства смъртта на полицай\t\t\t"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d0%bf%d1%80%d0%b5%d1%81%d0%bb%d0%b0%d0%b2%d0%b0-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%b0-%d0%bc%d0%b5%d0%b4%d0%b0%d0%bb/", "text": "10-годишната Преслава Добрева от Сливен получи награда от кмета на Сливен Стефан Радев за многобройните си постижения в спорта и математиката. Четвъртокласничката от Основно училище “Христо Ботев” печели златото и среброто на различни състезания по шотокан карате-до от 2013 година, а към момента е световен, европейски и републикански шампион във възрастовата си група в тази спортна дисциплина. В дома й се пази и вече голяма колекция от отличия в състезания по математика. Преслава стана победител в категорията “Спорт” и лауреат на годишните награди на фондация “Енчо Кирязов”. Голямото признание за таланта й стана известно на шоуто “Нощ под звездите” отпреди няколко дни. Преслава получи грамота и парична награда от кмета Радев и телефонен апарат от един от българските мобилни оператори. На срещата в общината екипът на кмета й подари и едно от 140-те знамена, с които бе отбелязана тържествено 140-годишнината от Освобождението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " 10-годишната Преслава с награда за медалите по шотокан карате-до и математика"}
{"url": "https://trud.bg/%d0%b2%d1%81%d0%b5%d0%ba%d0%b8-%d1%82%d1%80%d0%b5%d1%82%d0%b8-%d0%b4%d1%8a%d1%80%d0%b6%d0%b0%d0%b2%d0%b5%d0%bd-%d0%bb%d0%b5%d0%b2-%d1%89%d0%b5-%d0%b1%d1%8a%d0%b4%d0%b5-%d0%b7%d0%b0-%d0%bf%d0%b5%d0%bd/", "text": "Всеки трети лев от разходите на държавната хазна ще отива за пенсии след 40 години. А младите хора отсега трябва да се замислят за старините си и да спестяват, ако искат да живеят добре като станат на 60-70 години. Във Фонда за гарантиране на устойчивостта на държавната пенсионна система има 2,789 млрд. лв., каза министърът на финансите Владислав Горанов в рамите на петъчния парламентарен контрол. Натрупаният ресурс е буфер – Фондът може да подкрепи бюджета на държавното обществено осигуряване (ДОО) с 3-4 месечни плащания за пенсии, в случай на непредвидена или кризисна ситуация в държавата, каза Горанов. И обясни, че още от създаването на фонда с цел намаляване на разходите за труд, последователно през годините бяха намалени осигурителните вноски, което обаче гарантира, че ДОО ще бъде с дефицит. Разчетите на НОИ за 2017-2060 г. показват, че ДОО ще остане на дефицит за целия период. През първите години от прогнозния период дефицитът в бюджета на ДОО се подобрява, достигайки най-ниските си нива от около 3,9% от БВП около 2025 г. В периода 2017-2035 г. дефицитът се задържа под 5% от БВП, което се дължи на пакета от мерки от 2016 г., оказващи стабилизиращо влияние на държавно обществено осигуряване – вноските във фонд “Пенсии” бяха повишени с по 1% от 2017 г. и 2018 г.; бяха повишени и изискванията за възраст и осигурителен стаж за получаване на пенсия. При запазване на сегашните допускания за демографските и икономическите условия, се очаква сериозно влошаване на бюджета на ДОО след 2040 г., като в периода 2055-2060 г. прогнозите са дефицитът да достигне най-високата стойност около 6,8% от БВП, а разходите за пенсии да достигнат 11,7–11,8% от БВП, каза Горанов. За 2018 г. разходите на държавната хазна са 37,2% от БВП, а за пенсии са предвидени 9,5 млд. лв., или 24% от всички разходи на бюджета. След 40 години за пенсии ще трябва да отива близо всеки трети лев на хазната, ако данъците не бъдат увеличени. В дългосрочен план, фактори като увеличена средна продължителност на живота, застаряване на населението и намаление в броя на заетите лица започват да оказват все по-силно въздействие и да поставят на изпитание финансовата устойчивост на държавната пенсионна система, каза Горанов. Затова според финансисти, младите хора отсега трябва да спестяват, да са имат достойни старини.   Заради ваучерите за храна през 2018 г. държавната хазна ще загуби 165,2 млн. лв. Това е общият размер на загубите от данъчни постъпления по Закона за корпоративното подоходно облагане, Закона за данъците върху доходите на физическите лица и дължими осигуровки, каза министърът на финансите Владислав Горанов в рамките на петъчния парламентарен контрол. В закон е определен лимит на ваучеите за храна, които може да се дават, защото в противен случай се губи възможността Министерството на финансите да планира потенциалната загуба. “Освен това сме наблюдавали злоупотреби, работодателят да превръща част от възнаграждението във ваучер за храна. Така работникът не получава увеличение на възнаграждението, а фискът губи”, каза министър Горанов.", "date": "2018.03.26", "title": " Всеки трети държавен лев ще бъде за пенсии\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%88%d0%be%d1%84%d1%8c%d0%be%d1%80-%d0%bf%d1%80%d0%b5%d0%b2%d0%be%d0%b7%d0%b2%d0%b0%d0%bb-%d0%ba%d0%be/", "text": "По искане на Районната прокуратура във Велико Търново е наложена мярка за неотклонение задържане под стража на 56-годишен мъж. Прокуратурата е привлякла Николай Н. като обвиняем за това, че на 20 март в местността Дълга лъка в старата столица в товарен автомобил „Мерцедес 208 Д” е държал 40 000 кутии цигари марка „Business Royals” на обща стойност 300 000 лева. Папиросите са без бандерол, като предметът на престъплението е в големи размери. Преценено е, че от събраните до момента доказателства може да се направи обосновано предположение за авторството на деянието. Налице опасност лицето да се укрие или да извърши престъпление. Разследването продължава под ръководството на Районна прокуратура – Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Оставиха в ареста шофьор, превозвал контрабандни цигари за 300 000 лева"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2%d0%b0-2/", "text": "Председателят на Народното събрание Цвета Караянчева изпрати съболезнователни адреси по повод   до председателя на Съвета на Федерацията на Федералното събрание на Руската федерация Валентина Матвиенко и до председателя на Държавната Дума на Федералното събрание Вячеслав Володин, съобщиха от пресцентъра на Народното събрание. „Новината за смъртта на толкова много граждани, сред които и деца, дълбоко ни покруси. Изразявам своята и на народните представители от 44-ото Народно събрание съпричастност и съчувствие към семействата и близките на загиналите. Заедно с вас всички ние скърбим за жертвите и споделяме мъката, причинена от тази голяма трагедия“, пише Цвета Караянчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Цвета Караянчева изрази съболезнования по повод трагичния инцидент в Кемерово"}
{"url": "https://trud.bg/%d0%bf%d1%81%d1%81-%d0%b4%d0%b2%d0%b0%d0%bc%d0%b0-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d1%82%d1%83%d1%80%d0%b8%d1%81%d1%82%d0%b8-%d1%81%d0%b0-%d1%81%d0%bf%d0%b0/", "text": "Двама чуждестранни туристи са спасени при акция в Пирин. Това съобщиха от Планинска спасителна служба (ПСС) при БЧК. Сигналът за бедстващите туристи е подаден в 11:20 на 26 март. Акцията е започнала в 13:35. Двама души, които по първоначална информация са англоговорящи, са се отклонили от писта 10 към „Демянишка долина“, която завършва със скални прагове и са закъсали на заледен склон. Спасителите са издирвали тяхното положение като в крайна сметка спасителната акция е била успешна – туристите са намерени и в момента те се спускат по скалите надолу към хижа „Демяница“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " ПСС: Двама чуждестранни туристи са спасени при акция в Пирин"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%ba%d0%bc%d0%b5%d1%82%d0%be%d0%b2%d0%b5-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%b5%d0%b2%d1%80%d0%be%d1%81%d1%8a%d1%8e%d0%b7/", "text": "Кметът на Монтана Златко Живков и още 11 български кметове – членове на българската делегация на 128-та  сесия на Комитета на регионите в Брюксел, подписаха декларация за продължаване на кохезионните фондове на Евросъюза и след 2020 година. „Кохезионната политика  е основната европейска инвестиционна политика за постигане за икономическо, социално и териториално сближаване между страните от Европейския съюз”, се казва в делегацията. Според родните общинари кохезионната политика носи ясна добавена стойност, създава работни места, осигурява устойчив растеж и подобрява качеството на живот. „Фондовете дават възможност  за сътрудничество между регионите, градовете и общините от различните държави-членки, както и сътрудничество с частния сектор, институциите на знанието и социалните партньори на регионално равнище”, се казва още в документа. В Монтана от кохезионните фондове досега са влезли 120 милиона лева, с които са изградени основни обекти от инфраструктурата и екологията на града и общината. А в страната 75 % от големите проекти са изградени с такива средства, отбеляза кметът Живков. Чрез декларацията представителите на всички институции на европейско, национално, регионално и местно равнище обединяват подкрепата си за това, че  политиката на сближаване трябва бъде дългосрочна и е необходима като израз на европейската солидарност за преодоляване на икономическото, социалното и териториалното разделение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.26", "title": " Български кметове поискаха Евросъюза да продължи политиката си за сближаване и след 2020 г."}
{"url": "https://trud.bg/%d1%81%d1%8a%d0%b4-%d0%b7%d0%b0-%d1%81%d0%bf%d0%b0%d1%81%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b7%d0%b0-%d0%b8%d0%b7%d0%bc%d0%b0%d0%bc%d0%b8-%d1%81%d1%8a%d1%81-%d1%81%d0%b0/", "text": "Софийска районна прокуратура внесе в съда обвинителния акт срещу Спас Василев, който се представял във фейсбук като Александър Николов и продавал самолетни билети с измама. Дълги години Василев използвал фалшив профил в социалната мрежа и предлагал невалидни билети на желаещи да пътуват зад граница. Една от първите му жертви била учителката му френски, която живеела в Гренобъл. През ноември 2011 г. той я подмамил, че е работел на летищата в Женева и София и може да й осигури специални оферти от авикомпанията “Air France”. Жената си поръчала пет билета за 765 евро. Оказало се обаче, че номерата на пропуските били използвани от други пътници през 2010 г. Спас Василев измамил и банкер, на който обяснил, че работи в Агенция за обслужване на полети и може да му осигури пакет от десет самолетни билета за 500 лева до дестинации в Европа, които може да ползва, когато пожелае. В софийска районна прокуратура има още две досъдебни производства срещу Василев за измами на десетки хора.", "date": "2018.03.26", "title": " Съд за Спас/Александър за измами със самолетни билети\t\t\t"}
