{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%b2%d0%b8%d0%ba%d0%b2%d0%b0-%d0%ba%d1%81%d0%bd%d1%81/", "text": "Президентът  Румен Радев свиква утре заседание на Консултативния съвет за национална сигурност. От 10.00 часа на „Дондуков“ 2 ще се проведе заседанието на тема „Необходими законодателни мерки за противодействие на корупцията“, съобщиха от прессекретариата на държавния глава. Създаването на работещ модел за борба с корупцията ще бъде дискутирано на втория КСНС под председателството на президента Радев.", "date": "2017.10.08", "title": " Президентът Радев свиква КСНС\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2-%d1%82%d1%83%d1%80%d1%86%d0%b8%d1%8f-%d0%b8%d1%81%d0%ba%d0%b0-15-%d0%b3%d0%be%d0%b4%d0%b8%d0%bd%d0%b8-%d0%b7%d0%b0/", "text": "Прокуратура в Турция  е поискала активисти от местното представителство на правозащитната организация Амнести интернешънъл да бъдат осъдени на 15 години затвор, съобщи  , като се позова на турската агенция „Доган”. Обвинение за принадлежност към терористична организация е повдигнато против 11 правозащитници, 8 от които се намират в ареста. В средата на юли турски съд постанови да се задържат в ареста 6 правозащитници, включително и председателят на турското представителство. Всички активисти са заподозрени в терористична дейност.  В момента в следствен арест в Турция по подобни обвинения се намира и германският журналист от в. „Велт“ Дениз Юджел. Това бе една от причините за влошаване на отношенията между Берлин и Анкара през последната година. Реакцията на германското външно министерство против задържането на правозащитници бе възприета в Анкара като намеса в съдебната система на Турция.", "date": "2017.10.08", "title": " Прокуратурата в Турция иска 15 години затвор за правозащитници"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d1%83%d0%bc%d0%b5%d0%bd%d0%b8%d1%8f%d1%82%d0%b0-%d0%b8-%d1%80%d0%b0%d0%b7%d0%bb%d0%b8%d1%87%d0%b8%d1%8f%d1%82%d0%b0-%d0%b2-%d1%86%d0%b5%d0%bd/", "text": "Празник на ученията и различията се проведе в античен комплекс „Сердика“ центъра на София.  Фестивалът бе фокусиран върху способностите на хората с различни затруднения и цели да провокира емпатия чрез преживяване, уточняват организаторите. Посетителите на фестивала ще могат да тестват способностите си чрез специално разработени, водени от хора със затруднения игри, препятствия, лабиринт. Те ще трябва да се справят с разнообразни предизвикателства със затворени очи, без думи, и с различна степен на сложност от гледна точка на памет и концентрация. За най-отдадените са предвидени изненади и томбола с награди. Фестивалът ще демонстрира и уменията на хора с различни затруднения. Те ще водят малки и по-големи работилници – с различни арт техники и изработки. Деветте работилници канят всеки да изработи нещо с ръцете си, което да отнесе за спомен у дома. Инициаторите на фестивала – група организации, работещи с или за хората с увреждания – вярват, че промяна на нагласи се постига чрез стимулиране на усещания и провокиране на чувства. Фестивалът е израз на тяхната убеденост, че важна стъпка към разбирането, приемането и социалното включване е създаването на пространства за съпреживяване, за среща, за общо забавление. „Твърде често свързваме темата „хора с увреждания“ с нещо тъжно и тежко. Хората с увреждания нямат нужда от съжаление, а от приятели, от подкрепа, от това да принадлежат. Често, когато говорим за хората с увреждания, забравяме, че говорим за хора. От вглеждане в увреждането преставаме да виждаме човека. Ability Fest Sofia е нов подход за това обществото да се ангажира с темата по конкретен, осезаем и ангажиращ начин, чрез приятно преживяване и вълнуващи игри, предизвикателства и работилници, водени от хора със затруднения“, казват организаторите. Фестивалът на способностите е напомняне, че това, което ни прави хора, са нашите способности, а не нашите затруднения. И най-вече, че с достатъчно подкрепа можем да постигаме целите и мечтите си. От тук и слогана на фестивала – „Заедно можем всичко!“.", "date": "2017.10.08", "title": " Празник на уменията и различията в центъра на София (СНИМКИ)"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%81%d0%b8%d0%bb%d0%b8-%d1%81%d0%b0-%d0%bd%d0%b0%d0%b2%d0%bb%d0%b5%d0%b7%d0%bb%d0%b8-%d0%b2-%d1%81%d0%b8%d1%80%d0%b8%d1%8f/", "text": "Турски военни сили са навлезли в граничната сирийска провинция Идлиб ден, след като Анкара обяви, че предстои операция в този район, съобщи БНР.", "date": "2017.10.08", "title": " Турски военни сили са навлезли в Сирия\t\t\t"}
{"url": "https://trud.bg/%d1%81%d0%b0%d1%89-%d1%81%d0%bf%d0%b8%d1%80%d0%b0%d1%82-%d0%b2%d0%b8%d0%b7%d0%b8%d1%82%d0%b5-%d0%b7%d0%b0-%d1%82%d1%83%d1%80%d1%86%d0%b8%d1%8f/", "text": "Американското посолство в Турция ще ограничи издаването на визи, след като един от служителите му беше арестуван от местните власти, съобщава  , като се позовава на  „Ройтерс”. Официалната позиция е, че Вашингтон ще направи „преоценка на ангажимента на Турция към безопасността” на представителите на САЩ. Задържаният е Метин Топуз, турски гражданин, дългогодишен служител на консулството в Истанбул. Той беше обвинен в шпионаж и връзки с проповедника Фетхуллах Гюлен, когото президентът Ердоган обвинява за неуспешния опит за преврат преди година. Онлайн изданието на „Хюрриет“ посочва, че Топуз ще отговаря заради контактите си с представители на прокуратурата и полицията, които са били част от мащабното разследване на корупционни схеми в управляващата Партия на справедливостта и развитието. Същите прокурор и полицаи след пуча бяха обявени за гюленисти. Отношенията между Вашингтон и Анкара са в лошо състояние заради подкрепата на САЩ за кюрдските бойци в Сирия и нежеланието на Белия дом да предаде на турските власти живеещия в изгнание Гюлен. На този фон, южната ни съседка започна да купува руско оръжие и предприе военна операция в Сирия. АП припомня, че от година в турския арест е и американският пастор Андрю Брънсан, който 20 години е живял в южната ни съседка, но след опита за преврат е бил обвинен, че е гюленист. Ердоган го използва като разменна монета с коментара, че САЩ го притискат да им върне един духовник, а не му дават друг.", "date": "2017.10.08", "title": " САЩ спират визите за Турция"}
{"url": "https://trud.bg/%d1%82%d1%80%d0%b8-%d0%b2%d0%b5%d1%80%d1%82%d0%be%d0%bb%d0%b5%d1%82%d0%b0-%d0%b8-100-%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d0%b3%d0%b0%d1%81%d1%8f%d1%82-%d0%bf%d0%be%d0%b6%d0%b0/", "text": "Три  вертолета и над 100 пожарникари участват в гасенето на пожар, който избухна в търговски център в Москва, предаде  ТАСС , като цитира спешните служби в руската столица. Трите специално оборудвани машини Ка-32 от министерството на извънредните ситуации и московския авиационен център вече са хвърлили над 75 тона вода за 15 полета. От магазина за строителни стоки \"Синдика\" са евакуирани над 3000 души, няма пострадали. Пожарът първоначално пламнал на партера, откъдето се разпространил в подземния паркинг, откъдето се чуват взривове от горящите коли. На отделни места огънят е стигнал до покрива и над сградата се издига стълб гъст дим. Големи задръствания са се образували на околовръстното шосе, където се намира търговският център. Освен хеликоптерите са задействани осем звена за газодимна защита. Площта на пожара е близо 3000 кв. м. Задимяването се е разпространило по цялата площ на магазина - 55 000. кв. м. Продължават да горят огнища в целия комплекс.", "date": "2017.10.08", "title": " Три вертолета и 100 огнеборци гасят пожара в московския търговски център\t\t\t"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%be%d0%ba%d0%be%d1%80%d0%b5%d0%b9%d1%81%d0%ba%d0%b8%d1%8f%d1%82-%d0%bb%d0%b8%d0%b4%d0%b5%d1%80-%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%b8%d0%b7/", "text": "Севернокорейският лидер Ким Чен-ун издигна по-малката си сестра Ким Йо-чен на висок пост – в политическото бюро на единствената партия, предадоха световните агенции. На събрание на Централния комитет на управляващата Корейската трудова партия в Пхенян вчера Ким Йо-чен, заедно с още трима функционери, беше назначена за „заместник-член“ на политбюро, съобщи bTV, като се позова на държавни медии. Политбюро е инстанцията, която взема решения и се оглавява от севернокорейския вожд, уточнява Франс прес. Лидерът и сестра му са деца на бившия ръководител Ким Чен-ир и третата му съпруга Ко Йон-хи, бивша танцьорка. Ким Йо-чен, която според южнокорейски медии е 30-ина годишна, се е появявала многократно заедно с брат си на политически събития и при „посещения за запознаване с положението“, на които държавният ръководител щедро и компетентно раздава съвети във всевъзможни сфери – от промишлеността през земеделието и образованието до военната област. Тя е работила също в пропагандния отдел на партията. През 2014 г., когато Ким Йо-чен беше назначена за заместник-ръководител отдел в ЦК, се появиха предположения, че тя може да бъде издигната на още по-висок пост в пратийната йерархия и да помага още повече на брат си в управленските дела.  ", "date": "2017.10.08", "title": " Севернокорейският лидер Ким Чен-ун издигна сестра си на висок партиен пост"}
{"url": "https://trud.bg/%d1%81%d0%bd%d0%b5%d0%b3%d1%8a%d1%82-%d0%b2-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%bd%d0%b0-%d0%be%d0%ba%d1%82%d0%be%d0%bc%d0%b2%d1%80%d0%b8-%d0%bd%d0%b5-%d0%b5-%d0%b8%d0%b7%d0%ba%d0%bb/", "text": "В началото на октомври почти винаги са първите валежи, които създават бели шапки по нашите планински първенци. Снегът в момента не е изключение. Това обясни пред “Труд” синоптикът Петър Янков във връзка с усложнената ситуация в страната. Снегът блокира за неопределено време проходи и пътища. Най-тежка е ситуацията при “Петрохан” и “Троян – Карнаре”, където цели участъци от пътното платно бяха покрити с нападали дървета, съобщи АПИ. Те продължиха да се стоварват през цялата нощ срещу неделя, натежали от 30-сантиметровата снежна покривка. Това наложи изтеглянето на екипите, които се опитваха да разчистят участъците. “Много е тежка обстановката в двата прохода. Събираме групи и заедно с Гражданска защита, горските стопанства, пътно поддържащи фирми, които цяла нощ са работили в двата прохода, но поради опасността от възникване на произшествия (дърветата падат постоянно) през нощта съм ги изтеглил, а сутрин вече всички са на място и работят. В южната част на прохода “Троян – Карнаре” има 2 км, които са непроходими заради паднали дървета”, съобщи председателят на Управителния съвет на Агенция “Пътна инфраструктура” (АПИ) инж. Дончо Атанасов. Останалите проходи, в това число “Витиня”, “Шипка”, “Хаинбоаз” и всички старопланински са проходими. От АПИ призоваха шофьорите да избягват да пътуват и да се движат с повишено внимание. Столичният кмет Йорданка Фандъкова съобщи, че пътищата към Витоша се почистват от снега и се опесъчават, и не са затворени за автомобили.   Следващите дни постепенно с по 1-2 градуса ще се вдигат температурите и цялата седмица времето ще е сухо.  През втората половина на седмицата температурите ще достигат от 19 до 24 градуса. От четвъртък ще се появят мъгли. Следващите по-сериозни валежи и понижаване на температурата ще има между 24-ти и 28-ми октомври. Няма да има и циганско лято. Ако има някакви малки проявления, то ще е в началото на ноември, уточни синоптикът Петър Янков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.08", "title": " Снегът в началото на октомври не е изключение\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-57/", "text": "Това стана след разговор с премиера Бойко Борисов. За разлика от БСП ние не сме партия на жълтите новини, отсякоха хората на Генерала. Ще неутрализираме опорната точка на БСП, каза Цветан Цветанов.       Астрономическата обсерватория в Борисовата градина отваря врати. Сградата става на 120 години.         Средната цена на пакет от 125 грама достигна 2,14 лв. на едро. Даваме повече пари за сирене, ориз и брашно.       По тази сбъркана логика работеше комисията „Грипен“ – коментар на Евгени Генов.       Политиците изпитват пълно недоверие в правосъдните органи и силовите системи, примесено с основателен страх от разкриване на нечистите им дела – анализ на д-р Илия Илиев.             Мястото на хора като Антон Тодоров не е в българския парламент, казва конституционалистът проф. Пламен Киров в интервю за „Труд“.         Гражданските искове за обезщетения на пострадали и жертви са за 10 млн. лв. – репортаж на кореспондента на „Труд“ в Шумен Цветелина Георгиева.       Предприятието печели години наред през държавното „Кинтекс“ всички големи оръжейни поръчки без участието на конкуренти.         Силует на носителя на Нобелова награда за литература Казуо Ишигуро.  ", "date": "2017.10.08", "title": " Вижте акцентите в броя на вестник „Труд“ в понеделник, 9 октомври 2017"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%bf%d1%80%d0%be%d1%81%d1%82%d1%80%d0%b5%d0%bb%d1%8f-17-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d0%b5%d0%b3%d0%bb%d0%b5%d1%86/", "text": "17-годишен младеж е настанен в болница с рана на седалищния мускул, след като бил ранен при гонка с полицията, съобщиха от пресцентъра на ОДМВР-Варна. Раненият пътувал с неправоспособния 19-годишен шофьор от шуменското с.Пет могили, когото униформени спипаха във вълчидолското с. Генерал Колево около 11 ч в неделя. Както „Труд“ писа,   опитал да избегне проверката и дал газ, вместо да спре. След това блъснал служебния бус, с който го подгонили полицаите. В леката кола на нарушителя „Опел Астра“ се возели още две момчета, които побягнали след катастрофата. За да ги спре, един от полицаите произвел два изстрела със служебното си оръжие, при което ранил единия беглец. Другият се издирва. Районната прокуратура в Девня и Окръжната следствена служба във Варна водят проверка по случая, уточниха от полицията.", "date": "2017.10.08", "title": " Полицай простреля 17-годишен беглец"}
{"url": "https://trud.bg/%d0%b3%d0%b5%d1%80%d0%b1-%d0%be%d0%b1%d1%8a%d1%80%d0%bd%d0%b0-%d0%b3%d1%80%d1%8a%d0%b1-%d0%bd%d0%b0-%d0%ba%d0%be%d0%bc%d0%bf%d1%80%d0%be%d0%bc%d0%b0%d1%82%d0%bd%d0%b8%d1%8f-%d1%82%d0%b5%d0%b0%d1%82/", "text": "Депутатите и активистите на ГЕРБ от днес спират да отговарят на нападките на БСП. “Обърнете гръб на компроматния театър, не се хващайте на хорото им – работете по правителствената програма, хората затова са ни избрали”. Това е казал премиерът и лидер на ГЕРБ Бойко Борисов на ръководството на партията заради ескалиралото напрежение между институциите и управляващи и опозиция от последните дни. В централата на ГЕРБ бе дадена специална пресконференция, в която участваха председателят на ПГ на ГЕРБ Цветан Цветанов, вицепремиерът Томислав Дончев и финансовият министър Владислав Горанов. “От ГЕРБ не искаме да бъдем политическата централа на жълтите новини, а централата на реалните политики, които достигат до хората”, заяви Цветан Цветанов. И обяви, че “ГЕРБ няма да участва в тази компроматна война, имайки предвид огласените случаи за роднински назначения в Хасково и в Габрово от депутати на БСП. Председателят на ПГ на ГЕРБ призова опозицията да предава сигналите си в комисията за конфликт на интереси, ако смята, че действително има нарушения. Цветанов отбеляза, че преди пресконференцията е имал разговор с премиера Бойко Борисов. “Темата за президента Радев и за президентската институция беше част от разговора. И точно защото има много спекулации в публичното пространство, че се бламират решенията на премиера и че има евентуален разкол в ГЕРБ, стигнахме до заключението по време на разговора, че “няма да си позволим да говорим за президентската институция, защото, независимо дали един президент ни харесва или не, той е законноизбраният президент на България и представлява президентската институция на международни форуми”. Само преди дни премиерът Борисов даде да се разбере, че може “да забрани на депутатите от ГЕРБ да водят своите битки”, но запита задочно дали и президентът Радев може да направи това с народните представители от БСП. А междувременно държавният глава беше заявил, че щом от ГЕРБ “търсят битка” с него, “ще си я получат”. По време на нарочната пресконференция в централата на партията Цветан Цветанов заяви, че ГЕРБ никога и по никакъв повод не търси конфронтация, особено сега, в навечерието на Европредседателството на страната, защото отстоява евроатлантическите ценности. И припомни изявление от петък на червения депутат Александър Паунов, който заговори за референдум за оставането на България в ЕС. “Силата на ГЕРБ е, че залагаме на силни политики и на видими резултати. Номер едно по компромати и фалшиви новини са БСП. Те не спират да правят черен пиар. От 2008 година те не спират да правят това. Всички помним техните управления. Парламентът беше със заграждения при последното им управление и те си тръгнаха след една година, прогонени от българските граждани”, категоричен бе Цветан Цветанов. “В последните дни имаше много спекулации, че между ГЕРБ и президентската институция се води война. Ние никога не сме говорили за война и получаването на такава. Създаването на анкетната комисия за изтребителите нямаше за цел конфронтация с президента. БСП видяха нещата така. Те не спират да говорят, че има разкол в ГЕРБ. Но ние спираме да говорим за президентската институция. Искаме да неутрализираме опорната точка на БСП. Те искат само да вменяват вина и да търсят нещо, което го няма”, заключи Цветанов.   Не може да се допуска ситуация, в която представители на властта воюват с медиите, напротив, те трябва да защитават правата и свободите на журналистите си – това е обществена ценност. Това обяви на брифинга на ГЕРБ вицепремиерът Томислав Дончев по повод скандала с репликите на депутата Антон Тодоров от ГЕРБ и вицепремиера Валери Симеонов (НФСБ) към водещия Виктор Николаев. И дори предложи от Нова телевизия отново да поканят политиците, за да се изчисти недоразумението. В събота вицепремиерът Валери Симеонов даде срок от 24 часа на четири медии – БТВ, “Нова телевизия”, БНТ и БНР, да му се извинят или в противен случай ще ги съди. До редакционното приключване на броя реакция от двете страни нямаше. Томислав Дончев уточни, че не може да се извинява от името на Валери Симеонов. Вместо това той предложи Валери Симеонов и Антон Тодоров отново да бъдат поканени в ефир, за да уточнят какво са искали да кажат и да се извинят, ако има нужда.   “Действително в последните месеци политическия дебат се профанизира и се превърна в обида за българските граждани. Но обяснението за това е просто – държавата върви добре. За 2016 ггодина сме в първата петица на ЕС на четвърто място по икономически растеж. Тази година се очаква заветното число 100 млрд. лв брутен вътрешен продукт (БВП) да бъде произведен от всички български граждани. Това заяви финансовият министър Владислав Горанов по време на пресконференцията в центарлата на ГЕРБ. И допълни, че в проекта за бюджет за 2018 година са заложени над 700 млн. лв. разходи за служителите във всички сектори. Растежът на икономиката надминава предкризисните нива, а следващият бюджет ще бъде с по-малък дефицит от този, който беше планиран, отбеляза Владислав Горанов. Финансист №1 допълни, че , че магистрала “Хемус” ще бъде завършена като проект до разклона Плевен – Ловеч до пролетта на 2018 година. “За нас приоритет ще остане това, което сме обещали пред българските граждани, защото сме първата политическа сила. Резултатите на правителството са и заради доверието, с което се ползваме от хората. Ако колегите от БСП искат да участват в дебатите за развитието на държавата”, каза финансовият министър. “Премахваме бюрокрацията. Доходите в реалната икономика също растат. Това дразни нашите опоненти. Това са реалните политики, които правителството изпълнява и ще продължи да изпълнява, въпреки усилията на БСП да профанизира политическият дебат”, подчерта отново Владислав Горанов.   Работя добре с министрите, не съм убедена, че има война на институциите, вижте например какво става в Испания. Да, има “престрелки”, но това е “наливане на масло” в политическото недоверие на българите към институциите. Това каза в студиото на БНТ вицепрезидентът Илияна Йотова по повод на острите реплики между БСП и ГЕРБ. “Има престрелки между отделни политици, които така и не можаха да свикнат, че Румен Радев е президентът на страната, колкото и това да не им се иска. Част от тези политици все още не могат да изживеят комплекса, че са загубили лично и персонално тези избори, защото са отговаряли за тях в една предизборна кампания”, посочи вицепрезидентът Илияна Йотова. “Българските граждани не са доволни от институциите и политиците, защото те не решават проблемите им.  Не може в една страна, която 10 години е в ЕС, минималната и средната работна заплата да са равни на заплатите в страни, които тепърва поемат по европейския път”, каза още тя и допълни, че всеки месец има поне 10 срещи в страната с хората. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.08", "title": " ГЕРБ обърна гръб на компроматния театър (обзор)\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%82%d0%b5-%d0%bd%d0%b0-%d0%b5%d0%bc%d0%ba%d0%be-%d1%80%d0%b5%d0%ba%d0%b5%d1%82-%d1%81%d1%80%d0%b5%d1%89%d1%83-%d0%b4%d1%8a%d1%80/", "text": "Едва ли за някого ще е изненада, че в България, ако си собственик на предприятие и можеш да извадиш на „жълтите павета“ 200–300 души работници, то всичките ти искания, дори и несправедливи, ще бъдат удовлетворени. Наблюденията на обществения живот през годините потвърждават изцяло тази теза. Налице е тенденция чрез улични протести да се осъществява натиск върху държавните институции. Не говорим за дежурните протести на грантовите НПО–та на Христо Иванов и Иво Прокопиев, които, поради липсата на реално защитими каузи, изцяло изчерпаха своя потенциал и се превърнаха в маргинални, или по-скоро в комични мероприятия. Говорим за протести на работници на предприятия, умело манипулирани и насочвани от своите работодатели за постигане на лични и несъвместими със закона цели. Такива именно протести бяха организирани от „Емко“ – предприятие, собственост на добилия скандална популярност в последните седмици оръжеен търговец Емилиян Гебрев. Какво искаха работниците на „Емко“, или по-точно – какво искаше техният работодател Емилиян Гебрев? Искаше държавата да си затвори очите пред констатираните в складовете на „Емко“ нарушения на изискванията за съхранение на боеприпаси и военна продукция. Да си затвори очите, както си ги е затваряля години наред, тъй като липсата на охранителни системи, дори на прости ограждения на складовете, на противопожарнисистеми и на елементарна организация на начина на съхранение на боеприпасите в складовете, установени от МВР и служба „КОС“, не са от вчера, а от много отдавна. Просто никой до момента не си бе позволявал да „проверява“ Емилиян Гебрев. По същия начин държавата години наред не проверяваше и финансовата пирамида на близкия приятел на Гебрев – ексбанкера Цветан Василев. И резултатите са налице – милиарди лева вреди за държавата. Защо никой не ги е проверявал досега и защо, когато държавата започна най-накрая да изпълнява функциите си, срещна такава яростна и добре организирана съпротива. Отговорът е очеваден – защото годините на прехода създадоха недосегаеми хора, за които няма правила. Хора, свикнали само да използват държавата за собственото си забогатяване, успели да оплетат десетки властимащи в сложни отношения на зависимост. И това ярко си пролича напротестите на „Емко“. Достатъчно е само да се видят политиците, които излязоха да „защитават“ интереса на Гебрев, за да стане ясна мрежата на зависимостти в целия политически спектър, създадена през годините благодарение на стотиците милиони печалби на оръжейния бос. Печалби, добити основно чрез използването от страна на Гебрев на държавните оръжейни дружества „Кинтекс“ и „ВМЗ“. Защото без марката и търговската репутация на „Кинтекс“ Гебрев нямаше да сключи нито един голям договор за доставка с трета държава, каквито са прословутите договори за доставка на ракетни снаряди с Индия. Защото без производствения потенциал на „ВМЗ“ Гебрев нямаше да спечели десетки милиони от ексклузивните и на завишени цени доставки на барут за държавното предприятие. Но колкото и гротескно да изглеждат тези факти, то те не са най–важното. Важното в случая е, че „протестите“ на „Емко“ постигнаха целта си. Под уличния натиск държавата върна лиценза на предприятието, въпреки сериозните съмнения, че нередностите в съхранението на продукцията и боеприпасите не са били изцяло отстранени. Да, складираната на производствените площадки в разрез с всякакви правила за безопасност военна продукция, за което и протестиращите работници признаха, вероятно е била преместена. Но това е всичко, което в „Емко“ са извършили, за да си получат обратно лиценза. Остава въпросът – дали по същия начин щеше да се процедира, ако спреният лиценз не бе точно на „Емко“, а на някое друго военно предприятие и ако Гебрев, Цветан Василев и съпричастните им медии, включително медиите и на участващия във всяко мероприятие срещу държавата Иво Прокопиев, не тръбяха от сутрин до вечер, че някой искал да „превземе“ предприятието „Дунарит“ и да „накаже“ Гебрев, и че този някой бил Пеевски или Борисов. Твърде удобна мантра, измислена да прикрие истинския проблем и истинската причина за спирането на лиценза на „Емко“. А истината е проста – крадците, притиснати до стената, за пореден път се разкрещяха „дръжте крадеца“ и машината им за манипулации заработи на пълни обороти. Цветан Василев и Емилиян Гебрев сътвориха поредната схема в стил „Пиер Луврие“ за заграбване на активите, купени с пари на КТБ, като обвиниха първо Пеевски, че искал да придобие „Дунарит“, а после и държавата в противоконституционна „национализация“ на предприятието. Поредният опит да се хвърли прах в очите на хората. Достатъчно е само да се припомнят фактите около военния завод, за да лъсне елементарната манипулация. „Дунарит“ е собственост на Цветан Василев и това е категорично установено. Не директно, а чрез няколко фирми – „Кемира“, „Хедж инвестмънт България“ и офшорката EFV International Financial Ventures Limited (Британски Вирджински острови), на която Василев е краен собственик. Офшорката е била щедро кредитирана от КТБ и е собственик на още няколко знакови за Висилев дружества – едното от които е „Технологичен център – институт за микроелектроника (ТЦ – ИМЕ)“. При този факт твърденията на Асен Бабански – управител на „Кемира“ и изпълнителен директор на „Хедж инвестмънт България“, че не знаел кой го е назначил в двете дружества, са крайно смехотворни (това не знаел, но иначе знаел, че Пеевски искал да придобие завода). През периода 2014 – 2016 г. Цветан Василев направи два неуспешни опита да прехвърли собствеността на „Дунарит“, първо на белгиеца Пиер Луврие, а впоследствие на руснака Дмитрий Косарев. Самият Луврие лично призна на пресконференцията през м.март 2015г., че бил придобил всички предприятия – „БТК“, „Нуртс“, „ТВ7“, „Авионамс“ и „Дунарит“, от Василев. След неуспеха на опитите за прехвърляне на тези активи в полза на свързаните с Василев Луврие и Косарев, дойде ред на оръжейния бос Емилиян Гебрев. Добър приятел на Василев и човек от оръжейния бранш. Гебрев направи опит да увеличи капитала на „Дунарит“, а след това и да прехвърли директно акциите на завода в своя полза, въпреки надлежно наложения запор върху акциите от страна на Комисията за отнемане на незаконно придобито имущество. И това ако не е опит за кражба. В коя нормална държава предприятие от стратегическия оръжеен отрасъл, каквото е „Дунарит“, ще бъде обект на подобен евтин сценарий за заграбване на собствеността му. През собственик, обвинен във финансова измама и издирван от Интерпол, през подставени лица „псевдо- инвеститори“, каквито са Луврие и Косарев, до оръжеен търговец в забранителния списък на Държавния департамент на САЩ, направил опит да придобие „Дунарит“ въпреки запора на държавата върху акциите на завода. Само в България този водевил може да се случи. И вместо обществеността да иска от държавата да реагира адекватно, мантрите и опорните точки на крадците се представят всекидневно от зависимите от Василев и Прокопиев медии (включително и от националните телевизии) като Светата истина. И има хора, включително бивши и настоящи политици, които им пригласят. При тази фалшива картина защо държавата да не направи опит да придобие „Дунарит“? След като години наред си е затваряла очите пред офшорната собственост на това важно за оръжейната индустрия предприятие. Да не би след като придоби на публична продан военния авиоремонтен завод „Авионамс“, който също бе под контрола на Василев, предприятието да е спряло да работи – напротив. По-добре ли е „Дунарит“ да продължава да е под контрола на Василев, пряко или чрез подставени лица като Луврие, Косарев или Гебрев. По- добре ли е „Дунарит“ да продължава да осигурява парични средства на Василев за луксозния му живот в Белград и за финансиране на мероприятия срещу стабилността на държавата? Кой днес има интерес от това – кръгът на заинтересованите лице е повече от ясен. Това са Василев и неговото подставено лице Гебрев, обвиняемият Иво Прокопиев, пропадналият политик Христо Иванов и спонсорираните от Сорос протестърски организации, за които всяко сътресение в държавата е добре дошло. Василев утре може да прехвърли офшорната си фирма и на Ислямска държава (примерно), и никоя българска държавна институция няма да разбере този факт. Звучи ужасяващо, но при създадената ситуация е напълно възможно. Да се върнем на протестите на „Емко“.Съвсем очаквано изнудването на държавата от страна на Емилиян Гебрев няма да приключи с връщането на лиценза. Сега от „Емко“ искат да им се върнат и договорите за доставка на снаряди с Индия, които бяха прекратени от новото ръководство на държавния търговец „Кинтекс“ и наново сключени с държавното „ВМЗ“. Защото се оказва, че без държавната марка „Кинтекс“ „Емко“ е нищо за останалия свят. Когато години наред Гебрев е печелил през държавната „Кинтекс“ всички големи поръчки, за които предишните ръководители на държавния търговец услужливо не са провеждали процедури и не са канели конкуренти (включително и държавното „ВМЗ“), а направо са ги предоставяли на Гебрев, е било лесно да си най-големия в бранша. Сега Гебрев е уплашен как ще се справи без щедрото посредничество на държавата. И насажда този страх в своите работници. После какво ще поискат от „Емко“. Сигурно „ВМЗ“ да прекрати директния си договор със сръбския производител на барут „Милан Благоевич“ и да върне Гебрев като посредник и на тези доставки. Да припомним, че държавното „ВМЗ“ прекрати договорите за доставка на барут с посредника „Емко“ и сключи директни такива на по- добра цена със сръбския завод производител. След това от „Емко“ сигурно ще поискат държавата да им построи нови складове, защото при техническото състояние на съществуващите такива няма как да съхраняват продукцията си в съответствие със законовите изисквания. Да припомним, че „Емко“ съхранява своя продукция, включително и с изтекъл срок на годност, в складове на „ВМЗ“ и на министерство на отбраната. И не плаща наеми за това и не я вдига, въпреки многократните покани. И за изпълнението на всяко следващо искане Гебрев ще вади по 200-300 работници на протест пред министерски съвет. И исканията му ще се изпълняват. Така става, когато държавата се огъва пред откровения рекет – следват нови и нови искания. Затова и умните казват, че с рекетьорите не трябва да се преговаря.", "date": "2017.10.08", "title": " Протестите на “Емко” – рекет срещу държавата"}
{"url": "https://trud.bg/5-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0-%d0%b5-%d0%be%d0%bf%d0%b0%d1%88%d0%ba%d0%b0%d1%82%d0%b0-%d0%be%d1%82-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bd%d0%b0/", "text": "Колона от пет километра от леки и товарни и автомобили има на изхода на българо-турската граница при  ГКПП „Капитан Андреево“, съобщи пресцентърът на МВР.", "date": "2017.10.08", "title": " 5 километра е опашката от автомобили на ГКПП „Капитан Андреево“\t\t\t"}
{"url": "https://trud.bg/%d0%b0%d0%bb%d0%b5%d0%ba%d1%81-%d1%80%d0%b0%d0%b5%d0%b2%d0%b0-%d1%81%d0%bb%d0%b0%d0%b2%d0%b8-%d0%b1%d0%b8-%d0%b1%d0%b8%d0%bb-%d0%b4%d0%be%d0%b1%d1%8a%d1%80-%d0%bf%d0%be%d0%bb%d0%b8%d1%82%d0%b8%d0%ba/", "text": "– Сега подготвям един чисто нов проект с моята група – “Mind Trips”, с която стартирах преди 17 години, но тогава съдбата ни раздели, защото започнах работа в “Шоуто на Слави”. Нямаше как да комбинирам двете неща, защото при Слави заетостта е нон-стоп и това беше тъжен момент за мен. Групата изпълнява acid джаз и е имала няколко други певици през годините, когато не бяхме заедно. Неотдавна обаче ненадейно те ми се обадиха, че им липсвам. Отидох на няколко репетиции и от тогава не съм излизала от студиото. Вече имаме нов албум с 10 парчета – ще е напълно готов през февруари. Така че съм в ползотворен период и “Х фактор” може само да ми спомогне като емоция, а не да ми пречи. С Дончо също продължаваме да работим, но той все е доста зает и още чакам от него нова песен, може би ще е готова за пролетта. – Бих казала, че няма как личните ми преживявания да не ме вдъхновяват. Преди 2 години се разделихме с Дончо и до известна степен, дори в това си има някакво вдъхновение, но то не прави песните ни тъжни, въпреки че в тях има и такъв момент – на описване на човешките отношения. Една раздяла води до много творчество. – Неминуемо има и тъжен период, разбира се, защото всички преживяваме трудно разделите, но като премине и успеете да запазите добри отношения и осъзнаваш, че това е един добър урок. Често хората, които срещаме, дори и да не са подходящите за нас, всъщност са ни изпратени като учители. Благодарение на нашите отношения с Дончо поработих много върху собствения си характер и върху нещата, които не съм харесвала в себе си, като сприхавостта например, и станах по-търпелива и позитивна. – То аз ревах на почти всеки втори участник! (Смее се.) Но определено имаше едно момиче, което изпълни оперна ария и беше наистина много въздействащо. Четирите момичета, които изпяха “Вечеряй, Радо” също ме впечатлиха със съчетанието на хубаво и емоционално изпълнение – при това на 14-15-годишни деца. Радва ме, че децата уважават нашите традиции и фолклор и той продължава да се предава през поколенията, което за мен е много обнадеждаващо. – Вирджиния, нейният псевдоним е Джини – едно изключително приятно същество. Тя дойде на кастингите от Норвегия, където живее при баща си и излезе без самочувствие на сцената, но като запя, успя да преобръне веднага нещата. Освен глас при нея има ярка индивидуалност и голям вкус към музиката и това предвещава една добра кариера. – Според мен тя нарочно се правеше, че не може да пее и така искаше да заблуди колегите си от журито. Всички знаем какъв звяр е Анастейша на сцената, а и те също казаха, че няма как някой да успее да я повтори. Личеше си, че ситуацията е изиграна и има сценарий в цялата работа, защото единият член на журито беше запознат, че това е тя. Той се стараеше другите да не разберат, че се явява самата Анастейша, но според мен наистина всичко беше абсолютно изиграно. – Ако продуцентът го изисква – ще го направя! (Смее се.) Иначе няма какво и на кого да доказвам, защото си знам възможностите и докъде мога да стигна. Относно “Като две капки вода” – по това време на годината обикновено съм някъде да се гмуркам. Взела съм решение – половин година съм в “Х фактор”, а другата половина посвещавам на хобито ми, но не е късно да участвам, така или иначе. – Бях в Амстердам с приятели на едно стендъп комедийно шоу на американец. Прекарахме си страхотно – с много смях и веселба. Тази година имахме планове да празнуваме заедно с Мария Игнатова, защото тя е родена два дена след мен – на 26 септември, но стана така и после празнувахме само нейния в София. – О, тази година получих прекрасни изненади от моите приятели – самото ни изкарване в Холандия беше пълно с изненади! Иначе най-хубавият ми подарък беше преди две-три години, когато мои приятели бяха събрали пари и ме изненадаха с една страхотна част от дайвинг екипировката. Радвах му се като малко дете. Много обичам, ако ми подаряват нещо, свързано с дайвинга! – По чувството за хумор си приличаме, иначе като темпо и темперамент сме доста различни. Като тръгнем да излизаме на сцената и моите крачки са бавни и спокойни, а нейните са два пъти по-бързи, като на някое животинче – сурикатче. (Смее се.) Много е енергична Мария, а аз съм по-спокойна. Тя също така е по-притеснителна от мен, въпреки че има повече опит като водеща. Въпреки че аз главно външно излъчвам спокойствие, а отвътре понякога и аз се раздирам от притеснение.  – Така е, по принцип Мария е дамата в нашия тандем, аз съм по-като кавалера. (Смее се.) Понякога на шега я заяждам, че тя е по-русата и е грозно слаба, въпреки че наистина е невероятна във фигурата си, а аз не съм чак толкова. – На мен по принцип ми харесва, че съм търпелива, докато Мария понякога е избухлива, но умее много точно да се изразява. Иска ми се хем да съм търпелива на моменти, хем да бъда и като нея – в точния момент да уцелвам какво да кажа. Също така щеше да е супер да можех да научавам текстовете на песните толкова бързо, както тя успява светкавично да научи текст. В моята работа това ще е от изключителна полза. – На дисциплина, каквато има при Слави, е добре човек да се научи, когато е в по-ранна възраст, защото като свикнеш на дисциплина и след това ти е по-лесно. В сегашния екип има невероятна свобода и творчество, но без тази дисциплина щеше да ми е по-трудно. За Маги винаги изпъква това, че той е приятел – не ти е шеф, а приятел и ти дава свобода. Като си творец, това е много важно. – По принцип – да, защото той е добър оратор и сигурно би бил добър политик. Друг е въпросът какви качества трябва да притежава един политик, защото това се учи и дали може човек, който не се е занимавал професионално с това, да се справи, но в България почти всичко е възможно, така че… Иначе Слави е изключително вдъхновяващ и притежава качеството да вдъхновява другите. В момента ние наистина имаме нужда от лидер, на който народът да вярва, защото след 89-та няма такъв човек. – За истината бих се борила! За друго не бих се борила, защото за здравето не можеш да се бориш, а то е най-важно. В тази тежка за мен година, в която загубих баща си (актьорът Илия Раев -б.а.) видях, че с това няма как да се бориш. Така че, най-важното и единственото е здравето, всичко друго е достъпно и постижимо от самите нас. – Колкото и банално да звучи, много вдъхновяващ пример за мен е Стив Джобс – този луд човек, съумял да бъде хем луд и ексцентричен, хем гений. ? – Ами, бих казала, че Виктор Калев си остава най-смешният човек, с когото съм работила. Имам лично приятелство от дълги години с него и го познавам още от 12-годишна, когато той идваше на уроци при баща ми. Още тогава забелязах таланта му и дори ще си призная, че гледах през шпионката на хола, докато той беше с баща ми – изключително смешен и забавен човек. – Чувството за хумор е най-важно за мен и държа човекът до мен, да отговаря на моето чувство за хумор. В приятеля ми харесвам и това, че няма комплекси и абсолютно си вярва. Той не се занимава и притеснява от факта, че съм известна, а много хора до мен не са успявали да се справят с това. Третото много важно нещо е, че ме обича такава, каквато съм. – Не, в коренно различен бранш е. Забелязала съм, че хората, които сме в шоубизнеса рядко имаме връзки с други от нашата сфера. – Бракът не е нещо важно за мен. – Както и Слави казваше преди – не може някой нормален човек да ти се завърти, а все луди – и при мен е така! (Смее се.) Отдавна не съм имала такива случки, но преди имаше един човек, който ме преследваше и година и половина все пред нас седеше и ме чакаше. Не е приятно, това е тежката част от известността. – Със сигурност не е била само една. Човек има много съдбовни срещи – не мога да кажа, че срещата ми със Слави не е била съдбовна, както и с музикантите, с които правя песни в момента, с Дончо също. – Най-необяснимата беше свързана с баща ми, защото точно когато бях под водата и просто разбрах и усетих, че е починал. Нещо ме прободе в гърдите и ме заболя и излязох с тази мисъл, че това се е случило и така и беше. – Вярвам в доброто, в позитивното мислене и в това, че трябва да отворим душата си за красивите неща, които са около нас. – Слави ни казваше – това, което не ни убива, ни прави по-силни! Все повече се убеждавам, че това е вярно, дори ще направя вметка, че и за преживяното с баща ми също важи.   Популярната певица, актриса и тв водеща Алекс Раева е родена в семейството на актьорите Илия Раев и Наталия Бардская. Прабабата на красивата изпълнителка Любов Тарновская е с руска кръв, но заради любовта решава да живее в България. По нейна линия Алекс дори е потомствена баронеса, но никога не е приемала сериозно подобни титли. От малка талантливата певица започва да развива музикалната си дарба, но големият пробив идва, след като е избрана за вокалистка в “Шоуто на Слави” заедно с Деси Добрева. Алекс остава в екипа в продължение на пет години, а след това стартира самостоятелна кариера. Двамата с DJ Дончо се превръщат в едни от най-актуалните имена на родната клубна сцена като няколко години имаха и любовен роман. Телевизионните зрители помнят Алекс и от участието й в сериала “Седем часа разлика”, а специално за в. “Труд” тя издаде, че скоро й предстоят снимки в нова българска продукция. В момента харизматичната изпълнителка е ангажирана с новия сезон на най-популярния музикален формат – “Х фактор”, на който е водеща с Мария Игнатова.", "date": "2017.10.08", "title": " Алекс Раева: Слави би бил добър политик"}
{"url": "https://trud.bg/%d0%b4%d0%b0-%d1%83%d0%bb%d0%b5%d1%81%d0%bd%d0%b8%d1%88-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%b1%d1%8e%d1%80%d0%be%d0%ba%d1%80%d0%b0%d1%82%d0%b0/", "text": "В народното творчество съществува афоризмът „като ми каже добър вечер, оглеждам се да видя къде е слънцето“. Същото важи и когато правителството заобещава да олекоти бича на всеки редови гражданин – административната тежест. Висенето по опашки в учреждения и банки, събирането на документация, попълването на ненужни декларации, обикаляне на гишета и кабинети, все с цел следване на чиновнически разпоредби. Всички тези занимания, освен че представляват анекдотно изживяване на всеки роден данъкоплатец, са изчислени и систематизирани от Световната банка, която поставя страната ни на последно място в ЕС по администриране на плащането на данъци. У нас, според изследването Doing Business от 2017 г., плащането на данъци за малка или средна фирма отнема 453 часа годишно, за сравнение в Германия същото се постига за 218 часа, а при северните ни съседи за 161. Само данъчните проверки по корпоративно облагане в България отнемат толкова време, колкото всички занимания с данъчната администрация в Естония – около 80 часа. Изоставаме с много. На този фон, в средата на септември Министерство на финансите представи редица нови регулации чрез промени в Закона за данък добавена стойност. Основната им цел е улесняване живота на бюрократите, за сметка на времето и усилията на гражданите и бизнеса. Колкото и да противоречат на заявените цели на правителството, а именно „намаляване на административната тежест“, новите регулации следват една централна политика на хазната от последните години. Ако пари не успяват да се съберат в бюджета по една или друга линия, се въвеждат рестрикции, наказания и дори нововменени задължения на данъкоплатците. С други думи – провалът на подопечените на министър Горанов се прехвърля на обикновените граждани. Класически пример от близкото минало е регулацията, която изисква от юридически лица, наемащи помещения от физически лица, да плащат данък, който техните наемодатели дължат, и след това да си го получават обратно чрез намаляване стойността на наема. Причината – на НАП е по-лесно да събира вземания от фирми, отколкото от граждани. Разбира се, плащането на чужди данъци изисква допълнително писане, хартия, работа на счетоводители. Това няма значение, защото чиновниците успяват да си прехвърлят работата върху малкия и среден бизнес. В подобен дух са новите предложения на финансовото министерство отностно куриерските фирми и акцизните стоки. Куриерите ще трябва да изискват от подателите декларации за това, че са платили акциза или бандерола на стоките, които пращат. Ако се окаже, че все пак някой е пратил подобен артикул без да плати, транспортиращата фирма ще понася наказание, освен, ако не се съгласи да „издаде“ своите клиенти и да помогне на митническите служители. Освен, че ще създават мрежа от информатори, съставена от бизнеси срещу техните клиенти, митничарите ще получат още полицейски функции -да изискват лична карта от гражданите. Нивото на държавническо мислене и създаване на политики в Министерството на финансите се простира до мерки останали отдавна в XX век. Данъци ще се събират с полицейщина, на практика с нова силова структура за тютюна и алкохола. В същия дух се предлага създаването на „черен списък“ на търговски обекти, които подлежат на запечатване и ще бъдат обявявани публично и в медиите, нещо като „враговете на хазната“. Премахва се и една от добрите практики, 5-процентната остъпка върху данъците на физически лица, подали своята декларация през интернет. Върви се към пълно премахване на позитивните работещи стимули за сметка на негативните неработещи. Черешката на тортата в предложените изменения е поредният опит да се свали таванът на кешовите плащания. След като само преди малко повече от месец стана ясно, че идеята за сваляне на тавана от 10 000 лв. на 1000 или 5000 лв. не се приема от обществеността и експертите, след като и двете предложения не минаха гласувания в парламента , опитите са подновени, за пореден път с неверни аргументи.  Първият е, че това е практиката в Европейския съюз. Бърза справка показва, че на много места в Европа изобщо няма тавани – Германия, Австрия, Великобритания, Швеция, Литва, Естония, Словения са само няколко примера. На други места, където съществуват органичения, като например Чехия и Словакия, таванът е около 15 000 евро , т.е. по-висок от нашия в момента. Обединяващото при страните с ниски кешови тавани, като Испания, Португалия и Гърция, е лошото състояние на публичните финанси. От страните с най-тежки фискални кризи ли ще черпим идеи за своето финансово законодателство? Вторият неверен аргумент е, че „не се очаква увеличение на административната тежест“ за гражданите и икономическите оператори. Изглежда вносителите не са наясно, че съхранението на средства в банка и извършването на банкови операции не става безплатно. За съжаление, самата работа с финансовите институции често прилича на среща с тежка бюрократична машина. От Министерство на финансите не се интересуват за платените банкови такси или загубеното време, важни са очакваните от тях 1,2 млн. лв. допълнителни приходи (които едва ли ще се материализират) и възможността да следят под око всяка транзакция на българските граждани. През лятото отново беше обсъждано и гласувано предложения за сваляне на тавана за кешови разплащания. Първоначалният план предвиждаше постепено намаляване първо до 5000 лв. и по-късно до 1000 лв. След сериозен публичен отпор, депутатите гласуваха да се запази сегашният размер на тавана от 10 000 лв.  За нас остава да се чудим след полицейско-митническите служби, черните списъци, декларациите и кешовите тавани , къде остава облекчаването на гражданите. Или се имат предвид едни конкретни граждани – чиновниците и политиците?", "date": "2017.10.08", "title": " Да улесниш живота на бюрократа\t\t\t"}
{"url": "https://trud.bg/%d0%ba%d0%b0%d0%ba-%d0%b4%d0%b0-%d0%bf%d0%be%d0%b8%d1%81%d0%ba%d0%b0%d0%bc%d0%b5-%d0%be%d1%82-%d1%88%d0%b5%d1%84%d0%b0-1000-%d0%bb%d0%b5%d0%b2%d0%b0-%d1%83%d0%b2%d0%b5%d0%bb%d0%b8%d1%87%d0%b5%d0%bd/", "text": "Съпругата:  – Какъв е този хаос в багажника на колата ти бе, Иване!?  – Млъкни ма! Я по-добре си погледни в чантата… Преди операция:  – Докторе, истина ли е, че ще ме оперира студент по медицина?  – Да, истина е…  – Ами ако нещо сгреши?  – Ще му пишем двойка… – Каква е новата бойна тактика на китайците?  – Да се движат на малки групи от по няколко милиона! С мъжа ми се договорихме. Един ден той ще пазарува, един ден аз. И от тогава сме така, един ден ядем, един ден пием… В претъпкан автобус :  – Господине, махнете си ръката!  Не Вие..  Не тази…  Не оттам!.. От зоопарка избягал слон.  На следващия ден в офиса на шерифа се звъни:  – Сър! В градината ми стои огромен сив плъх!!! Той къса зелки с опашката си….  – И какво прави с тях?  – Сър! Ако ви кажа, няма да повярвате… Една баба отишла на пластичен хирург и му казала:  – Докторе, да ми направиш една пластична операция.  Докторът гледал гледал и не знаел какво да направи. Решил все пак да и присади две болтчета на слепоочието и й казал:  – Колкото искаш да ти се опъва кожата, толкова пъти навивай болтчетата.  След две седмици идва бабата и вика на доктора:  – Докторе, абе появиха ми се две пъпки на брадичката.  – Ами бабо, ако продължаваш да навиваш, скоро и брада ще ти поникне – отговорил докторът… Млад лекар преглежда болен в дома му след което казва на жена му:  – Твърде късно е. С нищо не мога да помогна. Това е агония, виждате ли как са му посинели ръцете?  – Но, докторе, мъжът ми работи печатар.  – В такъв случай е извадил луд късмет! Ако не беше печатар, отдавна вече да е мъртъв. – Скъпа, днес влязох в кабинета на шефа, треснах с юмрук по бюрото му и му изкрещях да ми увеличи заплатата с 1000 лева!  – А той как реагира?  – Откъде да го знам? Той беше в командировка. След як запой някакъв пич забърсва девойка.  На сутринта момичето притеснено:  – Лелеее, как съм забравилааа – днес ще ходим с мама на гинеколог. Мама иска да знае дали съм девствена!  Пичът тъкмо бил отворил бутилка бира, за да се освести, махнал гумата изпод капачката и я сложил където трябва.  Следва преглед при доктора. Той поглежда и почва да се тресе от истеричен смях.  Майката притеснено:  – К‘во бе докторе, девствена ли е?  – Ааа, че е девствена – девствена е, ама за първи път виждам да пише и срок на годност! Между дъщеря и баща:  – Тате, може ли да те целуна?  – Нямам пари, майка ти вече ме целуна. На пазара фермер си избира кон. Продавачът го уговаря да вземе една бяла кобила:  – Това е точно това, което ти трябва. Галопира 15 мили без да спре.  – Не, няма да стане. Аз живея на десет мили от града и всеки път ще ми се налага да се връщам по пет мили пеш. Агент на недвижими имоти за пръв път в живота си решил да е честен с перспективна клиентка.  – Откъм север покрай имота минава газопровод, откъм юг граничи с фабрика за каучук, откъм изток – с пивоварна, а откъм юг – фабрика за лепила.  – Боже мой! – ахнала жената. – Звучи ужасяващо. Няма ли нещо, което да компенсира тези недостатъци?  – Има – отвърнал агентът.. – Винаги можете да определите откъде духа вятърът. В светски салон лорд се хвали с благородническия си произход. Един от присъстващите го прекъсва:  – Скоро ще кажете, че вашите деди са били и в Ноевия ковчег.  – О, не – по това време те вече са имали собствена яхта. Малко момченце отива с татко си в родилния дом, за да види майка си и новороденото си братче. Когато се доближава до креватчето, то вижда, че бебето има на ръчичката си гривна с някакъв номер.  – Татко, татко, виж! – виква детето. – Забравили са да му махнат цената! – Г-жо, Вие омъжена ли сте или мога да се надявам?  – Омъжена съм, но може да се надявате… Новият свещеник се чувства неловко по време на изповедите, затова моли по-възрастния си колега да му прави компания. След няколко изповеди старият свещеник отправя следните съвети:  – Скръсти ръце на гърдите си, подпри брадичката си с длан.  Новият свещеник изпълнява това.  – Опитай се да използваш фрази, като „Разбирам“, „Да, продължавайте“, „Как се почувствахте?“  Новият свещеник изпълнява и тези съвети.  Накрая старият свещеник казва:  – Не мислиш ли, че така е по-добре, отколкото да пляскаш по коляно и да възкликваш: „Без майтап!? И какво стана после?“", "date": "2017.10.08", "title": " Как да поискаме от шефа 1000 лева увеличение на заплатата?"}
{"url": "https://trud.bg/%d0%bc%d0%b5%d0%b4%d0%b8%d0%ba-%d1%81%d1%8a%d0%b1%d1%80%d0%b0-%d0%b0%d1%80%d0%bc%d0%b8%d1%8f-%d0%be%d1%82-%d0%bc%d0%be%d1%82%d0%be%d1%86%d0%b8%d0%ba%d0%bb%d0%b5%d1%82%d0%b8-honda/", "text": "Известният столичен патоанатом д-р Илиян Илиев, който от години е запален почитател на мотоциклетите Honda, закупи 14-ата си машина на японската марка. Медикът стана собственик на култовия модел CB 1100 RS, който съчетава класически дизайн от 70-те години с голям кръгъл фар и двойни инструменти на таблото с най-модерни технологии. Заобленият му резервоар е без шев и ръчно изработен. Двигателят е 4-цилиндров с въздушно охлаждане. Геометрията съвпада с тази на EX, с по-твърдо окачване Showa, алуминиеви 17-инчови джанти и четирибутални спирачки отпред. Спирачките са радиални Tokico с 350-милиметрови плаващи дискове и ABS в стандартното изпълнение. Д-р Илиев получи ключовете на скромно парти в шоурума „Бултрако Моторс“ на столичния булевард „Ботевградско шосе“. През лятото той си закупи и новия модел Honda Rebel 500.", "date": "2017.10.08", "title": " Медик събра армия от мотоциклети Honda"}
{"url": "https://trud.bg/%d0%ba%d0%b5%d0%b9%d1%82-%d1%83%d0%b8%d0%bd%d1%81%d0%bb%d0%b5%d1%82-%d0%be%d1%82%d0%bd%d0%be%d0%b2%d0%be-%d1%89%d0%b5-%d1%81%d0%b5-%d1%81%d0%bd%d0%b8%d0%bc%d0%b0-%d0%bf%d1%80%d0%b8-%d0%b4%d0%b6%d0%b5/", "text": "Подготвяните четири продължения на масивния мегахит „Аватар” най-накрая влязоха в продукция, а бюджетът на общия проект е близо един милиард долара. Преди дни Deadline съобщиха, че Кейт Уинслет официално се присъединява към актьорския екип и ще работи с Джеймс Камерън за първи път, 20 години след успешната си колаборация в легендарния „Титаник”. Ето какво споделя Камерън: „Кейт и аз търсим нещо да направим заедно от 20 години, откакто работихме по „Титаник”, което е едно от най-успешните сътрудничества в кариерата ми. Нямам търпение да видя как тя ще вдъхне живот на образа Ронал.“ Уинслет се присъединява към ветераните от първия филм Сам Уортингтън, Зои Салдана, Стивън Ланг, Джоел Дейвид Мур, Мат Джералд и Сигорни Уийвър, както и към другите нови попълнения Уна Чаплин и Клиф Къртис и децата Бритън Долтън, Филип Гелджо, Джейми Флатърс, Бейли Бас, Тринити Блис, Джейк Чампиън, Дуейн Еванс джу-ниър. Премиерата на „Аватар 2“ е обявена за 18 декември 2020. Останалите продължения са планирани съответно за: „Аватар 3“ – 17 декември 2021, „Аватар 4“ – 20 декември 2024 и „Аватар 5“ – 19 декември 2025.", "date": "2017.10.08", "title": " Кейт Уинслет отново ще се снима при Джеймс Камерън"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b8%d1%81%d1%82%d0%b8%d0%bd%d1%81%d0%ba%d0%b8%d1%82%d0%b5-%d0%b7%d0%b0%d0%bf%d0%bb%d0%b0%d1%85%d0%b8-%d0%bd/", "text": "Истинските опити за цензура и промяна на съдържание се правят по ъглите. Заплахите не се правят по време на интервю. Това коментира в студиото на „120 минути” по  вицепремиерът Томислав Дончев във връзка със скандалното поведение на колегата му от кабинета Валери Симеонов и депутата Антон Тодоров в телевизионно студио преди дни. „Щом скандалът е забъркан публично, най-добрият начин да се разбере кой какво е имал предвид е едно ново участие”, коментира той, като припомни, че също е работил за известно време като журналист. Дончев направи и кратка характеристика на двамата политици, които по твърде странен начин в рамките на един час два пъти направиха пред Виктор Николаев връзка между изчезването от екран на журналист и въпросите, които този журналист преди това е задавал. „Г-н Тодоров е цветен, с остър език, политически некоректен – това го казвам с известна симпатия, защото понякога си мисля, че политическата коректност ще ни убие”, каза вицепремиерът около час, след края на ултиматума, който Валери Симеонов беше поставил на медиите с искане да получи извинение от тях. Такова той не получи. „Подозирам, че за начало колегата Симеонов ще е много разсърден и гневен на всички. Много е трудно в този занаят да не бъдеш емоционален, защото има много поводи и провокации”, сподели Дончев. По думите му политиците са с „ограничени граждански права” и не могат да отвръщат на всяко нагрубяване. В тази връзка той посочи, че един път си е позволил да съди журналист (Ива Николова) за клевета: „Дори след съдебното решение удовлетворение няма, човек не се чувства по-добре”. Томислав Дончев призна, че може би е негова грешка, че е допуснал брат си да работи на публична длъжност – в общинско предприятие в Габрово. Това се превърна в основен момент от втората атака на БСП срещу ГЕРБ за шуробаджанашки назначения – след „Кумгейт” в Хасково, довел до желанието на Делян Добрев да напусне политиката. Вицепремиерът разказа, че е научил за назначението на своя брат: „Не се зарадвах много, но от друга страна, да си член на семейството ми не е професия. Ако брат ми работи в хотел – кой спи в този хотел. Ако работи във фирма, която произвежда нещо – кой купува това нещо или, недай Боже, да участва в обществени поръчки”. Дончев определи като „изключително комични” част от връзките, които БСП обяви в Габрово около неговото семейство. В същото време посочи, че е помолил брат си при предстоящото преструктуриране да не участва в новия конкурс. Той се обяви против отговарянето чрез подобни схеми за близките на дейци от БСП: „Схеми се чертаят лесно, но това издава една душевна патология. В политиката когато си добър, трябва да формулираш цел, мисленето в схеми издава друг тип – кой с кого да навържеш, да го омаскариш. В този процес няма ценност, няма идея, едни групи, едни семейства се замерят с кал. На какво прилича този политически живот? (…) В политиката морал трябва да има, защото иначе политиката се свежда до технология”.", "date": "2017.10.08", "title": " Томислав Дончев: Истинските заплахи не се правят по време на интервю\t\t\t"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%b5-%d1%84%d0%b0%d0%b2%d0%be%d1%80%d0%b8%d1%82-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be-%d0%b2-%d1%81%d0%ba%d0%b8%d1%82%d0%b5/", "text": "Банско е фаворит за домакинство на световното за юноши в алпийските ски през 2021 г. Възможно е ски курорт №1 на България да приеме първо Световната купа при мъжете, а веднага след това да посрещне и юношеския шампионат. На есенната календарна конференция на Международната федерация (ФИС) в Цюрих страната ни препотвърди и кандидатурата си за световни финали през 2023 г. Форумът обаче избра швейцарския курорт Ленцерхайде за домакин на финалната световна купа, а Банско също бе претендент. Веднага след гласуването Германската федерация предложи Швейцария да приеме надпреварата през 2021 г., а страната ни два сезона по-късно. Решението обаче бе отложено в последния момент, заради възражение по процедурата от Американската ски асоциация. През този сезон курортът по традиция посреща световни купи. От 26 до 28 януари за втори пореден път в Банско се събира елитът в сноуборда. На Бъндеришка поляна ще дойдат над 200 от най-добрите състезатели в паралелните дисциплини и в сноуборд кроса, начело с носителя на трофея за 2016-а Радослав Янков и Александра Жекова. Надпреварата ще е и генерална репетиция за зимните олимпийски игри Пьонгчанг от 9 февруари.", "date": "2017.10.08", "title": " Банско е фаворит за световно в ските"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b7%d0%b0-%d1%83%d0%bb%d1%82%d0%b8%d0%bc%d0%b0%d1%82%d1%83%d0%bc%d0%b0-%d0%bd%d0%b0-%d0%b2%d0%b0%d0%bb%d0%b5/", "text": "Не е много умно да се обявява война на медиите, аз бих избрал други изразни средства. Така зам.-председателят на ВМРО и евродепутат Ангел Джамбазки коментира пред   ултиматумът на вицепремиера Валери Симеонов към четири медии. Вчера Симеонов даде 24-часов срок на БТВ, Нова телевизия, БНТ и БНР да му се извинят, като посочи, че е обект на клеветническа кампания. „Така е преценил, така е направил, аз бих избрал други изразни средства. Симеонов е водач на партия, която е част от нашата коалиция, така че ситуацията за нас е деликатна и се въздържам от коментар. Но бих избрал други изразни средства и не е много умно да се обявява война на цялата журналистическа група в държавата“, каза Джамбазки. На въпрос дали ще загубят от тази война с медиите Джамбазки отговори: „Тя не е моя лична, аз мога да нося отговорност за моята си организация, за моя си водач. Времето ще покаже какво ще се случи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.08", "title": " Ангел Джамбазки за ултиматума на Валери Симеонов: Не е много умно да се обявява война на медиите"}
{"url": "https://trud.bg/%d0%be%d1%82%d0%b2%d0%be%d1%80%d0%b8-%d0%b2%d1%80%d0%b0%d1%82%d0%b8-%d0%bf%d0%b5%d1%82%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bd%d0%b0%d1%86%d0%b8%d0%be%d0%bd/", "text": "За пети път Свищов събра любителите на стари градски песни, за да вземат участие във Националния фестивал, носещ името на един от най-изявените бъллгарски певци на стари градски песни Георги Бейков. Като председател на журито, неговият син Никола Бейков благодари на община Свищов за усилията, които полага при реализиране на фестивала, а на всички участници за любовта с която съхраняват хубава стара градска песен. Той информира присъстващите, че тази година ще има още две награди – за най-възрастен и най-млад участник, като сподели, че идеята за това е дошла от семейство негови роднини от село Българско Сливово, които са предоставили сумата от 100 лева, за да се добави още една награда към статута на Фестивала. Журито взема решение наградите да станат две и така в тазгодишното издание непрeдвидено награди ще получат още две категории участници. След благодарствените думи на Никола Бейков, Петият Национален Фестивал за стари градски песни бе открит официално от кмета на община Свищов Генчо Генчев, който сподели, че всички учстници ще си тръгнат от Свищов с диск, на който са записани изпълнения на прочутия Георги Бейков и така част от него ще стигне до всяко кътче на нашата страната. В унисон с времето, вокална група „Ставерчанка” при НЧ „Васил Левски–1898”- с. Ставерци, даде старт на фестивала с песента „Ръми дъждец“, след което се занизаха като бисери на перлена огърлица старите градски песни…   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.08", "title": " Отвори врати петото издание на Националния Фестивал за стари градски песни „Георги Бейков“"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bd%d1%8f%d0%bc%d0%b0-%d0%b2%d0%be%d0%b9%d0%bd%d0%b0-%d0%bc%d0%b5%d0%b6%d0%b4%d1%83-%d0%b8%d0%bd%d1%81%d1%82%d0%b8%d1%82-2/", "text": "„Не сме мръднали на сантиметър от обещанията си“, заяви пред  вицепрезидентът Илияна Йотова.  Работя добре с министрите, не съм убедена, че има война на институциите, вижте например какво става в Испания. Да, има „престрелки“, но това е „наливане на масло“ в политическото недоверие на българите към институциите. Всеки месец имам поне 10 срещи с хората в страната, те са недоволни от институциите, не може за 10 години в ЕС минималната и средната заплата да е на нивото на страни, които тепърва започват такъв процес. По повод бъдещия антикорупционен орган, Йотова коментира, че механичното сливане на институции трябва да се прецени дали е добрият вариант. Идеята да има различни институции е техният взаимен контрол. Когато ги събереш под една шапка, не е ясно как ще функционира този взаимен контрол. Второ – не трябва да се изземват и преплитат дейности. Най-важно е този орган да бъде работещ, каза вицепрезидентът. Според Йотова санкциите срещу Русия имат повече политическо значение, големите компании са намерили вратички да ги избегнат, страда единствено малкият и среден бизнес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.08", "title": " Илияна Йотова: Няма война между институциите"}
{"url": "https://trud.bg/%d0%b6%d0%be%d1%80%d0%b4%d0%b8-%d0%b3%d0%be%d0%bc%d0%b5%d1%81-%d1%82%d1%80%d0%be%d1%84%d0%b5%d0%b9-%d1%81-%d0%bb%d0%b5%d0%b2%d1%81%d0%ba%d0%b8-%d1%89%d0%b5-%d0%b5-%d0%bf%d0%be-%d0%b2%d0%b0%d0%b6/", "text": "Жорди Гомес, испанската звезда на „Левски“, заяви, че спечелен трофей със „сините“ ще е по-ценен за него от спечелената ФА Къп с „Уигън“. Отличието е завоювано срещу „Манчестър Сити“ пред 86 254 зрители на стадион „Уембли“. „Може да се каже, че това е най-щастливият момент в кариерата ми – каза Гомес в предаването „Код спорт“ по ТВ+. – Беше наистина незабравим момент. Ако обаче успеем да завоюваме нещо с „Левски“, това за мен ще бъде дори по-важно от ФА Къп. „Лудогорец“ може да е доминирал през последните 5-6 години, но нашето намерение е да прекъснем тяхната хегемония. Това е и целта на нашия собственик Спас Русев.“ Бившият играч на „Барселона“ сподели, че няма търпение да участва в дербито с ЦСКА. „Като дойдох и всички ми разказаха за сблъсъка между двата клуба – добави Гомес. – Говориха как животът в целия град спира и задръстванията блокират всички артерии на София, защото дербито се играе на неутрален терен. Сблъсъкът между „сини“ и „червени“ е този месец и още сега в съблекалнята говорим за срещата. Ще играем за нашите фенове.“", "date": "2017.10.08", "title": " Жорди Гомес: Трофей с „Левски“ ще е по-важен от ФА Къп"}
{"url": "https://trud.bg/%d0%b1%d0%be%d1%8f%d0%bd-%d0%bc%d0%b0%d0%b3%d0%b4%d0%b0%d0%bb%d0%b8%d0%bd%d1%87%d0%b5%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bf%d1%80%d0%b8%d1%81%d1%82%d1%8a%d0%bf/", "text": "Не съм усетил никакви политически намеци за избора на председател на ВАС. Това заяви пред   представляващият новия ВСС Боян Магдалинчев след отказа на президента Румен Радев да подпише указ за назначението на Георги Чолаков за председател на Върховния административен съд. Магдалинчев каза, че предстои дискусия в Съвета за последващите им действия, но посочи своето мнение по въпроса:  „Според мен трябва да се пристъпи към процедура на прегласуване и ако не събере необходимото мнозинство, което според закона е минимум 17 гласа, се открива нова процедура с нови участници, в това число могат да участват и кандидатите, които са участвали в тази процедура до сега. Според мен това е процедура, която е разписана в закона по този начин. От предишния състав на ВСС има избран кандидат за председател на ВАС, внесено предложение пред президента за издаване на указ. След указа на президента, ако не постъпи повторно предложение за него, тогава вече може да се пристъпи към нова процедура. По Конституция е заложен по-сложен механизъм за конструирането на ВСС. Това не означава непременно противопоставяне по линия на представителството, излъчено от двете различни квоти – от парламентарната и от професионалната квота, смята Магдалинчев. Той беше категоричен, че не се е виждал с никой от ГЕРБ, въпреки че е номинация на партията: „Не съм се виждал с никой от тях. Не са ме изслушвали никъде. Не са ме викали никъде. Не са се обаждали никъде. Ако има нещо Борисов или Цветанов и ако е нещо официално, като условие за контакт между институциите, съм готов да се срещнем по начините и правилата, които са предвидени. Не е нормално противопоставянето. Нормално е да се води един разумен диалог, без намеса в работата на едната или другата власт. ВАС осъществява контрол за законосъобразност върху цялата администрация в страната, поради което интересът към него и към неговия бъдещ ръководител е оправдан“, обясни представляващият ВСС. За работата на новия състав на ВСС, Магдалинчев коментира: „Искрено се надявам отношенията в този ВСС да са по-различни от това, което бяха. Такава работа, каквато беше в предишния състав на Съвета, няма да е в интерес нито на магистратурата като цяло, нито за обществото, нито за отделните магистрати. Трябва да се преодолеят всякакви различия и противопоставяния в интерес на работата, която чака членовете на Съвета. Съвсем нормално е, при магистратите основно нещата протичат на принципа на различните спорове, различните позиции. 36 години вече съм съдия и това за мен е съвсем нормално. Това не означава, че различните мнения и виждания могат да бъдат основание за личностно противопоставяне на отделните членове на Съвета“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.08", "title": " Боян Магдалинчев: Трябва да се пристъпи към процедура на прегласуване на председател на ВАС"}
