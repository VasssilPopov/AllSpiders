{"url": "https://trud.bg/%d0%bf%d1%80%d0%be%d0%b5%d0%ba%d1%82%d0%b8%d1%80%d0%b0%d1%82-%d0%bf%d1%8a%d1%82%d0%b5%d0%bd-%d0%b2%d1%8a%d0%b7%d0%b5%d0%bb-%d0%b2-%d0%bf%d0%be%d0%b4%d0%bd%d0%be%d0%b6%d0%b8%d0%b5%d1%82%d0%be-%d0%bd/", "text": "Предстои техническо проектиране на Северен пътен възел във Велико Търново, който ще се намира в подножието на крепостта Трапезица. Това увери регионалният министър Николай Нанков. Изготвен е идеен проект, който е внесен в МРРБ през есента на миналата година. Северният пътен възел ще облекчи чувствително движението в старата градска част и отклони транзитния трафик между Велико Търново и Горна Оряховица. Над 4000 дневно са автомобилите между двата града. Съоръжението ще позволи и директен достъп от пътя Русе – Свиленград до крепостта Трапезица и до новия паркинг в подножеието на архитектурно-музейния резерват Царевец, по чието изграждане се работи. През тази година предстои ремонт на третокласния републикански път между селата Присово, Пчелище, Церова кория, Къпиново и Миндя. Тази добра новина също бе съобщена от Николай Нанков. Даниел Панов подчерта, че регионалният министър изпълнява поетите към жителите на Великотърновския регион. Той припомни, че през миналата година бяха ремонтирани шосетата между Ресен и Самоводене, Велико Търново и Арбанаси, предстои същото да се случи от Арбанаси към Горна Оряховица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Проектират пътен възел в подножието на крепостта Трапезица в Търново"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%bf%d0%be%d0%b5-%d0%ba%d1%8a%d0%bc-%d0%bf%d1%80%d0%b5%d0%b4%d1%81%d1%80%d0%be%d1%87%d0%b5%d0%bd-%d0%b2%d0%be%d1%82/", "text": "Италианският президент Серджо Матарела номинира за временен премиер на страната икономиста Карло Котарели, който “приел предложението с резерви”, предаде Ройтерс. Котарели, роден през 1954 г. бивш високопоставен чиновник в Международния валутен фонд, едва ли ще спечели вот на доверие в парламента и така Италия се запъти към предсрочни избори през септември или октомври. Дотук се стигна, след като Матарела отхвърли кандидата за ключовия пост министър на финансите и икономиката Паоло Савона, който по-рано е заплашвал да изтегли страната от еврозоната. “Приемането на единната валута е фундаментален избор и поставянето му под въпрос притеснява и нашите граждани, и инвеститорите у нас и в чужбина”, подчерта Матарела. Савона бе предложение на Джузепе Конте, номиниран за премиер от съюза на популисткото движение “Пет звезди” и крайнодясната “Северна лига”, които спечелиха най-много гласове на изборите на 4 март – съответно 32% и 17 на сто, и имат мнозинство в парламента. Конте върна мандата си, а лидерът на “Пет звезди” Луиджи ди Майо призова за импийчмънт на президента. Председателят на “Лига” Матео Салвини първоначално заплаши с масови протести заради “отказа” на Берлин, Париж и Брюксел за формиране на кабинет в Италия. По-късно смекчи тона и посочи, че не иска да се говори за импийчмънт на президента, но настоя за незабавни предсрочни избори. “Форца Италия” на експремиера Силвио Берлускони, доскорошен съюзник на “Северна лига”, също обяви, че няма да гласува в подкрепа на правителство на Котарели.", "date": "2018.05.28", "title": " Италия пое към предсрочен вот\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-25/", "text": "1. ПРОЕКТ НА РЕШЕНИЕ ЗА ОДОБРЯВАНЕ УЧАСТИЕТО НА РЕПУБЛИКА БЪЛГАРИЯ С НАЦИОНАЛЕН ЩАНД НА МЕЖДУНАРОДНАТА ИЗЛОЖБА ЗА ХРАНИТЕЛНИ ПРОДУКТИ, СЪСТАВКИ И ТЕХНОЛОГИИ SAUDI AGRO-FOOD, КОЯТО ЩЕ СЕ ПРОВЕДЕ ОТ 7 ДО 10 ОКТОМВРИ 2018 Г. В РИЯД, КРАЛСТВО САУДИТСКА АРАБИЯ                                                            Внася: министърът на земеделието, храните и горите 2. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА АПОРТИРАНЕТО МУ В КАПИТАЛА НА „НАЦИОНАЛНА КОМПАНИЯ ИНДУСТРИАЛНИ ЗОНИ“ ЕАД – СОФИЯ                                                                                                    Внасят: министърът на икономиката министърът на регионалното развитие и благоустройството 3. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ                                                                  Внася: министърът на транспорта, информационните технологии и съобщенията 4. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ                                                    Внася: министърът на транспорта, информационните технологии и съобщенията 5. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗДРАВЕОПАЗВАНЕТО                                                                                                                                          Внася: министърът на регионалното развитие и благоустройството 6. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ЗЛАТИЦА, СОФИЙСКА ОБЛАСТ            Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА ВАРНА, ОБЛАСТ ВАРНА                              Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА ПЕРУЩИЦА, ОБЛАСТ ПЛОВДИВ            Внася: министърът на регионалното развитие и благоустройството 9. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 27 И 28 АПРИЛ 2018 Г. В СОФИЯ                                                                                                                                                      Внася: министърът на финансите 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЕНЕРГЕТИКАТА                                                                                      Внася: министърът енергетиката 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЕНЕРГЕТИКАТА                                                                                      Внася: министърът енергетиката 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЕНЕРГИЯТА ОТ ВЪЗОБНОВЯЕМИ ИЗТОЧНИЦИ                      Внася: министърът енергетиката 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ДВИЖЕНИЕТО ПО ПЪТИЩАТА                                                      Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА РЕГИСТРАЦИЯ И КОНТРОЛ НА ЗЕМЕДЕЛСКАТА ГОРСКА ТЕХНИКА                                                                                                                                                                  Внася: министърът на земеделието, храните и горите 15. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА СТРУКТУРАТА И МИНИМАЛНАТА ЧИСЛЕНОСТ НА ИНСПЕКТОРАТИТЕ, РЕДА И НАЧИНА ЗА ОСЪЩЕСТВЯВАНЕ НА ДЕЙНОСТТА ИМ И ВЗАИМОДЕЙСТВИЕТО СЪС СПЕЦИАЛИЗИРАНИТЕ КОНТРОЛНИ ОРГАНИ                                                                                        Внася: заместник министър-председателят 16. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ №54 НА МИНИСТЕРСКИЯ СЪВЕТ ОТ 2010 Г. ЗА ПРИЕМОАНЕ НА УСТРОЙСТВЕН ПРАВИЛНИК НА МИНИСТЕРСТВОТО НА ОТБРАНАТА И ЗА ОПРЕДЕЛЯНЕ НА СТРУКТУРИ НА ПРЯКО ПОДЧИНЕНИЕ НА МИНИСТЪРА НА ОТБРАНАТА                                                                                    Внася: заместник министър-председателят по обществения ред и сигурността и министър на отбраната 17. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ИКОНОМИКАТА, ПРИЕТ С ПОСТАНОВЛЕНИЕ №447 НА МИНИСТЕРСКИЯ СЪВЕТ ОТ 2014 Г.                                                                                            Внася: министърът на икономиката АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Вижте какво ще решава Министерският съвет утре, 29 май 2018"}
{"url": "https://trud.bg/%d0%b7%d0%b0-13-%d0%b8-%d0%bf%d1%8a%d1%82-%d0%be%d0%bf%d0%b0%d1%81%d0%b5%d0%bd-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%89%d0%b5-%d1%82%d1%8a%d1%80%d0%ba%d0%b0-%d0%bd%d0%b0/", "text": "Предаден на съда от Окръжна прокуратура Варна опасен рецидивист получи 5 години затвор за грабеж на мобилен телефон от малчуган. 38-годишният Б.А. е извършил последното си престъпление през март, м.г. когато нападнал 13-годишно момче и чрез сила и заплахи изтръгнал телефона му от ръцете, докато детето пишело съобщение на майка си, съобщиха от пресцентъра на Апелативна прокуратура Варна. Подсъдимият дал плячката си в заложна къща срещу 50 лева, а на другия ден навил непознат мъж да го откупи за 55 лева. Мобилният телефон на малчугана е на стойност над 200 лв.  Извършителят на престъплението бил установен от външна охранителна камера, както и от купувача на телефона. Мъжът е осъждан досега 12 пъти, като са му налагани и ефективни наказания. В момента също се намира в затвора, където изтърпява влязла в сила присъда. Преди да извърши това деяние, той е имал друга присъда и е бил освободен от затвора на 22 септември 2015 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " За 13-и път опасен рецидивист ще търка нара\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%be%d1%82%d0%b2%d0%be%d1%80%d0%b8-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d0%b5%d0%bb%d0%b5%d0%ba%d1%82/", "text": "Активираха публично системата за електронен прием в първи клас за училищата в Свищов. Системата ще приема заявления за участие в първо класиране до 31 май включително. Кметът на община Свищов Генчо Генчев, зам.-кметът Анелия Димитрова и началник отдел „Образование“ Румяна Кузева разясниха предимствата от достъпа до системата и възможностите, които тя предоставя. В нея се влиза чрез сайта на Община Свищов – www.svishtov.bg, с избор на активен банер – “Прием първи клас”. Така родителите на бъдещите първокласници ще могат да регистрират, редактират или откажат заявления за участие в първо класиране, както и да се запознаят със заповедта за системата от правила за прием в първи клас, календарния график на дейностите и правилата за прием на първокласниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Община Свищов отвори система за електронен прием в първи клас\t\t\t"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%82%d1%80%d0%b0%d0%ba%d0%b8%d1%8f-%d0%b2-%d0%bf%d0%be%d1%81%d0%be%d0%ba%d0%b0-%d1%81%d0%be%d1%84%d0%b8%d1%8f-%d0%b2/", "text": "Временно движението се осъществява в една лента в посока София на АМ “Тракия” поради гасене на горящ автомобил в аварийната лента, съобщиха от АПИ. Автомобилът се е възпламенил на 94-ия километър на магистрала “Тракия” в района между Пловдив и Пазарджик, предаде TrafficNews.bg На мястото вече са пристигнали екипи на пожарната и полицията. Огнеборците са обезопасили автомобила, но към момента на тяхното отзоваване колата е била напълно унищожена. Все още не са ясни причините за възпламеняването на автомобила, но със сигурност той е пламнал в движение, тъй като е горял в средата на платното, където в момента са и останките му. Все още не е ясно дали има пострадали. Движението е напълно парализирано. Заради   в района на 122-километър, в която живота си загубиха мъж и жена, движението там се пропуска само в скоростна лява лента. От този район започват огромни задръствания по аутобана, като към момента движението почти е спряло заради новия инцидент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Автомобил горя на 94 км на “Тракия” в посока София"}
{"url": "https://trud.bg/%d0%b1%d0%b0%d0%b3%d0%b5%d1%80%d0%b8-%d0%bd%d0%b0-%d0%bf%d0%bb%d0%b0%d0%b6%d0%b0-%d0%b2-%d0%ba%d0%b0%d0%b2%d0%b0%d1%80%d0%bd%d0%b0/", "text": "“Днес 28.05.2018г. това е положението на плажа в Каварна! Извършва се строителство с тежка техника, което е възложено от Община Каварна!” Това алармира във фейсбук бившият кмет на града Цонко Цонев. Пред “Труд” той обясни, че тежката техника на плажа е в изпълнение на поръчка на общината за “облагородяване”. Договорът за това е сключен в началото на май, а срокът за изпълнение е бил 15 май. В момента строителството е незаконно, защото според Закона за устройство на Черноморското крайбрежие от тази дата трябва да се прекратят всякакви строежи в крайбрежната зона А по време на летния туристически сезон. Въпреки това на 16 май общинският съвет е взел решение за удължаване на срока до 15 юни, което отново е незаконно. Областният управител на Добрич го е отменил в петък. И въпреки това строителството е започнало най-вероятно на 17 май. “Ставрева нарушава ЗУЧК! Ставрева трябва да контролира нарушителите! Интересно, каква глоба ще наложи сама на себе си за незаконното строителство на плажа?”, попита Цонко Цонев наследничката си на поста Нина Ставрева. Тя би следвало да глоби себе си и да подпише наказателен акт и като глобяващ, и като глобяван, шокиран е Цонев, който за пръв път се натъква на подобен сюжет.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Багери копаят на плажа в Каварна\t\t\t"}
{"url": "https://trud.bg/%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%b7%d0%b0/", "text": "“Новият регламент за защита на личните данни е в противоречие с нашето законодателство, защото не са готови промените, които да го съгласуват с новите изисквания”, смята евродепутатът от ГЕРБ/ЕНП Емил Радев. “Въпреки че регламентът беше приет през 2016 г., нямаше достатъчно разяснителни кампании и на ниво ЕС. Тепърва стартира дебатът за предвидените промени”, допълни Радев. “Тепърва стартират и законовите промени, които трябваше да са факт, които да разяснят новите изисквания. Стигна се до там, че нашият закон си противоречи с регламента”, категоричен е евродепутатът. Той поясни, че само фирми с над 250 души трябва да назначават човек, който да отговаря за личните данни. Радев отбеляза, че така малките фирми ще бъдат облекчени. “Радвам се, че влезе в сила регламентът за защита на лични данни”, допълни евродепутатът по повод изслушването на Марк Зукърбърг. Радев обясни, че вече потребителите могат да бъдат “забравени” във виртуалното пространство. Той поясни, че Фейсбук работи по този въпрос и скоро ще изработи алгоритъм, който да осигури това.  “Ние ще имаме право да се откажем от дадени съгласия”, допълни Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Евродепутатът Емил Радев: Проектът за личните данни противоречи на законите ни\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-50-%d0%b4%d1%83%d1%88%d0%b8-%d0%b7%d0%b0%d0%bf%d0%be%d0%b4/", "text": "Екипи на турската полиция днес арестуваха 50 души, заподозрени във връзки с Фетхуллахистката терористична организация (ФЕТО), при операции в различни части на Турция, съобщи Анадолската агенция. Двадесет и двама предполагаеми поддръжници на ФЕТО бяха задържани в северозападния окръг Одрин при опит да избягат в Гърция. Силите за сигурност задържаха десет военни, заподозрени във връзки с ФЕТО, в западния окръг Маниса. Междувременно в източния окръг Агръ бяха арестувани 16 университетски преподаватели, които също са заподозрени в членство в нелегалната организация. Полицията арестува един предполагаем гюленист в окръг Османие и един – в окръг Балъкесир. Според турските власти групировката ФЕТО на живеещия в САЩ мюсюлмански проповедник Фетхуллах Гюлен стои зад опита за преврат в Турция през юли 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Турската полиция арестува 50 души, заподозрени във връзки с ФЕТО"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b8%d0%b7%d0%bf%d1%80%d0%b0%d1%82%d0%b8-%d1%81-%d0%bf%d0%be%d1%87%d0%b5%d1%82%d0%b5%d0%bd-%d0%b7%d0%bd%d0%b0%d0%ba-%d0%b3%d0%b5%d0%bd%d0%b5%d1%80%d0%b0%d0%bb%d0%bd/", "text": "Кметът на Варна Иван Портних връчи почетен знак с лента на генералния консул на Руската федерация във Варна Сергей Лукьянчук по повод завършване на дипломатическата му мисия. Събитието се проведе в Община Варна, в присъствието на председателя на Общинския съвет Тодор Балабанов и представители от консулството. „Приемете този знак като символ на сътрудничеството и развитието на традиционно добрите българо-руски взаимоотношения. За нас беше чест и удоволствие да работим с консулството през този период и доказателство за това са различните съвместни инициативи, които реализирахме. Вярвам, че ще останете истински приятел на Варна и градът ни винаги ще бъде специален за Вас“, заяви Иван Портних. “Благодаря от сърце за тази награда, защото това е оценка за моя опит, за моята работа като ръководител на дипломатическата мисия във Варна. Ние сме един братски народ и както гостите на града, така и всички граждани на Варна, виждат колко се е променил градът от началото на работата на настоящия екип на кмета. Благодаря за инициативите, които сме започнали заедно – както се казва на руски „топката от сняг се увеличава с всеки един момент”. Затова вярвам, че ще постигнем още повече”, каза Сергей Лукьянчук. Той допълни, че е в навечерието на визитата на министър-председателя на България в Русия очаква отношенията между двете държави да се задълбочават и подобряват още повече. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Варна изпрати с почетен знак генералния консул на Русия"}
{"url": "https://trud.bg/%d0%bd%d0%b0%d0%b4-600-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b1%d0%b5%d0%b7-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8/", "text": "Над 600 мигранти без документи са били задържани в Турция, съобщават източници от сигурността, цитирани от Анадолската агенция. Екипи на силите за сигурност са заловили 571 мигранти, докато патрулирали в северозападния турски окръг Одрин, е съобщил пред агенцията неназован източник. Задържаните мигранти са от Мароко, Сирия, Палестина, Алжир, Ирак, Бангладеш, Пакистан и Афганистан. Те са предадени на окръжната служба по миграцията. Отделно в южния окръг Хатай са били заловени 22-ма сирийски бежанци, които се опитвали да влязат нелегално в Турция от Сирия, каза друг източник. Дванайсет мигранти без документи за самоличност пък са били задържани в източния окръг Ван. Турция е главен маршрут на бежанците, които се опитват да се доберат до Европа, особено след началото на гражданската война в Сирия. Мнозинството от мигрантите, задържани в Турция през 2017 г., произхождат от Пакистан – около 15 хиляди души. Следват афганистанците – 12 хиляди, и сирийците – 10 хиляди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Над 600 мигранти без документи задържани в Турция"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b0%d0%bd%d0%b5%d0%b2/", "text": "Днес, 28 май 2018 г., ни напусна нашият изпълнителен председател, колега и приятел Божидар Данев, съобщиха от БСК. Българска стопанска камара – съюз на българския бизнес изгуби своя символ, човекът, който отдаде целия си живот, цялата си енергия, интелектуална и емоционална сила за изграждането на едно по-добро и по-справедливо общество. Страната ни изгуби един непримирим дух, мислещ, търсещ, виждащ напред, в бъдещето. Ние изгубихме един изключителен човек, който ни обединяваше, мотивираше и изграждаше като личности. Споменът за него ще носим завинаги в душите и сърцата си. Защото за нас Божидар Данев беше и остава преди всичко Човек! ПОКЛОН ПРЕД ПАМЕТТА МУ! Поднасяме нашите съболезнования на семейството и близките му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Почина Божидар Данев"}
{"url": "https://trud.bg/%d0%b5%d0%b4%d0%bd%d0%b0-%d0%be%d1%81%d0%bc%d0%b0-%d0%be%d1%82-%d1%82%d1%80%d1%83%d0%b4%d0%be%d1%81%d0%bf%d0%be%d1%81%d0%be%d0%b1%d0%bd%d0%b8%d1%82%d0%b5-%d0%b1%d1%8a%d0%bb%d0%b3%d0%b0%d1%80%d0%b8/", "text": "Една осма (12,5%) от българите в трудоспособна възраст (20-64 г.) живеят в друга страна членка на ЕС, сочат данни на Евростат за 2017 г., които бяха публикувани вчера. Средно за общността този процент е 3,8 при регистриран ръст на т.нар. мобилни европейци от 2,5 на сто за последните 10 години. На челно място в класацията са трудоспособните румънци, които живеят извън родината си – близо една пета или 19,7%, следвани от литовци (15%), хървати (14%), португалци (13,9%), латвийци (12,9%) и българи. На последно място е Германия с едва 1% мобилни граждани. Румъния е регистрирала и най-голям отлив на работна ръка за последните 10 г., които съвпадат с присъединяването й, заедно с България, към ЕС – 12,3 процента. България е с 8% увеличение на живеещите в чужбина трудоспособни граждани от 2007 г. насам и е на 4-то място по ръст след Латвия и Литва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Една осма от трудоспособните българи живеят в друга страна от ЕС"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-161/", "text": "ЕК предлага мерки срещу замърсяването на океана. Държавите в ЕС ще трябва да събират за рециклиране 90% от бутилките за еднократна употреба.       Това предлагат учени от БАН. Некачествено функциониращите институции спъват инвестициите у нас. С растеж на БВП от 3% България няма да догони ЕС.       Трудово-правна консултация на “Труд”.             Инициаторите на „анти“ кампанията правят гръмки твърдения без данни, без становища на специалисти – анализ на Стоян Панчев.         Бих искал синът ми да стане свободен зидар, казва Великият майстор на Обединените велики ложи на Германия Кристоф Босбах.         Скъпа е дрямката по канцелариите. Корупционните услуги не стигат, администрацията ни дължи и други – коментар на Анна Заркова.           Силует на Джордж Буш-старши. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Вижте акцентите в броя на вестник “Труд” във вторник, 29 май 2018"}
{"url": "https://trud.bg/%d0%b0%d0%ba%d1%82%d1%80%d0%b8%d1%81%d0%b0%d1%82%d0%b0-%d0%b3%d0%b0%d0%bb-%d0%b3%d0%b0%d0%b4%d0%be%d1%82-%d0%bf%d0%be%d0%bb%d1%83%d1%87%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd/", "text": "Израелската актриса Гал Гадот, станала известна с ролята си в блокбастъра “Жената чудо”, получи официално предложение да стане водеща на песенния конкурс “Евровизия”, който ще се състои следващата година в родината й, съобщиха ТАСС и ДПА. Предложението към Гадот е от израелската Обществена корпорация за радио и телевизионно разпространение. Не е ясно дали актрисата ще приеме предложението, тъй като графикът й е много натоварен, отбеляза говорителка на корпорацията. “Евровизия 2019” трябва да се състои в Израел в съответствие с правилата на конкурса, тъй като в “Евровизия 2018” в Лисабон победи песента “Toy”, изпълнена от израелската певица Нета Барзилай. Следващото издание на конкурса ще се състои в страната, която е представил тазгодишният победител в надпреварата. Израел е печелил 4 пъти конкурса “Евровизия” – през 1978 г., 1979 г., 1998 г. и 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Актрисата Гал Гадот получи предложение да бъде водеща на следващия конкурс “Евровизия”"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b4%d0%be%d0%b1%d1%80%d0%b5%d0%b2-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d1%8f%d1%82-%d0%b5-%d0%b2%d0%b5%d1%87%d0%b5-%d0%ba%d0%b0%d1%82%d0%be-%d1%81/", "text": "Избирателят е вече сезонен работник – регистрира се в различни населени места за избори. Това заяви зам.-председателят на БСП Кирил Добрев в студиото на БТВ. Според него, за да стане някой кмет на населено място, трябва да има познат в общинска администрация, за да регистрира необходимия брой избиратели. „Трябва да има и пари, за да им плати и да им организира транспорт. В Галиче единият кандидат тръгва с плюс 200 гласа – толкова са регистрирани и не живеят в тази община“, обясни той. Добрев подчерта, че са регистрирани на несъществуващи адреси или на места, където няма ток и вода, като трафопост или старо училище. „Галиче е снимка на нашата държава – как върви изборният процес в една европейска държава. Начинът, по който бяха проведени изборите, го очаква всяко населено място в страната следващата година“, каза още зам.-председателят на левицата. Той е на мнение, че моделът не се е променил от 90-те години насам – заплахи и корпоративен вот. „Преди да говорим за промени в изборния закон, трябва да си поговори за отговорността на институциите. След всички жалби, които ще пуснем, ако се докаже, че има хора, които са дошли на изборен туризъм – това е престъпление срещу политическите права на гражданите, ще има ли областен управител, който ще носи отговорност за това?“, попита Добрев. Той подчерта, че в България за честността на изборите отговарят управляващите, които не трябва да загубят изборите. „Това е абсолютен нонсенс“, категоричен е той. По неговите думи има разследване, снимки и видеоклипове от изборния ден и нарушенията, а местните са се самоорганизирали в граждански патрули, за да не допускат да гласуват хора, които не са от тяхното село. „Тогава лидерът на ГЕРБ отваря задната врата, за да влязат над 40 човека и да гласуват. Полицията просто седи и наблюдава безучастно. Най-тежко ми е, че ние живеем в държавата на уредените мачове – кой ще започне работа в държавна институция, кой ще спечели обществена поръчка, кой блок ще се санира, в зависимост от изборните резултати“, посочи той. Добрев подчерта и че общински председател на ГЕРБ е седял до 12 часа в Общинската избирателна комисия, крещял е и е тропал по масата, за да накара членовете да разпишат протокола. „Тримата членове на БСП не са пожелали да го подпишат, заради всички тези нарушения“, обясни той. „Ценко Чоков е звънял от затвора на хора от Галиче, като ги е инструктирал за изборния процес, защото две години му е присъдата и след това отново се връща. И още преди да дойдат следващите избори, там ще има Ценко Чоков отново“, каза още зам.-председателят на БСП. Според него службите имат достатъчно информация и възможности да проследят телефоните и да разберат. „Не искам да се обръщам въобще към министър Радев, защото на него затворниците му бягат, камо ли да го питам дали имат достъп до телефон“, коментира Добрев. Кирил Добрев обясни, че кандидатът на БСП за с. Беден е работил в цех, който е като учебникарски пример за корпоративен вот. „Работодателят казал на работниците си, че ако ГЕРБ не спечели, поръчките ще спрат и всички остават без работа. Тези хора се обезверяват. Тези, които отговарят за честността на изборите, са част от системата, която трябва да бъде сменена“, заяви той. Добрев посочи и че в община Макреш БСП печели със 700 на 200 гласа и благодари на областния председател Димитър Велков и на бившия председател на БСП Михаил Миков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Кирил Добрев: Избирателят е вече като сезонен работник – регистрира се за избори в различни населени места\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%be-%d1%81%d1%82%d0%b0%d0%bd%d0%b0-%d0%b2-%d1%80%d1%83%d1%81%d0%b8%d1%8f-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8-%d0%bf%d1%80%d0%b0%d1%82%d0%b5%d0%bd%d0%b8/", "text": "От началото до края на визитата на президента Радев в Русия не можах да разбера истина ли е това, което се случва. И какво по-точно се случва? Премиерът Медведев посреща Радев с новината, че в Москва очаквали скоро посещение на българския премиер Борисов. Така гласеше краткото съобщение на специалните пратеници от медиите. Как така? Знаел ли е президентът, че предстои такова събитие? Ако е изненада, защо му го казват по този начин? Това прилича на дипломатическа плесница. Ако е плесница, защо руснаците са си избрали за жертва българския президент, след като той най-малко може да бъде обвиняван за неблагополучията в нашите взаимоотношения. Силен шамар му удари и руският патриарх, когато бе у нас, като му се накара за подценяването на заслугата на Русия за нашето освобождение. Сега пък Медведев. И то в началото на едно посещение, което трябваше да възроди българо-руските отношения. Или толкова са ни намразили, че при първия удобен случай ни унижават. Имперски навици. Дали пък не е някакво нескопосано журналистическо описание на срещата? Но защо никой от българските журналисти не се изненада и не поиска обяснение? Дочакахме и срещата с Путин в Сочи. Отново същият текст- руският президент посреща българския си колега със съобщението, че очакват скоро Бойко Борисов в Москва. Минава ни мисълта, че този гаф е невъзможно да се повтори. По-вероятно е всичко да е било съгласувано между президента и премиера в София. След като Радев отвори вратата за подновяване на добрите отношения, пристига министър-председателят, за да договори конкретните действия. Както и трябва да бъде според конституционните функции на двамата първи мъже на България. И както е задължително да стане за толкова важна външнополитическа акция на страната ни. Може би това е една много добра новина. Но не би. От кратките описания на срещата оставаме с впечатление за студенина, скука и никакви конкретни договорки. Изявленията на Радев и Путин са сухи и кратки. Това говори по-скоро за провал. Провал на България, не на президента. Благодарение само на една опитна журналистка научаваме по-късно, че е имало и трета среща между двамата на четири очи, която е променила атмосферата. Дано. Другите специални пратеници не бяха поискали тази допълнителна информация. Жалкото е, че е имало нещо като съперничество между Радев и Борисов кой ще отиде пръв при Путин и затова се застъпват така близо. Освен това Радев не е било придружаван от нито един министър от кабинета на Борисов. Надцакване, вместо съгласувани действия! И това се случва в толкова отговорен момент от отношенията ни с Русия. Много, много жалко. Нима не може поне за тази цел да оставят съперничеството на заден план? Заради България, господа! Естествено, вече в България коментарите са на партийна основа, без нищо конструктивно. Но да си погледнем в нашата си журналистическа отговорност. Може би читателите не знаят, че в редакциите между репортерите има деление по ресори. Един отговаря за президентството, друг за Министерски съвет, други са за партиите поотделно и т.н. Така е удобно, но се получават и деформации в отношенията между репортерите и ресора им. Например сближаване, което пречи на критичните позиции. Или „промиване на мозъците“ им от едностранчивата информация, която получават. Така репортерите се превръщат в ретранслатори на идеи и позиции, без да ги осмислят. Превръщат се в „дръжки на микрофоните“, както ги иронизират самите политици. Една от малкото привилегии на репортерите е, че отразяват и посещенията на своите обекти в чужбина, включително на президента и премиера. Но когато тези посещения са с особена политическа важност, сложен и деликатен втори план и с неясен изход, репортерите разчитат само на краткия брифинг, който ще им направи някой от делегацията. Въпроси не се задават. Анализ не се прави. Допълнителни източници не се търсят. Ако обаче редакцията е предпочела да изпрати журналист, който познава добре материята и има авторитет, той ще отвори всяка врата, за да получи повече информация. Както е постъпила и въпросната журналистка, за която стана дума. Без нея и досега нямаше да знаем какво се е случило в Русия. И тъй като не съм сигурен дали и в този фрапантен случай институциите осъзнават, че международните ни отношения не са футболен мач, в който се прилагат всякакви прийоми на съперничеството, нека ги посъветваме скромно. По-добре е президентството да има шеф на пресцентъра, който да ръководи медийната политика на институцията. Нека премиерът не изоставя толерантната линия към президента, която следва в последно време. Дълбоко погрешно е политическите партии да гледат на външната ни политика единствено като на поле за печелене на изборни гласове. Предстоят ни редица избори, нека не подчиняваме живота си на битката за повече власт. Поне когато става дума за съдбоносни решения на страната ни.   Голяма работа е телевизията. И българските сериали, за да привлекат зрители, ангажират все повече известни от екрана лица. В един епизод сред селската идилия можеш да срещнеш и Поли Генова, чийто ангажимент в „Гласът на България“ е пред завършване, и Михаил Билалов, чиито ангажимент в „Стани богат“ спира докато трае Мондиала в Русия. Геро, Рачков и Зуека прескачат от „Като две капки…“ в „Господари на ефира“ , и приключват в реклами на „Хепи“.  Може и за евродепутати да ги поканят.", "date": "2018.05.28", "title": " Какво стана в Русия, специални пратеници?\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d0%b4%d0%b0-%d0%be%d1%81%d1%8a%d0%b7%d0%bd%d0%b0%d0%b5-%d1%87%d0%b5-%d0%bf%d1%83%d0%b1%d0%b5%d1%80%d1%82%d0%b5%d1%82%d1%8a%d1%82-%d0%b9-%d0%b5-%d0%b2%d0%b5%d1%87/", "text": "Едно от най-важните събития за нашето председателство, срещата на Съвета на ЕС в София приключи. Вниманието на българските медии логично беше съсредоточено основно към втория ден, а именно посещението на „партньорите“ от Западните Балкани. Там беше приета предавателно одобрена декларация и „приоритетна програма“ за бъдещето на отношенията ни с тези западно-балкански „партньори“. Все пак осъществяването на срещата и декларацията е положителен резултат от положените усилия. С едно изречение, на всички им стана ясно, че сватба скоро няма да има, дори и в обозримото бъдеще, но годежът остава. Просто толкова може ЕС да направи за Западните Балкани и толкова те са готови да направят за членството си в ЕС. Същинската среща на държавите-членки показа пред какви сериозни проблеми е изправен Съюзът. Ясните послания, които получихме от Вашингтон през последния месец, очертават много сериозни проблеми в бъдещите ни отношения. Обобщени, те ни поставят пред следните критични точки: В международно-политически план САЩ започват курс към самостоятелно излизане от международни споразумения и договори. Още с встъпването си в длъжност Доналд Тръмп денонсира едностранно Парижкото споразумение за климата, Транс-тихоокеанското споразумение, постави под въпрос северо-американската зона за свободна търговия NAFTA, прекрати преговорите за Транс-атлантическото споразумение, впоследствие премахна едностранно международния статут на Йерусалим, денонсира сделката с Иран. Въпреки визитите на Макрон и Меркел категорично демонстрира, че няма да координира политиката си с европейските си партньори, дори напротив. В икономически план САЩ разшириха режима на санкции срещу Русия. Освен че тези санкции влияят негативно основно на ЕС, но вече могат да се окажат под заплаха и европейските енергийни проекти, напр. „Северен поток-2“. Като алтернатива американският президент предложи на ЕС да купува втечнен американски шистов газ. Наложи мита за европейски компании за стоманата и алуминия и заплаши европейските производители на автомобили, които продават в САЩ с нови ограничения (към момента имаме гратисен период до 01.07.). Недвусмислено поставиха под заплаха от санкции европейските компании, които продължат да търгуват с Иран. Във военно-политически план: САЩ недвусмислено показаха, че ще променят отношенията си в НАТО, ако европейските страни-членки не увеличат разходите си за издръжка на НАТО до 2% от БВП. Даже в американската преса се появиха статии доколко автоматичното изпълнение на чл. 5 от договора за директна подкрепа при нападение над страна-членка не противоречи на американската Конституция. Твърди се, че такова решение трябва първо да премине през гласуване от Конгреса. Авторите се позовават на тълкувателното решение, което поставя американската Конституция над всички международно поети задължения и договори. Как изглежда всичко това за Европа, ако изпълни тези американски искания и как ще изглежда самият ЕС след това? На първо място следва да се има предвид, че в промишлените стоки ЕС и САЩ основно се конкурират за един и същ пазар- американския. Налагането на мита и нетарифни ограничения над европейските производители правят продукцията им, при еднакво технологично качество поради стандартизацията, по-скъпи и следователно измествани от пазара. ЕС не може да влияе пряко на процеса, защото това си е американската държава и те си определят законите. Остават два други механизма. На първо място, поевтиняване на производството. Това е възможно при ниски производствени разходи, главно заплати и цена на енергията. ЕС предоставя силно социално ангажирана среда към трудещите се, а оттам и високата степен на издръжка на труда. Остава евтината енергия. Преди това следва да се спомене още един резерв – научно-техническият прогрес. За него са необходими развойни предприятия и свободни пари. Тук въпросът за 2% за НАТО придобива особена тежест. В цифрово изражение от 17 трлн. БВП на ЕС това са 340 млрд. В момента ЕС дава за Вашингтонския договор 210 млрд. Евентуалното повишаване на разходите следва да е точно с 130 млрд., или 63% ?! И нека отбележим ,че от тези нови средства 40% трябва да отидат за закупуване на ново въоръжение и бойна техника, основно американско. Това са и свободните пари за технически развой и повишаване на конкурентоспособността на технологичната продукция, такава каквато основно изнася ЕС. Съществува още и хипотетичният резерв от разширяване на присъствието на технологичните европейски стоки на нов платежоспособен пазар, но такъв в региона се явява единствено Русия, с която сме в санкции и те постоянно се подновяват. Относно енергията – международните споразумения по климата (безспорно необходими), които ЕС ще продължи да спазва, а САЩ денонсираха, ще правят цената на собствените европейски енергийни източници от ТЕЦ трайно увеличаваща се. Енергетиката от АЕЦ е под мораториум в повечето западни държави, а изграждането на нови мощности е доста скъпо и дълго във времето занимание. Тук става дума за аритметика за период от една-две години. Остава единствено резерв в достъпа до евтини традиционни енергоносители. И тук влизат новите ограничения на САЩ. Санкциите срещу Иран лишават ЕС от допълнителни количества нефт и участие в разработването на новите ирански находища, което би ни направило не само купувачи, но и съдружници в продажбата му на световните пазари. Другият източник е природния газ. Санкциите срещу Русия ограничават участието на европейски компании в съвместното разработване на нови находища и намаляване себестойността на цената за европейската икономика. Специално внимание следва да се обърне на новите енергийни проекти като „Северен поток-2“. В този проект Германия видя отлична възможност, след като беше спрян „Южен поток“ не само да стане алтернативен доставчик за индустриална Европа на газ, но и за значително намаляване на енерго-издръжката на собствената си икономика, тъй като Германия съфинансира проекта на 50%. Вече открито се призна за сериозният натиск, който оказват САЩ за стопирането на проекта и замяната му с американски втечнен газ. Този продукт е приблизително 60% по-скъп от сега доставяния руски газ поради това, че се доставя през Атлантика в специално изработени танкери, втечнява се в заводи на единия бряг и се намалява налягането в терминали на другия бряг, а освен това за него пак ще е необходима нова газопреносна мрежа от пристанищата. Така ЕС ще следва да изгради сам терминалите и газопреносната мрежа, за да купува този нов атлантически продукт. САЩ предлагат да участват,, като американските банки дадат кредити. Това също е нов атлантически продукт, само че финансов. Нека отбележим, че банките това работят, предлагат си кредитите, даже и ги рекламират. С една дума това е директно дотиране на американският производител, като не забравяме, че с него ЕС е конкурент за един и същ пазар. Естествено САЩ осъзнават, че тази схема е неизгодна, но само при сегашната ситуация. Цената на газа може обаче рязко да се повиши и тогава нещата изобщо няма да изглеждат такива. Например с петролното ембарго над Иран. Да, но там става дума за петрол, да но цените на газа са обвързани с цената на петрола. Другото, което може да повиши рязко цената на газа за Европа, е нова война в Украйна и прекъсване на снабдяването по това основно трасе за Европа. Като виждаме нивото на зависимост на управляващите в Киев и вълните на национализъм там, такъв развой едва ли ще е сложен. Това е идеалната ситуация за Вашингтон така и атлантическият газ става продаваем, а и Русия не печели от високите цени. Проблемът е единствено в Русия и фактът, че тя няма да се съгласи на тази развръзка. Като изход от перспективата да бъде изолирана и изместена от европейския газов пазар, Русия ще предприеме пълномащабна и мълниеносна (възможно най-кратка по време) военна операция не само за изолиране на района на бойните действия в Източна Украйна, но и за пълен разгром на украинските въоръжени сили с категоричната смяна на властта в Киев. При такива събития САЩ не губят кой знае колко, но мащабна война в центъра на Европа за ЕС ще е пълна катастрофа с всички екстри, включително милиони бежанци. За това и виждаме спешните визити на Ангела Меркел в Сочи и многочасовите над планираното време разговори на Макрон с Путин. Европа е крайно време да осъзнае, че периодът на пубертета й е вече в миналото и трябва да поеме отговорността сама да си избира партньорите.", "date": "2018.05.28", "title": " Европа да осъзнае, че пубертетът й е вече в миналото\t\t\t"}
{"url": "https://trud.bg/%d0%b2-%d1%81%d0%bb%d0%b8%d0%b2%d0%b5%d0%bd-%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d0%bf%d0%b0%d1%86%d0%b8%d0%b5%d0%bd%d1%82-%d1%81-%d1%80%d0%b0%d0%bd%d0%b0-%d0%b2-%d0%ba%d0%be%d1%80/", "text": "Лекари от областната болница в Сливен спасиха живота на 52-годишен мъж, постъпил по спешност с прорезна рана от карбофлекс, съобщиха от лечебното заведение. Пациентът е бил транспортиран от Нова Загора. Предполага се, че е пострадал в домашни условия, докато е използвал електрическата ръчна машина с въртящ режещ диск. “Пострадалият е извадил голям късмет!”, коментираха доктори. Остриетата на металния диск са срязали само предната стена на корема, не са засегнати вътрешни органи. Това е вторият подобен случай, регистриран в областната болница в Града под Сините камъни през последните няколко години. Предишния път карбофлексът се забил в предмищницата на пациент. Човекът бил докаран заедно с електрическата машина. За щастие, и тогава тежкият инцидент е завършил благополучно за пострадалия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " В Сливен оперираха пациент с рана в корема от карбофлекс"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0%d0%bc%d0%b5%d1%80%d0%b5%d0%bd-%d0%b5-%d0%bd%d0%b0%d1%87%d0%b8%d0%bd-%d0%b4%d0%b0-%d1%81%d0%b5-%d0%b8/", "text": "Председателят на ПГ на ГЕРБ и заместник-председател на партията Цветан Цветанов в понеделник посети Дома за медико-социални грижи в град Дебелец. По време на приемна за граждани преди броени дни във Велико Търново, Цветан Цветанов пое ангажимент да съдейства на ръководството на социалното заведение, което предстои да бъде закрито в настоящия му вид. Това е планирано в изпълнение на националния план за превенция на институционализацията на децата с увреждания. Пред директора на Дома д-р Анелия Георгиева председателят на ПГ на ГЕРБ бе категоричен, че е намерен вариант, за да се използва капацитета на изградената и оборудвана материална база и способностите на квалифицирания персонал. „Дойдохме тук за да ви окуражим и да ви благодарим за изключителните грижи и за всичко това, което правите за децата. Много се радвам, че само няколко дни, след като вие поставихте този проблем, благодарение на добрата координация между ведомствата, той вече намира своето решение. Убедих се, че базата е в отлично състояние. Поздравявам ръководството за начина, по който тя се поддържа и ви  уверявам, че ние ще надграждаме това. След разговор с родителите на децата имах възможността да се убедя, че тази институция носи спокойствие и за тях”, каза Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Цветан Цветанов: Намерен е начин да се използва капацитета на детския дом в Дебелец"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b8%d0%ba%d0%be%d0%bb%d0%b0%d0%b9-%d0%bd%d0%b0%d0%bd%d0%ba%d0%be%d0%b2-%d0%bc%d0%b0%d0%b3%d0%b8%d1%81%d1%82/", "text": "Автомагистрала „Хемус“ до 2021 година ще достигне до Велико Търново. Това заяви министърът на регионалното развитие Николай Нанков в старата столица на национална дискусия за аутобана. „Вече се строят 9,3 км от Ябланица до Боаза. Отсечката Русе – Велико Търново от високоскоростния път до Свиленград може да започне вече да се строи, ако ВАС не отхвърли екооценката. Тя ще е дълга 133 км, а цената и ще е около 1,4 млрд. лева“, уточни министър Нанков. Благодарение на бъдещото строителство на АМ „Хемус“ във Велико Търново е налице засилен инвеститорски интерес. Това обяви пък кметът на старата столица Даниел Панов. „Важно  е строителството на АМ „Хемус“  да върви паралелно с изграждането на високоскоростния път Русе – Велико Търново – Свиленград и двата обекта да се разглеждат като едно цяло“, заяви Панов. Министър Нанков обяви, че до 2019 ще бъдат ремонтирани всички тунели, които са част от TNT мрежата. Той посочи, че реконструкцията ще е със средства не само от бюджета на Агенция „Пътна инфраструктура“, но и с пари, отпуснати от Министерски съвет в бъдеще. „Дано имаме преизпълнение на бюджет.Ще имаме достатъчно ресурс след като въведем и ТОЛ таксите. През тази година трябва да завърши ремонтът на двата тунела на АМ „Хемус“. Със средства от бюджета поетапно ще бъде ремонтиран тунел „Траянови врати“ на автомагистрала Тракия през тази и следващата година. Предвижда се ремонт и на тунела на обходния път в Ловеч”, обясни министър Нанков. Той допълни, че е подписан договор за цялостен ремонт на околовръстното шосе на Ловеч, който е в тежко експлоатационно състояние. Ремонтите ще се извършват с европейско финансиране. Нанков каза, че се разглежда и техническия проект за ремонта на тунел „Кривина“ на автомагистрала Струма. Министърът подчерта, че повечето от тунелите и мостовите съоръжения не са ремонтирани близо 35-40 години.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Министър Николай Нанков: Магистрала „Хемус“ до 2021 г. ще достигне до Велико Търново\t\t\t"}
{"url": "https://trud.bg/%d0%b5%d0%ba-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b7%d0%b0%d0%b1%d1%80%d0%b0%d0%bd%d0%b0-%d0%bd%d0%b0-%d1%80%d0%b5%d0%b4%d0%b8%d1%86%d0%b0-%d0%bf%d0%bb%d0%b0%d1%81%d1%82%d0%bc%d0%b0/", "text": "Европейската комисия предложи днес забрана в рамките на ЕС на редица пластмасови продукти за еднократна употреба, след които сламки, прибори за хранене, клечки за уши, като същевременно настоя повечето пластмасови бутилки да се събират до 2025 г., предаде АФП. Серията от предложения са част от стремежа на ЕС да намали пластмасовите отпадъци, които вече започнаха да се появяват в хранителната верига. „Пластмасовите отпадъци несъмнено са голям проблем и европейците трябва да действат заедно, за да се справят с него, защото в крайна сметка тези отпадъци попадат във въздуха, който дишаме, и в нашата почва, океани и храна“, заяви първият зам.-председател на ЕК Франс Тимерманс, който отговаря за устойчивото развитие. Предложената директива настоява за забрана на пластмасовите клечки за уши, прибори за хранене, коктейлни бъркалки и сламки, пръчки за балони, но не посочва крайна дата. Тези продукти вече трябва да бъдат направени от устойчиви материали, настоява планът, който трябва да бъде одобрен от 28-те членки на Съюза, за да влезе в сила. Той предвижда още страните в ЕС да ограничат използването на пластмасови кутии за храна и чаши за питиета, като стимулират алтернативи за продажба или предприемат мерки да не са безплатни. Предложението предвижда още принос на производителите на пластмасови изделия към цената за управление на отпадъците и настоява за стимули при разработка на по-малко замърсяващи алтернативи. Предлага се, например, производителите на пластмасови риболовни принадлежности да покриват разходи за събиране на отпадъци в пристанища. Планът предвижда, че страните-членки трябва да събират 90% от пластмасовите бутилки за питиета до 2025 г. чрез система за рефинансиране при предаване. Той изисква от производителите по-ясни означения за продуктите им, за да бъдат информирани потребителите колко боклук отделят. Предложенията, плюс едно направено през януари, което изисква всички пластмасови опаковки да се преработват до 2030 г., идва след решението на Китай да забрани вноса на отпадъчни продукти за рециклиране. ЕС изнася сега около половината от събраните и сортирани пластмаси, като 85% от тях отиват в Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " ЕК предлага забрана на редица пластмасови продукти за еднократна употреба"}
{"url": "https://trud.bg/%d0%b3%d0%bb%d0%be%d0%b1%d0%b8-%d0%be%d1%82-3-200-%d0%bb%d0%b2-%d0%b7%d0%b0-%d0%bc%d1%8e%d1%81%d1%8e%d0%bb%d0%bc%d0%b0%d0%bd%d1%81%d0%ba%d0%be%d1%82%d0%be-%d0%b8%d0%b7%d0%bf%d0%be%d0%b2%d0%b5%d0%b4/", "text": "Две санкции от по 1 600 лв. са наложени на „Мюсюлманско изповедание”, представлявано от главния мюфтия, заради двама турски граждани, които са работили по джамия в Търговищко без да имат регистрация в нашата Агенция по заетостта. Това става ясно от решения на Районния съд в Търговище по две жалби на мюфтийството, които са гледани в две отделни дела. Имуществените санкции са потвърдени на първа инстанция. Становището на съда може да бъде обжалвано пред Административния съд в Търговище. Турските граждани Д.А. (48 г.) и Е.Д. (45г.) са работили на новоизграждаща се джамия в село Миладиновци. Те са установени там при проверка от инспекцията по труда през ноември 2017 г. Работниците са заявили, че работят по трудов договор с турска фирма, която ги е командировала на обекта в търговищкото село. Това станало след договор за дарение, сключен между въпросната турска фирма и юридическото лице „Мюсюлманско изповедание”. По делото е установено, че то е приело на работа командировани чужденци, граждани на Турция, да извършват трудова дейност в село Миладиновци без да имат регистрация в Агенцията по заетостта. „Работник, гражданин на трета държава, командирован в България от чуждестранния му работодател за срок от три месеца в рамките на 12 месеца, може да изпълнява определени задачи без разрешение за работа въз основа на еднократна регистрация в Агенцията по заетостта”, пише в решението. Там се уточнява още, че местното лице, приемащо командирования чужденец-работник, подава в Агенцията по заетостта декларация, ведно с придружаващи документи, което не е направено. Нарушенията са по законите за трудовата миграция и за чужденците. Наложеното наказание е към минимума, определен в закона, пише в решението на съда по двата случая. Молитвеният дом в село Миладиновци е бил издигнат за срок от една година на мястото на старата джамия. Общата стойност на градежа била 80 000 лв., а средствата са били осигурени от Община Умрание, Турция и местното население в селото, което било около 200 души. 120 от тях мюсюлмани. Откриването е било на 11 май тази година. На него са присъствали главният мюфтия на мюсюлманите в България Мустафа Хаджи, заместник-главният мюфтия Ахмед Хасан, районният мюфтия на Търговище – Назиф Расимов, представители на турската община и други официални лица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Глоби от 3 200 лв. за мюсюлманското изповедание от инспекцията по труда\t\t\t"}
{"url": "https://trud.bg/%d1%87%d0%b5%d0%bb%d0%b5%d0%bd-%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5%d0%b6%d0%b4%d1%83-%d1%82%d0%b8%d1%80-%d0%b8-%d0%ba%d0%be%d0%bb%d0%b0-%d0%bd%d0%b0-%d1%82%d1%80%d0%b0/", "text": "Двама души загинаха при тежка катастрофа между тир и кола на АМ „Тракия” в близост до Пловдив, съобщи  . Пътуващ към София турски тежкотоварен автомобил е навлязъл в насрещното платно, при което се е ударил в лек автомобил. Към момента няма информация за други пострадали при инцидента. Движението се пренасочва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Челен сблъсък между тир и кола на „Тракия“, двама загинаха"}
{"url": "https://trud.bg/%d0%b8%d0%b7%d0%bf%d0%bb%d1%83%d0%b2%d0%b0%d1%85%d0%b0-12-%d0%bc%d1%8a%d1%80%d1%82%d0%b2%d0%b8-%d0%ba%d0%b0%d1%88%d0%b0%d0%bb%d0%be%d1%82%d0%b8-%d0%ba%d1%80%d0%b0%d0%b9-%d0%bd%d0%be%d0%b2%d0%b0-%d0%b7/", "text": "Новозеландските власти не могат да обяснят защо 12 кашалота са изхвърлени мъртви на западното крайбрежие, съобщи ДПА. Осем от животните са изхвърлени на брега в четвъртък край Каупоконуи на Северния остров, други три – в събота, а 12-ото – в неделя. “Мислим, че кашалотите са били мъртви, преди да бъдат изхвърлени на брега, защото се разлагаха още от първия ден – каза представител на властите – Всички са мъжки и е възможно да са от едно стадо”. В други райони на Нова Зеландия китове засядат по-често. В този район обаче броят на мъртвите морски гиганти е безпрецедентен. Никой от възрастните хора не помни подобно нещо. Местното племе маори подготвя погребението на мъртвите кашалоти, какъвто е обичаят им. Санитарните служби са взели биопсии, за да установят какво може да е довело до смъртта на кашалотите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Изплуваха 12 мъртви кашалоти край Нова Зеландия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bc%d0%b0%d0%ba%d1%80%d0%be%d0%bd-%d0%b4%d0%b0%d0%b4%d0%b5-%d1%84%d1%80%d0%b5%d0%bd%d1%81%d0%ba%d0%be-%d0%b3%d1%80%d0%b0%d0%b6%d0%b4%d0%b0%d0%bd/", "text": "Млад мигрант от Мали, спасил 4-годишно момче, висящо от балкон на 4-ия етаж в Париж, като се изкачи по фасадата на сградата с голи ръце, ще получи френско гражданство, съобщи президентът Еманюел Макрон. На Мамуду Гасама, който се срещна днес с президента Макрон,  стана популярно в социалните медии, ще бъде предложено и място в пожарникарска бригада, добави френският държавен глава. Мигрантът бе наречен герой, след като за по-малко от минута се изкачи по фасадата на сградата до балкона от който висеше момчето, и го сграбчи, докато мъж се опитваше да задържи детето от съседния апартамент. Гасама заяви пред BFMTV, че минавал наблизо, когато видял да се събира тълпа пред сграда. След това забелязал провесеното от балкона дете. „Не мислих, спасих го“, каза той. „Когато го взех в ръцете си, го попитах защо го е направил, но то не отговори“, добави 22-годишният мигрант. Парижката пожарникарска служба заяви, че при пристигането на нейни служители момчето вече било спасено. „За щастие, на място беше човек – физически способен и с кураж, за да спаси детето“, заяви неин говорител пред АФП. Родителите на момчето не били в дома си при спасяването му. Бащата е разпитан от полицията по подозрение, че оставил детето без надзор. Смята се, че майката по това време не е била в Париж, съобщават френски медии.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Вижте как Макрон даде френско гражданство на малиеца, спасил висящо от балкон дете (ВИДЕО)"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%b3%d1%80%d0%b0/", "text": "В Горна Оряховица е поредният нагледен пример как благодарение на доброто държавно и местно управление средствата от европейската солидарност достигат до всеки български гражданин.  Това заяви в Горна Оряховица председателят на ПГ на ГЕРБ и заместник-председател на партията Цветан Цветанов. Там той участва в откриването на обновения парк „Детски кът“, модернизиран със средства по Оперативна програма „Региони в растеж“. С него бяха още кметът на града инж. Добромир Добрев, регионалният министър Николай Нанков, областният управител проф. Любомира Попова и нейният заместник Детелина Борисова, както и кметът на Велико Търново Даниел Панов и народните представители от ГЕРБ-Велико Търново Клавдия Ганчева и Станислава Стоянова. Върху площ от 53 декара са изградени много нови алеи, детски и спортни площадки, зона за пикник и отдих. Направено е допълнително парково озеленяване, функционира автоматична поливна система, захранваща се с дъждовна вода, изградено е и видеонаблюдение. Обектът е реализиран по мащабния проект за обновяване на градската среда в Горна Оряховица, за което общината спечели безвъзмездно финансиране в размер на над 5.6 млн. лв. Цветан Цветанов поздрави администрацията на Горна Оряховица за положените усилия и добрата координация с МРРБ, на база на която общината реализира проекти по Оперативна програма „Региони в растеж” на стойност 19 милиона лева, от които 12 млн. лв. вече са подписани и се изпълняват. „Благодаря на министър Нанков за неговата всеотдайност и принос в реализирането на тези проекти, както и за просперитета на Великотърновска област, която ще продължи да се развива след изграждането на АМ „Хемус“ и завършването на останалите инфраструктурни проекти. Подобрената среда за живеене, подобрената образователна инфраструктура са възможни благодарение на европейската солидарност и подкрепа, която гарантира този бърз растеж във всички области и сфери“, посочи председателят на ПГ на ГЕРБ. Той благодари и на жителите на община Горна Оряховица за подкрепата, която дават на кмета си Добромир Добрев и на правителството. „Народните представители от Великотърновския избирателен район ще продължим да работим за бързото развитие на всички общини в областта“, увери присъстващите Цветанов. „Радвам се, че през своето управление кметът инж. Добрев полага много грижи за това да създаде хубави условия за най-малките. Парковете в града са обновени, облагородени са междублоковите пространства, направени са много нови детски площадки, както в Горна Оряховица, така и във всички населени места на общината“, каза още Цветан Цветанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Цветан Цветанов в Горна Оряховица: Градът е пример за добро взаимодействие между държавната и местната власт"}
{"url": "https://trud.bg/51-%d0%b3%d1%8a%d0%bb%d1%8a%d0%b1%d0%b0-%d0%bb%d0%b8%d1%82%d0%bd%d0%b0%d1%85%d0%b0-%d0%bd%d0%b0%d0%b4-%d0%bc%d0%be%d0%bd%d1%82%d0%b0%d0%bd%d0%b0-%d0%bd%d0%b0-%d1%81%d0%b2%d0%b5%d1%82%d0%b8-%d0%b4/", "text": "С тържествена света литургия, отслужена от Видинският митрополит Даниил и Неврокопския митрополит Серафим и шествие, водено от хоругви и духова музика, в Монтана започна празника на града – Свети Дух. 51 бели гълъба – символ на християнския празник, който се отбелязва на 51-ия ден след Великден, литнаха от централния площад „Жеравица” над областния град. „Днес празнува не само Монтана, цялата християнска църква отбелязва слизането на третото лица на Господа – Светия Дух. Празнуваме освоето обновление и човешката жажда за Истина. Дори всичко да притежава човек, неговата душа пак ще бъде жадна за Истина”, изрече пред множеството, изпълнило центъра на Монтана митрополит Даниил. „Зад нас е богатото историческо минало на най-старата държава в Европа и труда на поколения наши предци, градили някогашна и днешна Монтана. А ние живеем във време на промени, когато трябва да опазваме традициите си и да създаваме условия за по-добър живот, благополучие и перспективи за развитие на града ни и хората в него!”, каза на жители и гости на Монтана кметът Златко Живков. 10 делегации от побратимени градове във Франция, Германия, Русия, Полша, Словакия, Румъния и Сърбия поздравиха жителите на Монтана за деня на Свети Дух. С повечето от общините в чужбина Монтана от години реализира проекти, финансирани от еврофондовете. На сцената в центъра на града започна и Международният фолклорен фестивал, в който танци и песни на страните си ще покажат състави от Германия, Грузия, Румъния, Сърбия и Южна Корея. Над 5000 гости от страната и чужбина посрещна Монтана на тазгодишния си празник. Те разгледаха алеята на занаятите, творческата работилница на художниците от дружество „Тенец”, спортни изяви и изложби, включени в тържествената програма. Празникът на областния град в Северозапада ще приключи с концерти на Графа и духовия оркестър „Виво Монтана” и заря. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " 51 гълъба литнаха над Монтана на Свети Дух (СНИМКИ)"}
{"url": "https://trud.bg/%d0%b1%d0%be%d0%ba%d0%b0-%d1%85%d1%83%d0%bd%d0%b8%d0%be%d1%80%d1%81-%d0%b8%d0%b4%d0%b2%d0%b0-%d0%b2-%d1%81%d0%be%d1%84%d0%b8%d1%8f-%d1%81%d1%8a%d1%81-%d0%b7%d0%b2%d0%b5%d0%b7%d0%b4/", "text": "Аржентинският гранд „Бока Хуниорс“ пристига у нас с най-добрия си състав за грандиозния спектакъл „75 години Георги Аспарухов-Гунди“. За мача на 19 август на стадион „Васил Левски“ в чест на незабравимата деветка срещу „Левски“ ще излязат звездите от отбора на „бокенсес“, които този сезон спечелиха и 33-та си шампионска титла. „Броени дни преди да посрещнем за първи път в България един от най-титулуваните отбори в света, „Бока Хуниорс“, воден от най-голямата си звезда Карлос Тевес, ще се срещне с „Барселона“ в двубой за трофея „Жоан Гампер“ на стадион „Камп Ноу“ – похвалиха се от „Герена“. – Гостуването на световния гранд в София се пада и между два от мачовете им за Копа Либертадорес. За турнира, в който участват най-добрите отбори от Южна Америка и Мексико, аржентинците отново ще заложат на топ футболистите си в момента“. Освен Тевес, вкарал 280 гола в 640 срещи на клубно ниво, в София ще пристигнат и други именити играчи от тима на „Бока Хуниорс“. Такъв е Фернандо Гаго. Полузащитникът има над 120 мача за „Реал“ (Мадрид). Халфът беше купен за над 10 млн. евро от „кралския клуб“ в първите дни на 2007 година. Впоследствие игра за „Рома“ и „Валенсия“. В момента е капитан на „Бока“. Кристиан Павон пък е актуалната звезда на аржентинския колос. 22-годишното острие е желано от „Арсенал“ и „Тотнъм“. Павон ще участва и на предстоящото световно първенство в Русия, където ще си партнира с играчи като Лионел Меси, Пауло Дибала, Анхел ди Мария, Госало Игуаин и Серхио Агуеро. Двубоят в чест на Гунди ще се играе на 19 август. Билетите са вече в продажба, а цените варират от 9,57 до 194,30 лева. Снимка: Twitter", "date": "2018.05.28", "title": " „Бока Хуниорс“ идва в София със звездите"}
{"url": "https://trud.bg/18-%d1%85%d0%b8%d0%bb%d1%8f%d0%b4%d0%b8-%d0%bb%d0%b8%d1%82%d1%80%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d1%81%d0%bf%d0%b8%d1%80%d1%82-%d0%b7%d0%b0%d0%b4%d1%8a%d1%80%d0%b6%d0%b0/", "text": "18 000 литра нелегален спирт са задържали митническите служители на ГКПП Кулата. Акцизната стока е открита при проверка на товарен автомобил с българска регистрация, излизащ от страната на 25.05.2018 година и пренасящ товар, предназначен за Италия. По документи камионът превозвал 18 000 литра нетоксичен и незапалим воден разтвор AD-Blue, който се използва за намаляване на вредните емисии на дизелови двигатели на товарни автомобили. По метода „анализ на лиска” камионът е селектиран за пролъчване с рентгенова апаратура. При последвалата физическа проверка, митническите служители установяват, че стоката, обявена като воден разтвор, всъщност представлява 96-градусов етилов алкохол, който бил разпределен в 18 контейнера, всеки с вместимост 1000 литра. Акцизната стока и товарният автомобил, послужил за извършване на нарушението са задържани. Взети са проби за лабораторен анализ. Дължимият акциз за подобно количество спирт е над 190 000 лева. Предполага се, че спиртът е предназначен за производство на спиртни напитки, разпространявани в гръцките курорти. За случая е уведомена Районна прокуратура Петрич.", "date": "2018.05.28", "title": " 18 хиляди литра нелегален спирт задържаха на ГКПП-Кулата"}
{"url": "https://trud.bg/%d1%81%d0%b0%d0%bf%d1%8c%d0%be%d1%80%d0%b8-%d0%be%d1%82-%d0%bd%d0%b2%d1%83-%d0%be%d0%b1%d0%b5%d0%b7%d0%b2%d1%80%d0%b5%d0%b4%d0%b8%d1%85%d0%b0-%d0%bd%d0%b5%d0%b2%d0%b7%d1%80%d0%b8%d0%b2%d0%b5%d0%bd/", "text": "Невзривен боеприпас беше намерен в землището на горнооряховското село Стрелец. Сигнал за случая е получен в полицията в железничарския град в петък около обяд. На мястото незабавно са били изпратени полицейски екипи, които са отцепили и обезопасили района до пристигането на специализирана група по обезвреждане от НВУ «Васил Левски». След това боеприпасът е бил транспортиран на безопасно място и унищожен, чрез контролиран взрив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Сапьори от НВУ обезвредиха невзривен боеприпас край Горна Оряховица"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%bd%d0%b5-%d0%bf%d1%80%d0%b8%d0%b7%d0%bd%d0%b0%d0%b2%d0%b0%d0%bc%d0%b5-%d0%b8%d0%b7%d0%b1%d0%be%d1%80%d0%bd%d0%b8%d1%82%d0%b5-%d1%80/", "text": "Не признаваме изборните резултати в с. Галиче и с. Беден. Подаваме искове за касиране на тези избори пред българските съдилища и вярваме, че тези срамни изборни резултати, ще бъдат отменени. Това заяви на пресконференция в централата на БСП, зам.-председателят на ПГ на „БСП за България” Крум Зарков, съобщиха от прецентъра на партията. Той добави, че ще бъдат пуснати сигнали в прокуратурата срещу: Ценко Чоков, за упражняване на натиск от затвора; Стефан Терзийски – общински председател на ГЕРБ и собственик на кабелна телевизия, който е регистрирал служителите си в село Галиче, за да повлияе на резултата; Касъм Касъмов – общински председател на ДПС, който е имал неправомерни деяния; кметът на Девин, за нерегламентирана намеса в изборния процес и Георги Георгиев, директор на военен завод, който е упражнил влияние върху служителите си. „Всичко това ще бъде обобщено, преведено и изпратено на ЕК, в лицето на еврокомисарите, отговарящи за върховенството на закона и човешките права; ОССЕ, която наблюдава изборния процес у нас; Съвета на Европа; неправителствени организации, които следят политическия процес – „Трансперънси интернешънъл”, Център за изследване на демокрацията” и др. Това не може да продължава така”, отсече Крум Зарков. Народният представител се обърна към всички демократично и свободно мислещи българи с думите: „Това не е само битка между БСП и ГЕРБ. Това е битка за постиженията на демокрацията в страната. За физическата свобода на някои граждани. Това може да не се вижда от София, но цялата страна е изпъстрена с места, като с. Галиче, където хората се страхуват за хляба си и всекидневното си оцеляване. На тези, които се опитват да ни откраднат демокрацията, казваме-няма да го бъде. Няма да оставим нещата така и ще се борим до край”, заключи Зарков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Крум Зарков: Не признаваме изборните резултати в село Галиче и село Беден\t\t\t"}
{"url": "https://trud.bg/%d0%b3%d1%80%d0%b0%d0%bd%d0%b8%d1%87%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%80%d0%b5%d0%b7%d0%b5%d0%bd%d1%82%d0%b8%d1%80%d0%b0-%d0%b4%d0%b5%d0%b9%d0%bd%d0%be%d1%81%d1%82/", "text": "В рамките на програмата за отбелязване на Европейския морски ден, Регионална дирекция “Гранична полиция” – Бургас ще посрещне делегати от Федералната полиция на Германия. Участието им ще е във връзка с немското председателство на Форума на ръководителите на бреговите охрани на страните от Европейския съюз и асоциираните към Шенген страни (European Coast Guard Functions Forum – ECGFF). Предвидено е и участие на служители от Италианската брегова охрана, която ще е следващият председател на същия форум. По повод Европейския морски ден Регионална дирекция “Гранична полиция” – Бургас ще бъде домакин на мероприятия, свързани с посещението на двете делегации – организиране и провеждане на семинар под егидата на фондация “Ханс Зайдел” и презентиране на техника и технически средства за граничен контрол на морската държавна граница. На 01.06.2018 г., Международен ден на детето, от 10.30 до 13.00 ч. на пирса на Морска гара-Бургас ще акостира гранично-полицейският кораб “Обзор”. Всеки, който желае, може да се качи и да го разгледа. В залите на Морска гара ще бъде презентирана дейността на дирекцията по изпълнение на задачите, свързани с граничния контрол и сигурността на морската държавна граница на страната, която се явява и външна на Европейския съюз. Ще бъде излъчен и филм, посветен на 70-годишнината от създаването й. На близкия паркинг служители от дирекцията ще презентират специализираната техника и кучета, с които се изпълняват задачите по гранично наблюдение и проверките на ГКПП.", "date": "2018.05.28", "title": " Гранична полиция презентира дейността си по повод Европейския морски ден"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b2-%d1%81%d0%bb%d0%b8%d0%b2%d0%b5%d0%bd-%d0%b7%d0%b0-35-%d0%ba%d0%b3-%d0%bc%d0%b0%d1%80%d0%b8/", "text": "Двама мъже от Сливен са били задържани за незаконно държане на марихуана с общо тегло 3,5 кг, съобщиха от полицията в областния град. 50-годишният Д.Т. е оставен с прокурорско разпореждане за 72 часа. Приятелят му Б.А., на 42 г., е бил освободен след едно денонощие в полицейския арест. Двамата са били заловени при полицейска проверка в сливенския кв.”Клуцохор”. Патрулен екип е спрял лек автомобил “БМВ”, управляван от по-младия мъж. С него в колата е пътувал Д.Т. На задната седалка се намирала торба с 0,5 кг марихуана. По-късно при претърсвания в домовете им са били иззети още три пакета със суха листна маса от наркотичното растение с тегло около 3 кг. Процесуално-следствените действия са извършени от служителите на реда в участъците “Надежда” и “Запад”. За случая е уведомена Окръжната прокуратура. Б.А. е криминално проявен за кражби. Д.Т. имал присъда за лихварство. Криминалистите от РУ на МВР-Сливен продължават работата по случая. Води се досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Двама са задържани в Сливен за 3,5 кг марихуана"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b4%d0%b2%d0%b0-%d0%bc%d0%b8%d0%ba%d1%80%d0%be%d0%b1%d1%83%d1%81%d0%b0-%d0%bd%d0%b0-%d0%bf%d1%8a%d1%82/", "text": "Катастрофа между два микробуса затруднява движението на главния път София-Русе, предаде  . Инцидентът е станал на 11 километра преди дунавския град. В участъка в момента се извършват и ремонтни дейности. Пострадалите при катастрофата са румънски граждани, сред които и бременна жена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.28", "title": " Катастрофа между два микробуса на пътя София-Русе\t\t\t"}
