{"url": "https://trud.bg/%d1%80%d1%83%d1%81%d0%b8%d1%8f-%d0%bd%d0%b0%d0%bd%d0%b5%d1%81%d0%b5-%d0%be%d1%82%d0%b2%d0%b5%d1%82%d0%b5%d0%bd-%d1%83%d0%b4%d0%b0%d1%80-%d1%81%d0%bb%d0%b5%d0%b4-%d1%81%d0%b2%d0%b0%d0%bb%d1%8f%d0%bd/", "text": "Русия нанесе масиран удар с високоточно оръжие по района в Сирия, откъдето преносим  , при което бяха убити над 30 бойци на „Джебхат ан Нусра“, съобщи руското министерство на отбраната, цитирано от ТАСС. „По района, контролиран от терористичната групировка „Джебхат ан Нусра“, откъдето беше изстреляна ракета на преносим зенитно-ракетен комплекс по руския самолет Су-25, беше нанесен масиран удар с високоточно оръжие“, съобщава руското министерство. По данни, получени от прехващането на радиокомуникации, в резултат на удара са ликвидирани над 30 екстремисти. При полет над провинция Идлиб  . Пилотът успя да доложи, че е катапултирал в район, контролиран от бойците на „Джебхат ан Нусра“, но по-късно е загинал при бой с терористите. В момента Русия и Турция се опитват да върнат тялото на загиналия пилот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Русия нанесе ответен удар след свалянето на самолета Су-25, убити са повече от 30 терористи"}
{"url": "https://trud.bg/%d0%bc%d0%b2%d1%80-%d1%81%d0%b8%d0%bb%d0%bd%d0%b8%d1%8f%d1%82-%d0%b2%d1%8f%d1%82%d1%8a%d1%80-%d1%83%d1%81%d0%bb%d0%be%d0%b6%d0%bd%d0%b8-%d0%be%d1%81%d1%82%d0%b0%d0%bd%d0%be%d0%b2%d0%ba%d0%b0%d1%82/", "text": "В следствие на възникналия силен вятър е усложнена обстановката на територията на София и Врачанска област, съобщиха от пресцентъра на МВР. По информация на ГД „Пожарна безопасност и защита на населението“ към 16:00 ч. днес на територията на столицата са постъпили близо 50 сигнала, повечето от тях за паднали клони и дървета. Спасителни екипи работят по отстраняването им. Те се отзоваха и на съобщение за паднала метална обшивка на покрив на ул „Пиротска“ № 3. При инцидента няма пострадали хора. На територията на област Враца са постъпили 34 сигнала, а в област Монтана-7 (за гр. Берковица и гр. Вършец). По информация на спешния център във Враца има един пострадал гражданин от паднала ламарина, който е настанен в болница. По последни данни в двете области обстановката се нормализира. Има подадени и 6 сигнала за паднали дървета и затиснати три автомобила в района на Боровец. За щастие там също няма пострадали, екипи са на място за отстраняване на последствията и освобождаване на колите. Още вчера, предвид метеорологичната прогноза за очаквани силни ветрове, по нареждане на ръководството на МВР бяха разпратени до кметовете на общините указания за реакция в случай на усложнена обстановка по места.  – Ако сте в къщи, при възникване на смерч или необичайно силен вятър, изключете тока, водата и газта, затворете плътно вратите и прозорците; – Не оставайте на открито, веднага потърсете място за подслон, защото има опасност от падащи отломки от сградите и други предмети, които могат да ви наранят. Смерчът засяга най-често покривните конструкции и горните етажи; – Ако сте далеч от дома си, влезте в обществена сграда, подлез, потърсете сигурен подслон. – Ако сте на път, спрете автомобила на открито място, далеч от електропроводи, дървета и от надвиснали скални маси. Потърсете подслон! – Ако сте на полето или в планината, потърсете ниски места до отминаване на опасността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " МВР: Силният вятър усложни остановката в София и област Враца"}
{"url": "https://trud.bg/%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b0%d1%80%d1%8f%d1%82-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b8-%d0%b5%d0%b2%d1%80%d0%be%d0%b4%d0%b5/", "text": "Еврокомисарят Мария Габриел и евродепутатът Андрей Новаков ГЕРБ/ЕНП откриха първата българска програма на ЕС – ALECO. Това се случи на официална церемония в София, по време на която бе дадено началото на разяснителната кампания на инициативата за набиране на кандидати, съобщиха от пресцентъра на ГЕРБ. С бюджет от 750 000 евро, програмата A.L.E.C.O ще изпрати 120 млади предприемачи от България и ЕС в САЩ, Сингапур или Израел, в зависимост от желанието на кандидатите, като им осигури 1000 евро месечна издръжка. Освен стипендията, участниците ще получат допълнително между 600 и 800 евро финансиране за билет. Еврокомисарят Мария Габриел се обърна към бъдещите участници в програмата с призив да продължат българската идея с българска реализация и българска перспектива, за да стават все по-видими ползите от натрупания опит. „Имаме нужда от вас – новото поколение български предприемачи и индустриалци, които да дойдат тук и отново да върнем България на пътя на богатството и просперитета, защото за да имаме неща, които никога не сме имали, трябва да започнем да правим неща, които никога не сме правили“, заяви Новаков преди официалния старт на програмата. A.L.E.C.O. е първото изцяло българско предложение за програма на Европейския съюз, което бива одобрено и финансирано от ЕК. То носи името на българския писател и пътешественик Алеко Константинов, а съкращенията й в превод означават Achieve Leadership in Entrepreneurship and Cooperation Opportunities (Постигане на лидерство в предприемачеството и възможности за сътрудничество). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Еврокомисарят Мария Габриел и евродепутатът Андрей Новаков откриха първата българска програма на ЕС – ALECO"}
{"url": "https://trud.bg/%d0%bd%d0%b0%d0%b4-30-%d1%81%d0%b8%d0%b3%d0%bd%d0%b0%d0%bb%d0%b0-%d1%81%d0%b0-%d0%bf%d0%be%d1%81%d1%82%d1%8a%d0%bf%d0%b8%d0%bb%d0%b8-%d0%b2%d1%8a%d0%b2-%d0%b2%d1%80%d1%8a%d0%b7%d0%ba%d0%b0-%d1%81/", "text": "Над 30 сигнала са постъпили във връзка със силния вятър в Аварийно-спасителното звено към Столична община. Това съобщи Красимир Димитров, отговарящ за звено Аварийно-спасителни дейности към СО. „Постоянно постъпват сигнали – за паднали ламарини, част от покриви. В момента обработваме над 30 сигнала. Четири екипа работят на терен в града, като викаме и още“, обясни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Над 30 сигнала са постъпили във връзка със силния вятър в Аварийно-спасителното звено към Столична община"}
{"url": "https://trud.bg/%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d0%b8%d0%b4%d0%bb%d0%b8%d0%b1-%d0%b5-%d1%81%d0%b2%d0%b0%d0%bb%d0%b5%d0%bd-%d0%b2%d0%be%d0%b5%d0%bd%d0%b5%d0%bd-%d1%81%d0%b0%d0%bc%d0%be%d0%bb/", "text": "Опозиционните сили на режима в Дамаск са свалили военен самолет в района на град Идлиб, предава руската информационна агенция TACC, като се позовава на телевизионния канал Sky News Arabia. Съгласно разпространените данни, машината е свалена с ракета. Самолетът е руски, твърдят от базираната в Лондон Сирийска обсерватория за човешките права, като допълват, че пилотът на машината е взет в плен, предава AFP. „Бунтовнически фракции свалиха Су-25. Руският пилот се приземи с парашут, след което бе заловен“, информира Рами Абдел Рахман, директор на СОЧП. Към настоящия момент не е ясно коя точно опозиционна фракция е свалила самолета, но агенцията подчертава, че в района действат няколко такива, включително джихадистката групировка „Хаят Тахрир ал Шам“. Съгласно разпространените данни, машината е свалена с ракета. Към настоящия момент от Москва не са коментирали информацията. Според други източници по-късно бе съобщено, че пилотът е убит, при опит да бъде пленен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Сирийски бунтовници свалиха руски изтребител"}
{"url": "https://trud.bg/%d0%b2-%d0%b1%d1%83%d1%80%d0%b3%d0%b0%d1%81-%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5/", "text": "Десетки бургазлии се събраха в събота за заупокойната молитва, с която беше почетена паметта на жертвите от комунистическия режим. Тя бе отслужена пред паметника, който се намира в градинката срещу Апелативния съд в Бургас. По традиция нейни организатори са СДС, които дълги години водиха борба за създаване на паметника, както и Съюзът на репресираните от комунизма. На събитието присъстваха членът на НИС на СДС и общински съветник от Реформаторския блок Тошко Иванов, младежкият лидер на сините Дончо Златев, д-р Андрей Найденов от Съюза на репресираните, народни представители от ГЕРБ, членове на БЗНС, председателят на Дружеството на бургаските художници Митко Иванов и много граждани. Денят за почит към  жертвите е 1-ви февруари, но понеже датата е през работната седмица, Бургас го отбеляза в събота. „Има закон, който признава комунистическия режим за престъпен. Парламентарната асамблея на Европа постави знак за равенство межди фашизма, националсоциализма и комунизма, но все още в България хората се отнасят толерантно към този човеконенавистен строй. Учудваща е за мен толерантността  както по отношение на близкото минало, така и към паметниците на тоталитарния режим. Трябва да преминем този етап и да ги сложим в една експозиция, а който иска може да ходи и да им се кланя”, заяви председателят на СДС Бургас Тошко Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " В Бургас почетоха паметта на жертвите на комунизма"}
{"url": "https://trud.bg/%d0%b6%d0%b5%d0%ba%d0%be%d0%b2%d0%b0-%d0%b5-7-%d0%bc%d0%b0-%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f-%d1%81%d1%82%d0%b0%d1%80%d1%82/", "text": "Александра Жекова завърши седма в последния старт преди зимните игри в Пьонгчанг. На сноубордкрос тя остана трета в малкия финал в германския курорт Фелдберг. Състезанието спечели фаворитката Микаела Мойоли (Италия), с която българката се сблъска на предишната олимпиада Сочи 2014. Тогава Александра завърши пета, а италианката не успя да финишира.  В генералното класиране Жекова е 9-та, а лидерка е Мойоли. Сноубордистката пътува за най-престижния спортен форум в сряда заедно с най-добрия ни сноубордист Радослав Янков.  Същевременно първите ни състезатели отпътуваха за Пьонгчанг – биатлонистът Красимир Анев, състезателят на шейни Павел Ангелов и техните треньори. По традиция олимпийците ни бяха изпратени с трибагреник и плюшени лъвчета за късмет, връчени им от Илона Станева, директор „Маркетинг и реклама“ на Fibank и генерален спонсор на БОК.  Днес потегля поредната ни група за Република Корея от Терминал 2, в която е ски скачачът Владимир Зографски. Откриването на игрите е на 9 февруари, а България е представена с 21 състезатели.", "date": "2018.02.03", "title": " Жекова е 7-ма в последния старт"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%b4%d0%bd%d0%b5%d1%88%d0%bd%d0%b8%d1%8f-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d0%bf/", "text": "Десетки граждани излязоха днес на протест пред парламента против евентуалната ратификация на Истанбулската конвенция.   Сергей Станишев заяви, че следствие от дискусията, която се води относно конвенцията, показва, че ние като общество толерираме насилието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Вижте снимки от днешния протест пред Парламента против Истанбулската конвенция"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b4-%d1%80-%d0%b0%d1%82%d0%b0%d0%bd%d0%b0%d1%81-%d0%ba%d0%b0%d0%bc%d0%b1-19/", "text": "Кметът на Благоевград д-р Атанас Камбитов за поредна година ще зарадва малчуганите, пуснали своите писма в Кутията на Дядо Коледа. В традиционната иницитива с помощта на жури бяха избрани най-интересните, оригинални, топли, искрени молби, описани от децата до белобрадия старец. В негов посредник до децата ще се превъплъти кметът Камбитов, който ще изпълни детските желания на 5 февруари от 12:00 часа в 106 кабинет. Инициативата, която се провежда за пета поредна година, има за цел да насърчите въображението на децата. След като писмата биват прочетени обстойно, членове на специално сформирана комисия, отсяват най-оригиналните от тях и ги предават на кмета д-р Атанас Камбитов. И тази година, сред най-съкровените желания на децата са здраве, късмет, щастие за семейството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Кметът на Благоевград д-р Атанас Камбитов ще награди най-оригиналните писма до Дядо Коледа"}
{"url": "https://trud.bg/%d1%80%d0%b8%d0%b5%d0%ba%d0%b0-%d0%be%d0%b4%d0%be%d0%b1%d1%80%d0%b8-%d0%b1%d0%be%d0%b6%d0%b8%d0%bd%d0%be%d0%b2/", "text": "Валери Божинов си намери нов отбор. Нападателят ще продължи кариерата си в „Риека“, след като треньорският щаб остана доволен от българина. 31-годишният играч изкара кратки проби в шампиона на Хърватия по време на лагера в Португалия. Игралият за последно в „Лозана“ футболист взе участие в проверката с „Норкьопинг“ и дори реализира една от дузпите след равенството в редовното време при успеха с 6:4.  По всяка вероятност договора на Божинов ще е до края на сезона с опция за продължаване за още сезон.", "date": "2018.02.03", "title": " „Риека“ одобри Божинов"}
{"url": "https://trud.bg/%d0%bd%d0%b8%d0%bc%d1%85-%d0%b2%d1%8f%d1%82%d1%8a%d1%80%d1%8a%d1%82-%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b0-%d0%be%d1%82%d1%81%d0%bb%d0%b0%d0%b1%d0%b2%d0%b0-%d1%82%d0%b0%d0%b7%d0%b8/", "text": "Тази нощ вятърът ще започне да се ориентира от северозапад и ще отслабне. Това съобщиха от Националния институт по метеорология и хидрология (НИМХ) при БАН. Най-силен днес е бил вятърът във Враца – 32 м/сек., следван от н. Емине с 26 м/сек., София – 22 м/сек., Монтана и Кърджали – 20 м/сек., Русе – 18 м/сек. и Ловеч и Велико Търново – 17 м/сек. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " НИМХ: Вятърът започва да отслабва тази нощ"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b8-%d0%be%d1%82-%d0%bf%d0%b0%d0%b4%d0%bd%d0%b0%d0%bb%d0%b8%d1%8f-%d0%bf%d0%be%d0%ba%d1%80%d0%b8%d0%b2-%d0%bd%d0%b0-%d1%81%d1%82%d0%be/", "text": ", поради силния вятър падна покрив на оживена столична улица. За щастие няма пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Вижте снимки от падналия покрив на столичната ул. „Пиротска“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bd%d0%b5-%d1%81%d0%b5-%d0%b5-%d1%81%d1%8a%d0%b3%d0%bb%d0%b0%d1%81%d1%8f%d0%b2%d0%b0%d0%bb%d0%b0-%d0%b4%d0%b0-%d0%bf%d0%bb%d0%b0%d1%89%d0%b0-%d0%bf/", "text": "България не е изразявала позиция за увеличаване на вноската на страната за членството в Европейския съюз. Това съобщиха от Министерството на финансите. В петък  Чрез Министерството на финансите правителството заявява, че подобна позиция не е била обсъждана в нито един работен или официален формат за преговори между държавите членки и Европейската комисия. Първото предложение на ЕК за бюджета на ЕС за следващия програмен период се очаква да бъде представено през май тази година, поясняват от ведомството на Владислав Горанов. Дебатът за многогодишната финансова рамка предстои и в рамките на българското председателство на Съвета на Европейския съюз, като София ще бъде домакин на две тематични конференции на високо ниво през март и през юни.", "date": "2018.02.03", "title": " България не се е съгласявала да плаща повече на ЕС"}
{"url": "https://trud.bg/%d1%81%d0%b8%d1%82%d0%b8-%d1%81%d1%82%d0%b0%d0%bd%d0%b0-%d0%b7%d0%b0-%d1%81%d0%bc%d1%8f%d1%85-%d0%b2-%d0%b0%d0%bd%d0%b3%d0%bb%d0%b8%d1%8f/", "text": "От страшилище и абсолютен хегемон „Манчестър Сити“ стана за смях в Англия. Причината за шегите по адрес на „гражданите“ е оправдание на мениджъра Хосеп Гуардиола. Испанецът взе само 6 резерви за двубоя с „Бърнли“, завършил 1:1. Причината за това свое действие, испанецът обясни с… многото контузени и липса на достатъчно играчи.  „Можеше да вземем играч от втория отбор, но те имаха мач в петък – обясни треньорът. – Искаше ми се да имам група от 18 футболисти.“  Думите бяха приети с усмивка от Гари Невил, легенда на градския съперник „Манчестър Юнайтед“.  „Наистина се надявах Гуардиола да не отговаря на този въпрос – обясни настоящият коментатор. – Мисля, че това е някаква шега. Забравете за втория отбор, вземете някое момче от школата – да пътува с отбора, да получи екип, да седне на резервната скамейка. Това е опит.“  Повод за шеги на гърба на „Сити“ предизвика и невероятният пропуск на Рахим Стърлинг. Нападателят пропусна на празна врата от 2 метра, а това коства трите точки за лидера.  От грешната стъпка се възползва „Юнайтед“. Тимът на Жозе Моуриньо надви „Хъдърсфийлд“ с 2:0 и намали разликата с „гражданите“ на 13 точки. Алексис Санчес вкара първия си гол с екипа на „червените дяволи“, а преди това точен бе и Ромелу Лукаку.  В другите мачове: „Борнемут“ – „Стоук“ 2:1, „Брайтън“ – „Уест Хем“ 3:1, „Лестър“ – „Суонси“ 1:1, „Уест Бромич“ – „Саутхямптън“ 2:3.", "date": "2018.02.03", "title": " „Сити“ стана за смях в Англия"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d0%ba%d0%b0%d0%bf%d0%b0%d1%80%d0%b8%d1%80%d0%b0-%d1%82%d0%b8%d1%82%d0%bb%d0%b0%d1%82%d0%b0/", "text": "Осмата поредна титла за „Байерн“ (Мюнхен) в Бундеслигата е въпрос на време. Баварците сложиха ръка върху трофея след успех с 2:0 над „Майнц“. Попаденията вкараха Франк Рибери и Хамес Родригес, а успехът изстреля тима на 18 точки пред преследвачите.  Интерес преди двубоя предизвика изказването на бившия национал на Холандия Франк де Бур. Водилият за последно „Кристъл Палас“ посъветва Ариен Робен да напусне „Алианц Арена“.  „Той трябва да спре с футбола в „Байерн“ – заяви Де Бур. – Обикновено играчите се завръщат в родината си към края на кариерата. Може да изглежда добре, но обикновено нещата не изглеждат добре в една такава ситуация.“  В същото време „Шалке“ направи грешна стъпка, отстъпвайки с 1:2 на „Вердер“ у дома. В останалите срещу „Херта“ – „Хофенхайм“ 1:1, „Фрайбург“ – „Байер“ 0:0, „Волфсбург“ – „Щутгарт“ 1:1.", "date": "2018.02.03", "title": " „Байерн“ капарира титлата"}
{"url": "https://trud.bg/%d0%bd%d0%b8%d0%bd%d0%b0-%d0%be%d1%82-%d0%b2-%d0%b0%d0%b9%d1%82%d0%be%d1%81%d0%ba%d0%b8%d1%8f-%d0%b7%d0%be%d0%be%d0%bf%d0%b0%d1%80%d0%ba-%d0%bd%d0%b0%d0%b9-%d1%81%d0%b5%d1%82%d0%bd%d0%b5-%d0%b7%d0%b0/", "text": "И третата мечка в Айтоския зоопарк е заспала. Това е Нина, която доскоро излизаше от къщичката си и обикаляше край басейна, показвайки, че сън не я лови. Тогава в Айтос тръгна шегата, че будува, защото тъгува за мечок. В Айтос има три женски мечки. Мъжкар не се предвижда да вземат, защото няма място за мечетата, които евентуално ще се нароят.  Другите две женски мечки в зоокъта са Елена и Миа, които са майка и дъщеря и заспаха много по-рано.  “Зимата е мека и не очаквахме, че изобщо ще заспят, но ето- вече никоя от тях не излиза от клетката си”, коментираха от зоологическата градина. Очаква се мечките да се събудят в края на февруари.", "date": "2018.02.03", "title": " Нина от в Айтоския зоопарк най-сетне заспа\t\t\t"}
{"url": "https://trud.bg/%d0%bf%d0%b5%d1%82%d1%8a%d1%80-%d0%bf%d0%be%d0%bf%d0%b0%d0%bd%d0%b3%d0%b5%d0%bb%d0%be%d0%b2-%d1%81%d0%b5%d0%b3%d0%b0-%d0%b2%d1%81%d0%b8%d1%87%d0%ba%d0%be-%d0%b5-%d0%b2%d0%bb%d0%b0%d1%81%d1%82/", "text": "   – Чакам я, все пак е веднъж на 4 години. Няма носталгия, има спомени. Все пак съм бил на 4 олимпиади като състезател и на една като гост – в Торино 2006.  – Не само с него, братята Мер, Крижай, Венцел. Сега само Хиршер изпъква повече. Мисля, че Австрия такъв скиор няма да има още 50 години. Той е фаворит, но слаломът е много рискована дисциплина. Винаги може да не завършиш. В тениса, например, ако загубиш финала, в най-лошия случай си втори.  – Не може да се сравнява карането за удоволствие с пътуванията и състезанията. Сменяш държави, учиш нови писти, търсиш места за тренировки. Правили сме по 9 тренировки на седмица през лятото.  – Да. Тогава нямахме такива коли като сега, бяхме с руски. Никой не го интересуваше с какво самочувствие пресичаш границата. В началото отстъпвахме и като екипировка, но когато дойдоха първите резултати, се намериха и фирми, които ни даваха по-модерни ски, по една кола.  – Сегашните скиори са много далеч от нашите резултати. Български скиор в първите 30 в някоя дисциплина ще бъде успех. Но от друга страна българинът гледа какво си взел, а не какво си дал. Това ни е манталитетът. А резултатът идва от това какво си дал. Нищо, че ние карахме за жълти стотинки. Сега имат спонсори, но поколението е много по-разглезено. От друга страна преди, независимо, че е било социализъм или комунизъм, се обръщаше много голямо внимание на спорта. Сега всичко е политика. Това не ми харесва. Всичко опира до власт и пари. Но на оня свят никой не носи нищо със себе си.  – Не. Стратегията ни беше да съм в топ 15 на Световната купа и да съм в шестицата на олимпиада. Два пъти бях много близо до бронзов медал, на 30-40 стотни. Но така се развиха събитията, много хора не завършиха преди мен и малко се притесних.  – Гледаха ни странно, питаха ни дали имаме планини в България. Майтапехме се. Бяха много впечатлени, че от държава без никакви традиции идва скиор от световна класа. А сега ме уважават много.  – Да, ние и сестри Малееви и Юлия Берберян. Те са малко по-млади от мен. Много хора смятаха, че баща ми ми казва нещо повече, отколкото на другите състезатели, което не беше вярно. Той по начало не беше такъв човек. От 3-годишен съм стъпил на ски и той ми предаваше интересни уроци. Учех вратите наизуст. И досега имам много добра зрителна памет, помня много добре цифри и телефонни номера. Той си беше решил да ме прави скиор от световна класа и така и стана.  – Никога не ме е питал дали искам да играя футбол или да стана баскетболист. И сега като има ски състезание, не го пропускам. Ние сме си скиорска фамилия.  – Никога не съм мразил ските, но много пъти в края на сезона наистина съм бил много уморен. За 4-5 месеца правехме по 60 състезания – Световна купа, Европейска, републиканско. Не знам дали сега правят по толкова.  – Никога не съм имал намерение да ги правя състезателки, тъй като спортът е много тежък. Разбрахме се да си карат за удоволствие и да учат. Едната е в Холандия, другата в София.  – Има шансове, да. Той малко трябва да коригира формата си и спокойно може да вземе медал. Много е трудно, има силни състезатели от много страни, но ще видим.  – Имаше няколко кандидатури. Първият път бях в делегацията. Тогава бяхме първи на първия тур, но това е като да водиш с 20 стотни на междинното време. След това французите имаха 15 гласа повече от нас и накрая спечелиха те. Но без да съм бил песимист, щеше да ми е много странно, ако бяхме спечелили. Надявах се да стане някакво чудо, но дълбоко в себе си бях убеден, че няма да стане.  – Тогава се контузих и ми извадиха далака. Бях на 29 години. Това ми повлия на ранглистата и с баща ми решихме да се отказваме, защото вече не бях в топ 10 или топ 15. Но по принцип можеше. На 32 години. Ако всичко беше наред, можеше и да карам. Но така е било писано.  – Боровец, тъй като на Витоша малко трудно можеше да се направи мъжко спускане – финалът трябва да е в Кремиковци.  – Навсякъде ще има противници на всичко. Аз съм „за“ кабинката в Банско, но няма смисъл да се правят толкова много хотели, които после да фалират. Иначе лифтове са необходими и в Боровец, и в Пампорово, и в Банско.", "date": "2018.02.03", "title": " Петър Попангелов:  Сега всичко  е власт и пари.  Не ми харесва!"}
{"url": "https://trud.bg/%d0%b5%d0%b2%d0%b0-%d0%bd%d0%b0%d0%b9%d0%b4%d0%b5%d0%bd%d0%be%d0%b2%d0%b0-%d0%be%d1%82-%d1%82%d0%be%d0%bd%d0%b8%d0%ba%d0%b0-%d0%bf%d1%80%d0%b5%d0%b4-%d1%82%d1%80%d1%83%d0%b4/", "text": " – Концертът ще е на 14-и април в зала „Арена Армеец“ с филхармонията на Националното радио. Аз лично съм в еуфория, защото трябва да се пеят песни отпреди 30 години. Трябва например да изпълня песента „Амфора“, която съм я пяла пред 48 години, на Найден Андреев. Но общо взето, гледам да се справям. Ние сме луди глави, решихме за концерта, направихме го, а и в края на краищата като гледам как ни оредяват редичките, това трябва да се случи. Концертът всъщност е за „45 години „Тоника“ и 35 години „Домино“. Ще имаме и гости. Разбира се, маестро Диомов, без него няма как, той е в основата на абсолютно всичко. Той е фундаментът на старата „Тоника“, от която се нароихме много. Дори и сега, тройката която сме. „Тоника Домини“- аз, Краси и Вили Гюлмезови. Те не само са ми приятели, имали сме страхотен живот заедно, когато сме работили заедно. Те бяха деца двамата. Пред нас се ожениха. Не само са ми приятели, но те са и моето семейство. Нели Рангелова също ще ни е гост, с нея много дълго време сме работили, с нея и с Тодор Колев. Веско Маринов също ще ни гостува, а от младите и много талантливи ще са Мария Илиева, Любо Киров, Марияна Попова. Освен самостоятелни, те ще пеят и песни на „Тоника“. Ще има трима вокалисти. Ще пеем „Как си отивате приятели“, „Прозорецът, който свети“ и още много други песни.  – Да, аз съм на Гого и ще си остана „Ева на Гого“. Ако беше обратното, щеше да си остане „Гого на Ева“. Колкото времето минава, толкова по-тежко ми става за загубата на Гого. Как се промени животът ми след него? Как…Без него аз съм половин човек. Защото ние двамата бяхме един организъм. Сега все едно половината съм отрязана. Но благодарение на Краси и Вили, на Господ и на семейството ми , на сина ми, успявам все още по някакъв начин да се справя.  – Когато се връщам назад, мога да кажа, че в основата на всичко беше Стефан Диомов. Аз бях първата солистка на тогава „Оркестър Тоника“. Аз и Гого всъщност бяхме първи в „Тоника“. После дойдоха Сийчето, Яким, Хари и след това нашият Иван, Бог да го прости и него. Така че ние на този концерт ще поменем Гого и Иван, защото просто искам само да си представя, ако те сега двамата бяха с нас- щеше да бъде нещо уникално. Но аз винаги съм усещала, че когато правим концерти – че те са до нас. В старата „Тоника“ имахме невероятни отношения, много хубави. Сийчето беше на 16-17 години, аз съм била на 18, карала съм 19. Работехме много. Диомов, той е суперперфекционист, страхотен работар, той ни научи всички да бъдем работари. Работехме по 12-14 часа, аз бях студентка и пътувах непрекъснато. В петък – слизам от влака и в събота рано- рано сутринта съм на репетиция, така цялата неделя и вечерта – с вечерния влак потеглям за София. Това е било в продължение на много дълго време, за да се получи тази невероятна група, наистина уникална група, защото тя е фундамент на абсолютно всичко, което се е случило след това.  – С много голямо уважение към тези деца, пеят прекрасно. Той се грижи много добре за тях, имат прекрасни отношения и аз много се радвам за него, защото той е артист по душа, не може да спре. Имам чувството, че дори когато спи и сънува какво трябва да направи. Просто като някакъв свредел е, да е жив и здрав дълги години. Той много талантлив човек.  – Седнахме с Гого вкъщи, помислихме малко и я нахвърлихме. Аз попитах: „Искаш ли тук да извикам високо?“ (тогава все още можех да вземам ми на втора октава) „Да извикам : Спомени, спомени идват, отлитат“ и Гого казва:“Стари прятели от минали дни“. И то стана, и на следващия ден отидохме в радиото и я записахме. После тя беше записана с други гласове на други колеги и така…  – „В морето риба няма“ – тя е на Гого. Тази песен беше написана, когато аз бях наказана и вече не можех да бъда в София, прибрах се, а Гого трябваше да пее там сам. Песента е с негов текст и впоследствие Иван Ненков го преправи. Въобще не сме го мислили, че ще стане пророческо едва ли не. Както не сме го мислили нашият двоен албум с Гого, като песните вътре, които са пророчески. Кой можеше да знае, че всичко което сме изпели в него ще се случи. Така, че това може свише по някакъв начин да ни е дошло, нямам никаква идея, не мога да кажа. А песните в албума ни са „Няма път назад“, „Прегърни ме“, „Виновна“…страшно много песни са. Тогава категорично заявих, че това ще е нашият пръв и последен албум и така и стана.  – Защото такова е световното течение, такава е световната култура в момента. Пишат една песен, днеска е хит, на другия ден я няма. Това се нарича печалбарство, но не на децата, които я пеят и на хората, а на тези, които ги създават песните. Затова няма какво да се сърдим на децата, тук има много талантливи и те искат да направят кариера, само че е много по-трудно за тях, защото песните им не са мелодични наистина. При Графа се получава, при Любо Киров се получава, при Мария Илиева и Марияна Попова. Но при по- младичките не се получава. Ето, казват за тоя Бобо, че е рапър. А ако знаете каква бленда има това дете. Аз понеже съм ценител на такива гласове, разпознаваеми… Не да не можеш да разпознаеш кой пее. А той е с много типичен тембър.  – Като се обърна назад, виждам само хубави неща. Прекрасното, което направихме – „Тоника“, после „Домино“, прекрасното нещо, което правим сега, въпреки, че ни е трудно, но ние се стараем, правим нещо. Прекрасните песни, които Диомов написа за „Тоника СВ“. Ето сега, новата група пее изключително мелодични песни, личи си старият майсторлък. Хората могат да ги запаметят с мелодиите и текстовете. А не някакви текстове, които не стават за слушане и трябва да имат 12 червено.  – Да не се вземаш много насериозно, това е важното. Вземеш ли се насериозно, и става много страшно. Започваш да грешиш. Много насериозно се бяхме взели като бяхме 17-годишни и имахме много почитатели. Тогава естествено, че литваш, но те сепва едно приземяване. Както казваше Тодор Живков (макар да ми е смешно): „приземяване, приземяване“. Човек с годините помъдрява. Аз съм една голяма късметлийка, че така ми се стече животът, че бях и все още съм част от всичко това. Ние, когато сме на сцената си вършим работата и нашата работа е да дадем любов и да получим любов. След като слезем от сцената, говоря за себе си, не може да се мисли, че аз съм по-различна. Аз съм си тука, вкъщи, в Айтос, гледам болната си майка, гледам си семейството. Той, синът ми даже не е в България в момента. Дори сега съм доста натоварена, внучката си не мога да видя, утре се надявам да я прегърна и да я нацелувам. Мъдростта наистина идва с годините, но това не значи, че си остарял. Е, визуално и да си остарял, душата ти остава млада. Но когато ти душата ти е наранена и то много болезнено, животът ми минава – все едно всеки момент ще се отвори вратата и той, Гого, ще влезе…  – Запознахме се в Транспортната школа, точно бях завършила гимназия. Понеже не можах да си издържа изпита по математика, първата година не кандидатствах в Консерваторията, защото трябваше да се явявам на поправителен. Тогава Диомов доведе Гого в школата. Той и още момчета имаха група – „Корали“, от Химическия техникум, който той е завършил. Оттам той имаше страхотни приятели, които до ден днешен боледуват за него. И фактически още като се видяхме двамата, нещо се случи. Същата вечер се събрахме, беше 23 септември, никога няма да го забравя. Понеже дядо ми имаше къща тук, в Бургас, често оставах, при братовчедките ми. Баща ми много не ме пускаше, но в крайна сметка оставах. За да се срещаме с Гого, скачах през прозореца. Те ми пускаха стол по-късно, когато се връщах и им чуках на прозореца. Така се качвах обратно и както се казва никой „ни чул, ни видял”. Но същата вечер, когато се видяхме в школата, Гого ме изпрати на гарата. И докато се усетя, ме целуна. И като се тръгна на един път….На едни влакове, самолети, кораби и какво ли още не. И така цял живот. Ние сме заедно от 1970-та година. Две години бяхме гаджета, неразделни, след това станахме годеници и на 18-ти ноември се оженихме. Ако той не беше починал, сега щяхме да направим 48 години заедно.  – Тя си пее тайно от мен, но мисля, че е само за удоволствие. Синът ми също пее страхотно, но ние с баща му решихме, че двама певци в къщата са достатъчни. А Ева сме я оставили сама да си избира. Тя е на 12 години, тепърва има да избира.  – Живея много затворено, по обясними причини. Но при срещите ми с хората, ми се струва, че като че ли не са така задружни, както бяха едно време. Като че ли има много завист, много меркантилност. А може и с 2, и с 200 да се живее, и не на всяка цена. Всичко се случва в живота, можеш да останеш без работа, без пари. Но може да се хванеш нещо друго да правиш. Никаква срамна работа няма. Срамно е да се краде и да се лъже, това е срамно. И да се завижда също е много срамно. За мен прошката е най- голямото нещо. Прошката и любовта.  – Смазана съм от мъка. Чухме се с Диомов- той също. Трябва да пътувам за репетиция в София, а нямам сили да тръгна. Ние сме смазани и на толкова хиляди километри нямаме с какво друго да u помогнем, освен с това, че много я обичаме.  – Вярвам в Светата Троица – Бог, Син и Светия Дух. Вярвам в задгробния живот, вярвам в ангелите, които ни пазят. Вярвам, че има и тъмна сила. Но вярвам в доброто. Че човек продължава да живее и важно е какво добро ще направи тук.  Ние всички сме грешни. Не може да бъде безгрешен. Въпросът е навреме да усеща и да съумее да се извини, и да прости, да прости дори и непростимите неща. Защото има кой да съди, той е един. Ние нямаме право да съдим никого.", "date": "2018.02.03", "title": " Ева Найденова от „Тоника“ пред „Труд“: Чакам всеки момент вратата да се отвори и да влезе Гого…"}
{"url": "https://trud.bg/%d0%b7%d0%b0-%d0%b2%d1%80%d1%8a%d0%b7%d0%ba%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%bd%d0%b0%d1%88%d0%b8%d1%82%d0%b5-%d0%b5%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b8-%d0%ba/", "text": "Каква е връзката между образованите български емигранти и кукумявките? Ако не знаете, значи не сте запознати с най-новия проект за разрешаване на кризата с работната ръка у нас. Проектът е прост и някои го намират за гениален, тъй като вярват, че всичко гениално е просто, макар че не всичко просто е гениално. Той е хрумнал на вицепремиера Томислав Дончев случайно – така, както на Нютон му е хрумнал законът за гравитацията, когато му паднала ябълка на главата. Случайното събитие, което провокирало господин Дончев, било участието му в ежегодната среща на правителството с бизнеса. На тая среща работодатели се оплакали, че младите и читавите хора са избягали от България и няма свястни работници за техните предприятия. Като чул това, вицепремиерът се сетил веднага: квалифицирани работници ще има, ако се върнат „високообразованите българи“ от чужбина, а те ще се върнат, ако им дадем жилища без пари. Какви жилища? Той обяснил: „В някои райони на страната ние имаме огромен потенциал от неизползвани жилища, които са необитаеми, не можем даже да открием собствениците им, за да ги накараме да си платят данъците. Това би могло да бъде част от стимулите (за завръщането на квалифицираните) – настаняване в такова ремонтирано жилище”.  Супер. Ще боядисаме, значи, някои от опустелите къщи в селата и гарсониерите в изоставените панелни квартали, и ще кажем: „Моля, заповядайте, скъпи наши образовани сънародници, настанявайте се тук безплатно и си правете в свободното време деца – защо да гнездят само кукумявки по таваните?“ Вицепремиерът изнесе статистически данни: 25 000 души годишно напускат родината, половината не се завръщат никога, а другите след известно време си идват. И очерта проекта си в по-близка перспектива:  „На нас ни трябва вече – вика – детайлен скрининг на всичките случаи!“ Скрининг? Ще рече – да изясним причините. Просто като фасул. В интернет си пише всичко:  „Емиграцията (от латински-migrare) е напускане на една страна и заселване в друга, причинено от някаква отрицателна промяна в живота – природна, военна, икономическа, политическа. За нея има два фактора: „привличащи“ и „отблъскващи“ човека от дадената страна.“ Описани са и отблъскващите от България фактори, а именно –  в сравнение с обитателите на другите европейски държави българите са (според Евростат) най-бедни, с най-ниски пенсии и заплати, с най-висока смъртност и най-ниска раждаемост, с най-мръсен въздух, с най-лоши храни, с най-стари коли, с най-висока алокохолна зависимост и най-честа употреба на наркотици в училище, най-недоволни и невярващи в институциите, с най-ниски резултати в борбата с корупцията. А факторите, привличащи към България – те какви са? Тях господин Дончев по-трудно ще ги намери с търсачката на Гугъл. Да се опитаме ние да му ги „скринингираме“. Привличащо за нашите изселници, разбира се, е неговото предложение за жилища на вересия. Но кой знае защо ни се струва, че то ще привлече най-вече тия, които и без туй чат-пат ги забират с жандармерия от френските и испанските мигрантски гета, товарят ги на самолети и ги връщат у нас, защото цапат там, проституират, просят и крадат. Вероятно не безплатните нощувки по места, заети в момента от кукумявките, ще привлекат у нас ония български младежи, изучили се в най-престижните университети на ЕС и САЩ, защитили докторати, стажуващи в мултинационални компании, работещи в елитни здравни заведения, в евросъда или в неправителствени организации от международен мащаб. Едва ли българчетата, завършили „Кингс Колидж“, „Кеймбридж“, „Оксфорд“, „Пантеон- Сорбон“, „Силанс-по“ или „Харвард“ с отличие, си мечтаят точно за това – да имат харизан покрив над главите си. Привлекателни за тях у нас биха били по-други неща. Като например, конкурс по тяхната специалност – в държавна институция, в просперираща компания, в Алма Матер или в БАН. Конкурс, но не такъв – за „наш човек“, който е обявен от кумова срама и набира кандидати, колкото „нашият“ да не е сам.  Привлекателна би била за изучилите се в странство перспективата да се родят тук техните деца – но в нормална болница, а не в елитарна, където секциото струва десет средни заплати или в общинска – с мухъл по стената, където капе от тавана, а кранът на душа е вързан с канап. Тях би ги привлякла и възможността да работят без да се щадят и да творят,  но докато за рожбите им се грижат в уютна детска градина – и не такава, в която записват с фалшива бележка, че детето е аутист.  Би ги привлякла свежата софийска утрин, в която тръгват на работа с новата си кола, но ако гумата им не пропадне в дупка на асфалта – в тая същата, която някой е закърпил по-предишната заран.  Би ги привлякла и мечтата за свой дом с изглед към прекрасната Витоша – но платен от техните спестявания, които не са откраднати заедно с банката. Би било чудесно за някой от завърналите се млади българи  също така да спечели обществена поръчка за фонтан на центъра на родния му град, обаче търгът да не е нагласен и държавата да му  плати коректно за свършената работа.  Хубаво ще е за него сигурно и да отвори магазин,  в който апашите не си пазаруват без да плащат, пет пари не давайки от камерите…. Прекрасно ще е за трудолюбивите хора, реализирали се и зад граница, но предпочели България, да отмарят зиме в Пирин, а лете в Слънчев бряг,  но без да чакат лифта на опашка, без да плащат 30 лева за 3 педи сянка, без да ги оберат в хотела, докато спят и без ги ранят в престрелка между мутри в ресторанта. Списъкът с причините, по който грамотните нашенци биха се прибрали при близките си на родна земя, може да бъде продължен от всеки наш читател. Като го прочете, зам. министър-председателят Дончев би трябвало да състави друг списък – с конкретни задачи за тези, които, също като него, са на власт. В него на първо място, нас ако пита, би трябвало напише:„Приключваме с корупцията“.   Ето отговорът на Кристиян Стоянов, който пише дисертация в “Харвард”:  „Ако се върна, аз бих искал нещо повече от подарено държавно жилище и успех в частния бизнес. Бих желал, като виждам, че държавата ми се управлява неудовлетворително, да сменя управляващите на честни избори. Но държа да не изнесат бюлетината ми в някой чувал, купеният вот да не бъде решаващ, протоколите от изборния ден да не бъдат преправени. Бих се върнал да участвам може би и пряко в политиката, защото знам, че България може  да живне – стига не ме изнудват и подслушват, ако избера да бъда в опозиция.“", "date": "2018.02.03", "title": " За връзката между нашите емигранти и кукумявките\t\t\t"}
{"url": "https://trud.bg/%d1%82%d1%83%d0%ba%d0%b0-%d0%b8%d0%bc%d0%b0-%d1%82%d1%83%d0%ba%d0%b0-%d0%bd%d0%b5%d0%bc%d0%b0-%d0%b8%d0%bc%d0%b5/", "text": "Едни хора на времето ми бяха казали: когато правиш пазарлък с гърци, нищо не е окончателно решено докато не е решено. А понякога и дори след като е решено, са възможни изненади. Не съм го измислил аз, казали са ми го, а аз само се опитвам да го представя достатъчно политически коректно. Ето, посредникът на ООН в преговорите за спора за името между Гърция и Македония, американският дипломат Матю Нимиц изпълни мисията си, съживена от новата динамика в отношенията между Скопие и Атина. И вдъхновена от новата геополитическа ситуация в района, основана на повишения американски  и европейски- да не пропусна!, интерес към Западните Балкани, вкаран в очевиден антируски контекст. По времето на десетте години управление на Никола Груевски, Нимиц бе останал с убеждението, че неговата посредническа роля вече е напълно изчерпана и че е време наистина да се отдаде на писане на мемоари за дългата си дипломатическа кариера. Нищо не се случваше в преговорния процес за името на Република Македония, Гърция се гърчеше в своите си кризи, в Скопие Груевски и компания се сещаха за спора за името и за неговото решение само по време на предизборни кампании. Въпреки че именно този спор блокираше евроатлантическия път на Македония към членство в НАТО и Европейския съюз. Най-големият удар беше през април 2008 г., когато на срещата на върха в НАТО в Букурещ Никола Груевски и групата министри около него преживяха само за едно денонощие, не, само за една нощ  радостта от обещаната покана за членство в Алианса, дадена от тогавашния президент Джордж Буш-младият, до сутринта, когато стана ясно, че вследствие на блокадата от страна на Гърция, покана няма да има. Политически коректно по отношение на нашите южни съседи казано- отказът бе „поради липсата на пълен консенсус сред страните-членки на НАТО“. Нещо такова. В Скопие обаче напук, а и на политически инат,  направиха така, че към всички други претенции, по-малко или повече известни, към северния съсед, гърците да добавят и още една, според която Скопие краде античната история на Гърция от нейния „македонски“ период и че по такъв начин нарушава гръцката представа за монопол над античността, призната и по света, разбира се. Така че, ако слушате гръцки анализатори, колкото и модерна оптика да използват по отношение на това, което се случваше на север, около Вардар, „иредентизмът“ от страна на управляващите в Скопие към Гърция си имаше някакви свои основания. Както и да е. На власт  в Македония дойде социалдемократът Зоран Заев, дълго и внимателно отглеждан, школуван и окуражаван от „международния фактор“, каквото и да означава това. И да подхване най-напред да изчисти натрупаните наноси в отношенията със съседите. Очевидно бе разбрал простото, но категорично послание от Брюксел, което Груевски толкова години не искаше, или не можеше да проумее – няма членство в НАТО или в ЕС без нормални добросъседски отношения. Просто и ясно, пък и приоритетно. Първо- България, след това и заедно с нея- Гърция. Министрите на външните работи Никос Козияс и Никола Димитров се срещнаха на няколко пъти, Димитров отиде в Атина, Козиас се разходи до Скопие, после двамата се виждаха навсякъде, където могат. Пряк диалог, при това на по-високо равнище от това на участниците в преговорите при Матю Нимиц в Ню Йорк. Заев отиде на декемврийска вечеря на гости на солунския кмет Бутарис.  Около Нова година премиерът Алексис Ципрас и  Заев си размениха приветствия, намериха начин да определят хоризонта на решението на спора- някъде към края на първата половина от годината. Значи, към края на българското председателство на Съвета на Европейския съюз, и което е много по-важно- преди Срещата на върха на НАТО през юли в Германия, където, ако спорът е решен, може да се постигне пълен консенсус на страните-членки и Македония формално, без да извървява отново процедурния път, да стане член на Алианса. Значи, и Гърция да не пречи. В Давос Ципрас и Заев хвърлиха вратовръзките и разговаряха няколко часа, давайки знак, че си имат доверие и че това може да е послание за всички институции в двете държави да ги последват. Заев дори обеща да промени името „Александър Македонски“ от два важни инфраструктурни обекта в Македония- летището в Скопие и магистралата от северната до южната граница. А на 17 януари Матю Нимиц отново се върна в играта, предавайки пакет от идеи на двамата си събеседници- гръцкият и македонски представител в преговорите, който те отнесоха на своите правителства за оценка. И сега Нимиц ги посети- първо в Атина, после в Скопие, той пък лично, за да чуе мнението на двете правителства за идеите в пакета му. И да отговори на всички онези, които по един или друг начин виждаха в негово лице човекът, който ще отсече и ще  реши траещия повече от четвърт век спор. На подобни очаквания Нимиц отговори еднозначно- аз съм само един посредник, а не съдия. И понеже е само посредник, не каза нищо по същество нито в Атина, нито в Скопие. Това си му е стил, а може би и така вижда смисъла на своето посредничество, защото колкото пъти съм присъствал на негови пресконференции в Скопие в предишните години, изказът му винаги е бил крайно предпазлив, обтекаем и внимателен. Междувременно,  гръцките медии- предимно, вече бяха оповестили пет варианта за име на Македония, които Нимиц сложил на масата в Ню Йорк, които  правителствата да анализират. Толкова ги въртяхме, че не виждам смисъл сега да ги посочвам. Принципът, който май досега е договорен, въпреки вътрешната съпротива и в Гърция, и в Македония, е бъдещото име да е съчетано, с географско или времево определение, ерга омнес, значи, за цялостна употреба. Да бъдем наясно. Въпреки новата динамика на преговорите, въпреки видимо по-високото ниво на доверие между елитите в Атина и в Скопие, въпреки излъчваните позитивни и оптимистични сигнали от премиерите, от международния фактор, от самия Нимиц за възможността за успех, и в двете столици имат своите възражения. В Гърция това са искания името „Македония“ да не се включва, затова направиха хиляден митинг в Солун, а в неделя, 4 февруари ще направят още един, вероятно по-посетен и в Атина. В Гърция искат също промяна на всяка цена на Конституцията на Македония така, че да се ликвидира „иредентизма” от страна на Скопие. На първо място онзи член 49 , който задължава държавата да се грижи за македонското малцинство в съседните държави, значи и в Гърция.  Атина отдавна е дала знак, че това конституционно изискване я дразни. Да не говорим за цялата онази пропагандна вакханалия на режима на Груевски, основана и материализирана в паноптикума паметници от програмата „Скопие 2014“ в центъра на македонската столица. Край Вардар си искат конституционното име, с което Македония е призната от над 130 държави, първа от които бе България. А в четвъртък външният министър Никола Димитров рязко и до голяма степен нервно посочи, че всеки договор и всички преговори , в които се засяга македонската идентичност нямат шанс за успех. Ако не бе дипломатичността на Матю Нимиц да потвърди, че сега е моментът за решение, думите на Димитров можеха да бъдат изтълкувани като отхвърляне на целия преговорен процес. А на всички онези, които възторжено очакваха в четвъртък Нимиц да удари гонга и да обяви мача за приключил, ще кажа, че това скоро няма да стане. Ще стане, но не веднага. Нали ви казах- в преговорите с гърци нищо не е решено, докато не е решено.", "date": "2018.02.03", "title": " Тука има, тука нема… име\t\t\t"}
{"url": "https://trud.bg/%d0%bd%d0%b5%d1%88%d0%ba%d0%b0-%d1%80%d0%be%d0%b1%d0%b5%d0%b2%d0%b0-%d0%bf%d0%be%d0%b5-%d0%b0%d0%bd%d1%81%d0%b0%d0%bc%d0%b1%d1%8a%d0%bb%d0%b0-%d0%bf%d0%be-%d1%85%d1%83%d0%b4%d0%be%d0%b6%d0%b5%d1%81/", "text": "Нешка Робева е новият треньор на ансамбъла по художествена гимнастика на Германия, пише beautyinsport.com, позовавайки се на информация в официалния   на федерацията по гимнастика на Германия. „Германската федерация по гимнастика предприема треньорска смяна в художествената гимнастика. Новият треньор на ансамбъла става българката Нешка Робева. Опитната българска треньорка сменя сънародничката си Екатерина Дуламова, която водеше ансамбъла от 2015 година“, пишат на сайта. „Радваме се, че можем да разчитаме на много опитната и успешна в международен план треньорка Нешка Робева. Смятам, че с нея ще успеем да постигнем нужния стимул, който е необходим, да направим решителната крачка на международната сцена“, обясни спортният директор на Волфганг Уилям. „Интересна задача е да работя с отбора следващите няколко месеца, вече направихме композициите, остава само да ги изчистим“, добавя най-успешната ни треньорка. Очаква се да видим работата й на Световната купа в София в края на март, за която ансамбълът е заявен и ще бъде един от конкурентите на нашите момичета от ансамбъла на България. Както е известно, 71-годишната Робева на два пъти писа за свои пътувания до Германия. Първоначалната идея е била да помогне като хореограф. На „Герена“ пък за поставяне на съчетания гостува най-добрата немска състезателка в момента Ноеми Пешел. Според публикация в същия сайт от преди седмица, в която се споменава работата на Робева като треньор, съставът на ансамбъла ще бъде променен. Екатерина Дуламова води ансамбъла на Германия в последните две години и го класира за Олимпиадата в Рио де Жанейро, на което тимът зае престижното 10-о място. На Световното миналото лято германките останаха 14-и. На Европейското в Холон (2016) Дуламова класира отбора на шесто място във финала на обръчи и бухалки. Наскоро Робева води като личен треньор на турнир в Норвегия и гимнастичката на Левски Рейчъл Антоанет Стоянов, която благодарение на македонския си паспорт, вече ще се състезава за съседната ни държава засега при девойките старша възраст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Нешка Робева пое ансамбъла по художествена гимнастика на Германия"}
{"url": "https://trud.bg/%d0%b4%d1%80%d1%83%d0%b3%d0%b8%d1%8f%d1%82-%d0%bb%d1%8e%d0%b1%d0%be%d0%b2%d0%bd%d0%b8%d0%ba-%d0%b8%d0%b4%d0%b2%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d1%84%d0%b8%d0%bb/", "text": "Всички почитатели на един от най-работливите режисьори във френското кино (снимал 18 филма през последните 20 години, между които хитове като “5х2”,  “Басейнът”, “Време за раздяла”, “Осем жени”, “Трофейна съпруга”, “На 17”, “Франц”) и верен на специфичния естетически стил, наложил се във филмите му, вече тръпнат в очакване на широко коментираната киноеротика, която Франсоа Озон предлага в “Другият любовник”. Филмът е едно от най-важните заглавия в програмата на София филм фест, който започва през март. “Другият любовник” събира на екран актьорите Марин Вакт и Жереми Рение, с които Озон работи в “Млади и красиви” и “Трофейна съпруга”. В актьорския екип на филма са още и Жаклин Бисе, Доминик Реймон, Мириам Бойе.  Историята, определена от ценители като жанрова смес между трилър и драма, разказва за младата, чувстителна жена на име Клои (Марин Вакт), която се влюбва в психоаналитика си Пол (Жереми Рение). След няколко седмици двамата заживяват заедно. Но в един миг тя започва да подозира, че влюбена в близнаци, а режисьорът дава шанс и на зрителите за подобно впечатление. Дали всъщност това усещане за две различни личности, с които пациентката споделя живота и чувствата си, не води до разкриване на две страни на една и съща личност – един психотерапевт не може да няма тайни, скрити в миналото си… Представен в състезателната програма на фестивала в Кан през 2017 година, новата кинопровокация на Озон вече получи доста противоречиви отзиви, между които и ласкаещи сравнения с шедьоври на режисьори като Дейвид Кроненбърг, Брайън Де Палма и Пол Верховен.", "date": "2018.02.03", "title": " “Другият любовник” идва  на София филм фест"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%ba%d0%b0%d1%82%d0%b0%d0%b4%d0%b6%d0%b8%d1%8f%d1%82%d0%b0-%d0%bd%d0%b8%d0%ba%d0%be%d0%b3%d0%b0-%d0%bd%d0%b5-%d0%b1%d0%b8%d0%b2%d0%b0-%d0%b4%d0%b0-%d0%b8%d1%81%d0%ba/", "text": "Потъва кораб. Капитанът моли всички пътници да се качат на лодките, но пътниците ги е страх да се прекачат. Тогава капитанът минава лично до всеки пътник, казва им по нещо и бързо започнали да се прекачват. Капитанът и помощник-капитана се качват последни на последната лодка. Помощникът го пита:  – А какво им казахте, че всички ви послушаха?  – Към всеки с различен подход. На немците им казах, че това е заповед. На американците казах, че е патриотично, на японците, че повишава потенцията, а на българите, че е забранено. – Миме, много готин медальон, какво има в него?  – Кичур от косата на мъжа ми.  – Но той е още жив?!?  – Жив е, муцкаа, ама коса отдавна няма! Мъж удавя скръбта си в бар с друг пияч.  – Имах всичко! – изпъшква той.  – Пари, хубава къща, бърза кола и любовта на красива жена. И изведнъж изгубих всичко.  – Как се случи?  – Жена ми научи. Хванал катаджия златната рибка:  – Какво ще искаш? – попитала тя.  Той помислил, помислил:  – Всичко си ми е окей, но нещо нарушителите са малко. Сега спирам всеки десети, а искам – абсолютно всички.  – Добре! Искаш да спираш всички, ще спираш значи всички. – казала рибката.  И превърнала катаджията в спящ полицай. Между приятели:  – Какво подари на жена си за коледа?  – Екскурзия в чужбина.  – А тя на тебе?  – Замина! Двама приятели си говорят:  – Да ти кажа, вече ми е съвестно да вися на гърба на нашите.  – Какво ще правиш тогава, ще си намериш работа ли?  – Не, ще ида да живея при баба и дядо. Шофьорът към пострадалия:  – Имате голям късмет… аз съм лекар!  – А Вие – не… аз съм адвокат! Бабичка, запъхтяна след заминаващ влак:  – Момче, влакът кога тръгна?  – Преди две минутки.  – Е, не съм много закъсняла. В едно пернишко семейство:  – Мамо, това е бъдещата ми съпруга!  – Браво, а къде и как се запознахте?  – Видях я на гарата пияна да се бие с един полицай, и си рекох – “ТЕ ТАА ЩЕ Е!” – Без очила си хиляда пъти по-красива!  – Но, аз не нося очила!  – Но, аз нося.  – Не разбирам! Искаш да кажеш, че съм хубава отдалеч или далеч от хубава? Прокурор:  – Дата на раждане?  Свидетел:  – 18 юли.  Прокурор:  – Коя година?  Свидетел:  – Всяка година. Жена с две посинени очи влиза в районното в Перник.  Полицаят:  – Какво се е случило?  Тя:  – Искам да арестувате мъжа ми!  Полицаят:  – Аз питам какво се е случило, ти май никога не слушаш? Моше за виза за САЩ:  – Защо искате да отидете там?  – Брат ми много болен!  – Ами да дойде в България!  – Ми той, моят брат е болен, не е луд! Германия, 2050 година. Двама полицаи спират кола за проверка. Шофьорът си дава документите. Единият полицай му отваря книжката.  – Ханс ли се казвате? – пита учудено.  – Да! – отвръща шофьора.  Полицаят вика колегата си:  – Мустафа, ела да видиш какво странно име. Един адвокат умрял и застанал пред Свети Петър, а той:  – Човече, ти не си за Рая!  – Какъв си ти бе? Ти трудов договор имаш ли? Социална осигуровка? Декларация за доходите давал ли си?  Отишъл Свети Петър при Господ:  – Господи, един не е за тука, но ми иска трудов договор за изпълняваната длъжност, такова нещо имам ли?  – Какъв е този?  – Адвокат.  – Пускай го, докато не се е сетил да ми иска акт за раждане! Попитали радио Ереван:  – Как може да се ускори законодателната дейност на Народното събрание на България?  Радио Ереван, след размисъл, отговорило:  – Изберете “Народно събрание-2”. Първото да приема законите, а второто само да ги поправя! Полет на “България Еър” от София до Варна.  Пътник към стюардесата:  – Госпожице, защо летим и се тресем така?  – А кой Ви е казал, че летим. Едни триста-четиристотин километра са… и така ще стигнем! И сега младоженецът, може да целунете булката…  Той погледна смутено, а гостите притихнаха…  И се чу гласът на майка му:  – Смело, момчето ми… Мама разрешава! – Скъпи, за съжаление не успях да взема шофьорския изпит.  – Какво те провали? Теорията или практиката?  – Изпитващия, едно дърво и двама пешеходци. Медицинска сестра попълва картона на пациентка:  – Омъжена?  – Да, за втори пъти.  – Деца?  – Шест. Две от първия брак, две от втория и две лично мои. Студенти си лежат по леглата в стаята. Единият казал:  – Искате ли да си гледаме прасе в стаята? Ще си имаме салами, пържоли, наденици.  Вторият отговорил:  – Не, много е мръсно.  Третият пък огледал бъркотията в стаята и казал:  – Нищо бе! То ще свикне! Пияница звъни по телефона:  – Ало, това ли е номера за помощ на алкохолици?  – Да, кажете..  – Абе, как се прави „мохито”? – Докторе, всяка вечер, сънувам котки играещи футбол.  – Ето ти рецепта – започни от днес да вземаш по една таблетка преди лягане и ще спиш спокойно.  – А… може ли от утре да започна?  – Защо от утре?  – Тази вечер е финалът. Жена дресира кученце.  Мъжът:  – Скъпа, няма да се получи! Само хабиш нерви!  Жената:  – То и с теб в началото ми беше трудно, ама… Жена се прибира у дома и мъкне с нея 4 каси бира, 12 бутилки вино, 2 бутилки уиски, 1 водка и 2 хляба. Съпругът й я пита:  – Гости ли ще имаме?  – Не.  – Ами за какво ни е толкова хляб?! Журналист взима интервю от известен боксьор. Към края на интервюто го пита:  – Много ваши колеги са суеверни. Вие суеверен ли сте и вярвате ли в талисмани?  Боксьорът отвръща:  – О, да! Суеверен съм, как иначе! Даже преди всеки мач си слагам подкова в боксовата ръкавица. Жена към съпруга си:  – Иване, дадох дънките ти на съседа.  – И защо?  – Нали не ги харесваш.  – Ми що не даде майка си. Аз и нея не харесвам.", "date": "2018.02.03", "title": " Какво катаджията никога не бива да иска от златната рибка?"}
{"url": "https://trud.bg/%d1%81-432-%d0%ba%d0%bc%d1%87-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0%d1%82%d0%b0-%d0%bf%d1%80%d0%b5%d0%b7-1938-%d0%b3/", "text": "През 30-те години на миналия век максималната скорост на серийните коли е от порядъка на 110-120 км/ч. На този фон изглежда зашеметяващо постижението от 432,7 км/ч, регистрирано през зимата на далечната 1938-а от германския пилот Рудолф Карачиола. Той е най-добрият автомобилен състезател от времето преди Втората световна война. На 28 януари 1938 г. Карачиола развива 432,7 км/ч с експериментален модел Mercedes W125 на аутобан A5 между Франкфурт и Дармщад. Този рекорд за движение с висока скорост по масови пътища е подобрен чак в края на 2017 г. от Koenigsegg Agera RS. Тогава шведската кола с мощност 1342 к.с. фиксира 445 км/ч на затворена отсечка от магистрала в Невада. При нивото на развитие на автомобилната техника преди 80 години скорости над 400 км/ч изглеждат като научна фантастика. Инженерите на Mercedes хвърлят много труд за конструирането на кола, с която да си върнат от конкурента Auto Union (предшественик на Audi) редица рекорди, включително този за най-висока скорост. При историческото си постижение Карачиола управлява преработен вариант на състезателния модел W125, с който Mercedes триумфира в европейския шампионат (най-престижните серии до създаването на „Формула 1“). Шасито е „облечено“ в аеродинамичен пакет с коефициент на челно съпротивление само 0,17. В мощната охладителна система циркулира 48 л течност, инсталиран е и резервоар за 5 кг лед. Двигателят V12 с обем 5600 кубика генерира 736 конски сили, а цялото тегло на автомобила е по-малко от 750 кг. „Сребърната стрела“ оправдава напълно името си и осем десетилетия държи уникалния рекорд.", "date": "2018.02.03", "title": " С 432 км/ч по магистралата през 1938 г.\t\t\t"}
{"url": "https://trud.bg/%d0%bb%d1%8a%d0%b2%d1%87%d0%b5%d1%82%d0%b0%d1%82%d0%b0-%d0%bc%d0%b0%d1%81%d1%83%d0%b4-%d0%b8-%d1%82%d0%b5%d1%80%d0%b5%d0%b7-%d0%b7%d0%b0%d0%bc%d0%b8%d0%bd%d0%b0%d0%b2%d0%b0%d1%82-%d0%b7%d0%b0-%d1%85/", "text": "Двете лъвчета Терез и Масуд, които бяха спасени от незаконния зоопарк в Разград миналата година, вече имат всички документи, за да могат да отпътуват за спасителния център “Фелида” в Холандия. Днес сутринта от Българска агенция по безопасност на храните издадоха транспортните документи, които доскоро спъваха заминаването. Терез и Масуд ще отпътуват от Столичния зоопарк в неделя, 4 февруари, в 10 ч. Това съобщиха от пресслужбата на „Четири лапи“. Съдбата на двете малки лъвчета развълнува хиляди. Часове след раждането си в началото на септември миналата година, те бяха отхвърлени от майка си и изпотъпкани пред погледите на десетки посетители в разградския зоопарк. Бяха спасени единствено благодарение на бързата намеса на местни доброволци и ветеринарни лекари. Благодарение на фондация „Дивите животни“ лъвчетата бяха транспортирани и настанени в столичната ветеринарна клиника “Добро хрумване”, където останаха за лечение и отглеждане до намирането на спасителен център, готов да поеме грижите за тях. През ноември „Четири лапи“ изяви готовност да осигури грижи за Терез и Масуд в своя спасителен център „Фелида“ в Холандия и за целта сключи споразумение с разградския кмет. Само месец по-късно обаче кметът предложи на общинския съвет да гласува да дари животинчетата на зоопарка в Пазарджик, който до този момент няма опит в отглеждането на лъвове. След като общинският съвет гласува това решение, последва протест на защитници на животните в София с настояване институциите да се намесят и да осигурят заминаването на лъвчетата за холандския спасителен център. Ангажимент това да се случи поеха Министър-председателят Борисов и Министърът на околната среда и водите Димов. Това обаче не се случи и преди седмица Общинският съвет в Разград потвърди решението си двете лъвчета да заминат в Пазарджик, което породи масово недоволство в социалните мрежи. На състояла се във вторник среща с представители на „Четири лапи“ и „Дивите животни“ премиерът Борисов пое ангажимент случаят да има разрешение в най-скоро време предвид нестабилното състояние на Терез и Масуд и липсата на подходящи условия за отглеждането им у нас. При пълен медицински преглед, извършен на 27 януари, беше установено, че при Терез се забелязва неправилен растеж на костите на предните лапи, което изисква спешна намеса – отначало с промяна на диетата и постоянно наблюдение на проблема от тесни специалисти, а при липса на подобрение – и с извършване на операция. Прегледът на двете лъвчета беше извършен от д-р Марк Йолкел, който пристигна за случая от Берлинския институт за изследване на зоопаркови и диви животни “Лайбниц” и от специалистите от “Централна ветеринарна клиника” в София, която е и с най-голям опит при лечението големи котки в България. Здравословните проблеми при Масуд и Терез се обуславят от няколко фактора – на първо място е фактът, че те са поне второ поколение близкородствено развъждане – техните родители и родителите на техните родители са брат и сестра, което е предпоставка за предразположение към здравословни проблеми. На второ място идва стресът и цялостната ситуация около раждането им, отхвърлянето от майката и отглеждането им от хора със заместители на майчиното мляко. Рискът този тип животни да не оживеят в първите дни и дори месеци след раждането е огромен. Така Терез и Масуд загубиха сестричката си. Дори и когато оцелеят обаче тези животни се нуждаят от специализирани грижи и постоянно наблюдение, защото рискът за здравето им остава огромен. Виждаме това при настоящето състояние на Терез. В спасителния център за големи котки “Фелида” в Холандия за посрещането на Терез и Масуд е готов техният временен дом, съобразен с индивидуалните им нужди – вътрешно заграждение с отопление около 20 кв.м. с лежанки, платформи, пясъчник и допълнително средово обоготяване. Те също така ще имат достъп до външно заграждение около 30 кв. м., което също е съответно средово обогатено спрямо нуждите им. На животните ще се даде време да се адаптират към новата среда – около 14 дни, като през това време ще бъдат наблюдавани постоянно. Предвижда се още един пълен медицински преглед като здравослвоното им състояние ще продължи да бъде следено от експертите в Института “Лайбниц” в Берлин, с които Фондация “Четири лапи” си сътрудничи активно. Ще се правят консултации и с най-добрите експерти в Европа. След като двете лъвчета пораснат, ще бъдат преместени в заграждение за възрастни животни, разполагащо с много по-голяма външна площ. “Фелида” е специализиран спасителен център за отглеждане на големи котки със здравословни или поведенчески проблеми. В момента там са настанени 6 тигъра. Броят на животните е малък, за да може да им се оказва максимално добра помощ. Идеята е “Фелида” да бъде само транзитен център за стабилизиране на здравословното състояние на големите котки преди те да поемат пътя към своя постоянен дом в среда максимално близка до естествената им в Африка. За всяко животно във Фелида са изготвени индивидуална програма – специфичина диета, оценка на психическото и физическото им състояние и изготвяне на насоки за подобряването им. В случай, че здравословното състояние на животните не позволява те да бъдат транспортирани заради риск за живота им, те остават на постоянно отглеждане в центъра. За да се гарантира максимално спокойствието на животните, “Фелида” не е отворен за свободни посещения. Постоянно за големите котки се грижат 4-ма професионални гледачи с необходимото образование и опит. След период от 1-2 години във „Фелида“ и в случай, че състоянието на Масуд и Терез позволи, целта е тяхната крайна дестинация да бъде един от най-големите спасителни центрове за големи котки в Южна Африка – Лайънсрок. В него има над 100 спасени големи котки от различни краища на света. Очаква се тази пролет там да бъдат приютени лъвът Симба, спасен от „Четири лапи“ от зоопарка в Мосул и лъвът Саид, спасен от организацията от увеселителен парк край Алепо. От „Четири лапи“ и „Дивите животни“ изказват благодарността си на всички, проявили съпричастност към съдбата на двете лъвчета и канят приятелите на Масуд и Терез на тяхното изпращане в неделя в 10 ч. в Зоопарк София, източен вход. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Лъвчетата Масуд и Терез заминават за Холандия в неделя"}
{"url": "https://trud.bg/%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8%d1%82%d0%b5-%d0%b2-%d0%ba%d0%be%d1%80%d1%83%d0%bf%d1%86%d0%b8%d1%8f-%d1%80%d1%83%d1%81%d0%ba%d0%b8-%d0%be%d0%bb%d0%b8%d0%b3%d0%b0/", "text": "Заподозрените в корупция руски олигарси вече ще трябва да доказват произхода на парите си в рамките на водената от Великобритания борба с организираната престъпност, заяви британският държавен министър за сигурността и икономическата престъпност Бен Уолъс, цитиран от Франс прес. За целта властите ще използват нова процедура, която влезе в сила тази седмица и позволява изземване на съмнителни авоари и държането им докато бъде обяснен произходът им, каза Уолъс за в. „Таймс“. Той изрази волята си „цялата мощ на правителството“ да се стовари върху корумпираните политици и международните престъпници, които използват Великобритания като убежище.  „Като стигнем до вас, ще дойдем да вземем имуществото ви и ще ви усложним живота“, увери той. Според властите около 90 милиарда лири (102 милиарда евро) незаконни средства се изпират всяка година във Великобритания. По повод Русия Уолъс подчерта, че разследването „Пералня“, извършено през септември по Проекта за сигнализиране на организирана престъпност и корупция и десетина европейски вестника е разкрило, че множество фиктивни фирми, много от които са регистрирани във Великобритания, са използвани за пране на руски пари през западни банки. „От разследването узнахме, че със сигурност е имало връзки с руската държава. Знаем какво правят и повече няма да стоим безучастни. Ще се захванем с тези знакови лица, без значение дали са известни на местно или международно ниво“, увери Уолъс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Заподозрените в корупция руски олигарси ще доказват произхода на парите си на Великобритания"}
{"url": "https://trud.bg/%d0%b8%d0%b7%d0%ba%d1%83%d1%81%d0%bd%d0%b0-%d1%84%d0%be%d1%82%d0%be%d0%b3%d1%80%d0%b0%d1%84%d0%ba%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-7-%d1%81%d0%b2%d0%be%d0%b8-%d1%88%d0%b5/", "text": "Потомствената фотографка Марина Чамуркова в петък вечерта представи 7 свои уникални творби в известният „Клуб 7” във Велико Търново. На фотосите талантливата болярка е запечатала образите на известния актьор Момчил Каназирев, на барабаниста Емил Костурков,  на саксофонист виртуоз, както и ликовете на пет грации от руска фамилия на брега на морето. Най-голям интерес предизвикаха 3 фотографии на страниците на книга, правени със специфична техника. Фотосите наподобяват графики, а Марина Чамуркова сподели, че ги е заснела на двора на семейната къща. Много овации предизвика откровения разказ на майсторката на фотообектива пред събралите се десетки нейни почитатели в „Клуб 7” на DJ Емо, който напоследък се превърна в култово място в старата столица за срещи с известни личности от цялата страна. Марина Чамуркова довери, че обича да снима лица и фигури. „Допада ми да правя и репортажи, но и в тях главните образи са човешките. Преди време бях в София и снимах сгради и това също ми достави огромно удоволствие. Снимала съм и за списание „Плейбой“ като ми беше възложено да направя портретите на мъжете, които бяха интервюирани на страниците на изданието“, признава Марина Чамуркова. Търновката се занимава с фотография вече 22 години, а най-много изложби е подредила миналата година. В края на август 2017 г. Чамуркова показа в родния си старопрестолен град фотоси на тема „Сцената в кадър“. Експозицията включваше снимки от Летния оперен фестивал „Сцена на вековете“. Освен съвременни фотографии, имаше и правени от дядо й. Алеко Чалъков, който единствен е снимал първите представления на фестивала на Царевец през 1965 г. като културната проява тогава е била под наслов „Поглед към вековете“. Марина Чамуркова открила авторски снимки на дядо си от преди десетилетия в Държавния архив и ги включила в изложбата. На последното издание на фестивала, неговата внучка бе официалният фотограф на „Сцена на вековете“. След това Марина подреди интересна изложба от 40 портрета за 40-годишния си юбилей. В експозицията бе включила фотоси с ликовете на известни личности-музиканти, художници, бизнесмени, общественици. „Може да се каже, че съм наследствен фотограф. Въпреки, че никога не съм искала да се занимавам с тази дейност, именно тя стана моя професия и хоби. Дядо ми Алеко никого не пускаше в лабораторията си, освен мен. Често ми повтаряше, че занаят се краде, не се учи. Навремето дядо ми е снимал много деца по селата, запечатвал е и кадри от кръщeнета. Когато бях малка непрекъснато се навъртах около него и от рано ми се наложи да помагам в семейния бизнес. От дядо  научих две важни неща за занаята – техническите параметри при снимане на слънце и в облачно време. Така фотографията ми стана и професия“, разкрива Чамуркова. Дядо й Лесьо и подарил първия фотоапарат, който бил от марката „Берета“. За да усвои тънкостите на фотографията обаче й трябвало време. Майка и Виолета Чамуркова също е фотограф.  От свой колега фотограф пък усвоила тънкостите при копирането на цветни снимки ръчно, което не е лесно занимание. Докато била студентка в специалност „Реклама“ в Нов Български университет, Марина работела във фотоателие в София. Записала се и изкарала едногодишен вечерен курс по фотография в НАТФИЗ. Амбицията на Чамуркова е да организира школи за деца, които се увличат по фотографското изкуство. „През ваканциите ще сформирам групи от по 5-7 деца, с които ще обикаляме сред  природните и исторически забележителности на Велико Търново и ще снимаме. След това творбите им ще подредя в изложба”, разкрива Чамуркова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Изкусна фотографка представи 7 свои шедьовъра в „Клуб 7” в Търново\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b8-%d0%b3%d1%8a%d1%80%d1%86%d0%b8%d1%8f-%d0%be%d1%82%d0%bd%d0%be%d0%b2%d0%be-%d1%81%d0%b5-%d1%85%d0%b2%d0%b0%d0%bd%d0%b0%d1%85%d0%b0-%d0%b7%d0%b0-%d0%b3%d1%83/", "text": "Четвърти ден поред продължават провокациите на турските Военновъздушни сили (ВВС) срещу Гърция, пише гръцкото издание Protothema. Този път 6 турски изтребителя Ф-16 и два разузнавателни самолета СН-235 са извършили общо 31 нарушения (30 от които са направени от разузнавателните самолети) на гръцкото въздушно пространство. Според съобщение от Генералния щаб на гръцките въоръжени сили, два от самолетите са били въоръжени и са влезли в гонитба с гръцките изтребители над Егейско море. Всички турски самолети са разпознати и засечени от гръцките ВВС. Отношенията между Гърция и Турция отново се обтегнаха. Коментар на един от приближените до президента Реджеп Ердоган предизвика остра реакция в Атина. Ябълката на раздора отново са спорните острови в Егейско море, за които и двете страни имат териториални претенции. В интервю за турската телевизия ТРТ Йигит Булут, съветник на Ердоган, отправи предупреждение към гърците да не стъпват на островите Кардак (Имия). Той заяви, че в противен случай гърците “ще усетят гнева на Турция”, който ще е по-яростен от този в Африн. Съветникът на Ердоган направи препратка към операцията на турските въоръжени сили в Сирия, пише гръцкото издание “Екатимерини”. Говорителят на гръцкото външно министерство заяви, че имайки предвид високата си позиция, Булут трябва да разбере, че подобни коментари не допринасят за подобряване отношенията между двете съседни държави. През 1996 година Гърция и Турция бяха на ръба на война заради спорните острови. Коментарът на съветника на Ердоган беше направен дни, след като турската брегова охрана блокира достъпа на гръцкия министър на отбраната Панос Каменос до островите. Той се беше отправил натам, за да положи венци в памет на трима гръцки войници, загинали през 1996 година. Отношенията между Атина и Анкара са обтегнати и заради отказа на гръцкия съд да екстрадира на турска земя войници, избягали след опита за военен преврат през 2016 година. През миналата година пък Турция постави под съмнение Лозанския договор, защото според Анкара гърците не спазвали условията на споразумението. Въоръжените сили на Турция и Севернокипърска турска република се състоят от сухопътни войски, военноморски флот и военновъздушни сили, подчинени на военното министерство. Граничните войски и бреговата охрана са на подчинение на МВР. Със своите 647 993 души в редовни формирования, турската армия е девета в света по численост и втора в НАТО след тази на САЩ. Полупрофесионална. На военна повинност подлежат всички мъже, навършили 20-годишна възраст, доброволци от 18 г., жените – на нестроеви, медицински, тилови и щабни длъжности, срокът е от 6 до 15 месеца според образованието след уволнението им до 45-годишна възраст са военнозадължени. На мобилизация подлежат всички мъже на възраст от 16 до 60 г. и жени възраст от 20 до 45 години. Население на възраст 16-49 г. (2010) : мъже 21 079 077 (2010), жени – 20 558 696  Годни за военна служба на възраст 16-49 г. (2010): мъже 17 664 510, жени 17 340 816  Навършващи наборна възраст всяка година (2010): мъже 700 079, жени 670 328  Турция отделя за отбрана над 6% от своя БВП. През втората половина на 20 век турските въоръжени сили играят важна роля във вътрешната политика на Турция, където участват в няколко военни преврати. Според открити източници днес Турция разполага с 4263 танка, 812 самоходни артилерийски установки, 6398 бронетранспортьора и 449 хеликоптера. Във военно-въздушните сили са ангажирани около 60 хиляди души. На въоръжение са 236 изтребители – Ф-16 и Ф-4 “Фантом”, предстои закупуването на Ф-35, който е от пето поколение. Отделно има щурмова авиация, както и транспортна, базирана на С-130 “Херкулес”.  Военно-морските сили разполагат с 14 подводници, 19 бойни фрегати, 60 патрулни и крайбрежни кораба, 49 десантни, както и много спомагателни съдове и две ескадрили военно-морска авиация. Въоръжените сили на Гърция отстъпват чувствително на турските. Редовната армия на Гърция днес наброява около 90 000 души. В Гърция реформите на отбраната през последните години променят изцяло формата на оперативните дейности и планирането за всички видове войски. Съставът на армията – включително най-високите рангове – е намален с една трета. Остарялата техника – самолети, бойни кораби, танкове – се подменя със свръхмодерна. Гръцката армия например е придобила 170 най-модерни бронирани танка за 1,7 милиарда евро. Моделът “Леопард” е смятан за един от най-съвършените в света от гледна точна на сигурността и боеспособността му.  Списъкът на гръцките военни придобивки е дълъг, ето някои от тях: 20 транспортни хеликоптера за 657,5 милиона евро, 4 подводници U214 за 1,5 милиарда евро. Голямо внимание е отделено на новите самолети – 80 Ф-16 от “Локхийд Мартин”, 15 самолета “Мираж”, и голям брой други специализирани бойни и транспортни самолети. Гърция вероятно ще закупи други 60 нови бойни самолета. През последните 5 години Гърция е вложила над 10 милиарда евро за подновяване на техниката.  През юни 2005 г. Министерството на отбраната на Гърция обяви търг на стойност 1,1 млрд. долара за покупката на 30 самолета Ф-16C/D block 52+. Във ВВС са на въоръжение и 4 самолета “Юрофайтер 2000”.  Преди две години и половина в медиите изтече куриозен случай за използване на гръцки боен изтребител. Гръцки военен пилот “запалил” зачисления му изтребител Ф-16 и отишъл с него до съседна Турция да изтегли 2000 евро от банкомат, за да заобиколи ограниченията в Гърция, където дневно тогава бе позволено да се теглят само до 60 евро. Пилотът извършвал патрулен полет над гръцкия остров Самос, когато той “изведнъж променил курса и се отправил към изоставено летище” в град Сьоке в западния турски вилает Айдън. Твърди се, че пилотът “скрил” самолета в хангар и отишъл до центъра на Сьоке, където изтеглил турски лири, равняващи се на около 2000 евро от три банкомата, преди да ги обмени в евро в чейнджбюро. След това той се качил в изтребителя и се завърнал на летище “Неа анхиалос” в Гърция.", "date": "2018.02.03", "title": " Турция и Гърция отново се хванаха за гушите\t\t\t"}
{"url": "https://trud.bg/%d0%ba%d0%b0%d0%ba-%d0%b2%d0%bb%d0%b0%d0%b4%d0%be-%d0%bf%d0%b5%d0%bd%d0%b5%d0%b2-%d0%be%d1%82%d1%81%d0%bb%d0%b0%d0%b1%d0%bd%d0%b0-%d1%81-20-%d0%ba%d0%b8%d0%bb%d0%b0-%d0%b8-%d1%85%d0%be%d0%b4%d0%b8/", "text": "Актьорът Владо Пенев е свалил 20 кг за два месеца. Той сподели това пред „ „. Актьорът спазва режим, известен като „ ”. Престанал да са мери след тези свалени 20 кг., защото осъзнал, че това е процес. Казва, че системата не изисква лишения от храни, които обичаш, но е важно да се спазва баланс. Важно е също да се пие много вода, но не по време на хранене, също движението. Владо Пенев ходи много – по 20 км на ден, в които е включено и спортно ходене. Системата „Зоната” не е толкова за отслабване, колкото за постигане на хормонален баланс.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Как Владо Пенев отслабна с 20 кила и ходи по 20 км на ден"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d0%bd%d0%b0-%d0%b2%d0%b8%d0%b4%d0%b8%d0%bd-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d1%81%d1%80%d0%b5%d1%89%d1%83-%d0%bb/", "text": "Граждани на Видин излязоха отново на протест срещу лошите пътища в района, натоварения трафик и честите катастрофи. Протестът започна от булевард „Панония“ и продължава с шествие към изхода на Видин. Те се придвижват в автоколона по централните градски улици и ще спрат на входа на Видин, на международния път, който води за „Дунав мост 2“. Възможна е и блокада на пътя, предаде . Протестиращите настояват да се изградят магистрала Видин-София и тунел под прохода Петрохан. Гражданско обединение „Единни за промяна“ организира протеста с настояване за конкретни ангажименти от страна на правителството, обясни председателят на организацията Росица Кирова: „Ние искаме решение на МС, в което ясно да е разписано, че започват неотложни спешни действия за изграждане на магистрала Видин-София и тунел под Петрохан, за което може да бъде направен разчет, график и краен срок на завършване 2021 година.“ Организаторите ще се обърнат и към Европейския парламент: „Искаме директно да се свържем с всеки един от тях. Ще ги поканим да дойдат до Видин, да минат по този път да видят как живеят хората в този регион на България. В този регион на Европа.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Граждани на Видин протестират срещу лошите пътища и честите катастрофи"}
{"url": "https://trud.bg/%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8%d1%82%d0%b5-%d1%81%d0%b8%d0%bb%d0%b8-%d0%bd%d0%b0-%d0%b8%d1%80%d0%b0%d0%ba-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d0%b4%d0%b0/", "text": "Въоръжените сили на Ирак започнаха да прочистват от джихадисти провинция Анбар, до границата със Саудитска Арабия, предаде агенция ТАСС, като се позова на командващия генерал Махмуд ал Фелахи. Той заяви пред иракската телевизия, че в операцията участват сили на армията, полицията, племенното опълчение и граничните войски, подкрепяни от авиацията на международната коалиция. Прочистват се пустинни територии. Целта е да бъдат унищожени остатъците от „Ислямска държава“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Въоръжените сили на Ирак започнаха да прочистват от джихадисти провинция Анбар"}
{"url": "https://trud.bg/%d0%bc%d0%b5%d0%b9-%d1%81%d0%bc%d0%b5%d0%ba%d1%87%d0%b8-%d1%82%d0%be%d0%bd%d0%b0-%d0%ba%d1%8a%d0%bc-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8%d1%82%d0%b5-%d1%81%d1%82/", "text": "Международните студенти нямат дългосрочно влияние върху броя на мигрантите във Великобритания, призна премиерът Тереза Мей, като смекчи тона спрямо предишни нейни твърди изказвания по въпроса, съобщава „Гардиън“. Министър-председателят заемаше твърда позиция спрямо чуждестранните студенти докато беше министър на вътрешните работи и през първите месеци като премиер. Тя нападаше онези, които идват във Великобритания под претекст образование, а истинските им намерения са да си намерят работа. Пред репортери Мей призна, че мнимите колежи, които са приемали студенти за фалшиви курсове са вече закрити и международните студенти вече нямат значителни дългосрочни ефекти спрямо броя на мигрантите.  Случваха се злоупотреби в колежите – около 900 вече нямат право да приемат чуждестранни студенти, защото много често те са идвали, за да работят, а не за да учат. Веднъж щом тази злоупотреба приключи и студентите идват за определения период на образование и после напуснат, цифрите показват, че те нямат дългосрочно влияние върху броя на мигрантите“, заяви Мей на правителствения самолет на път за Великобритания от Китай. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Мей смекчи тона към чуждестранните студенти"}
{"url": "https://trud.bg/%d1%81%d0%b7%d0%be-%d1%80%d0%b0%d0%b4%d0%b8%d0%b0%d1%86%d0%b8%d1%8f%d1%82%d0%b0-%d0%be%d1%82-%d0%bc%d0%be%d0%b1%d0%b8%d0%bb%d0%bd%d0%b8%d1%82%d0%b5-%d1%82%d0%b5%d0%bb%d0%b5%d1%84%d0%be%d0%bd%d0%b8/", "text": "Американско правителствено проучване показа леко увеличение на появата на тумори при мъжки плъхове след голяма доза облъчване от лъчение от мобилни телефони. Според експертите обаче това не е причина за притеснение, тъй като плъховете са били подложени на много голямо облъчване, което дори пристрастените към телефона не претърпяват. През 2011 г. СЗО определи радиацията от мобилните телефони като „вероятно канцерогенна“. Джон Самет, който председателства проучванията за радиация на СЗО заяви: Заключението е, че този вид радиация е възможна причина за рак. Това означава, че съществуват индикации за риск, но не достатъчно, за да бъде повишена категорията на „вероятна“ или „определена“. Това означава обаче, че агенцията не е открила и че няма риск, предаде БНР. Във всички общества по света има притеснения дали мобилните телефони са предпоставка за развитие на раково заболяване, особено на мозъчен тумор, тъй като те често са близо до главата ни. Мобилните телефони излъчват радиочестотна радиация, която е с много по-ниска енергия от йонизираната радиация на рентгените и ядрените централи. Сегашното проучване сочи, че йонизираната, но не и радиочестотната радиация, уврежда ДНК-то, което може да доведе до рак. Ако радиацията от мобилните телефони причинява рак, то това се случва чрез механизъм, който все още не е открит. Доказателствата са смесени. Ако се погледнат проучванията върху потребителите на мобилни телефони те дават неопределен отговор. Някой казват, че рискът е вероятен, а други не намират такъв. Не казвам, че това е криза на общественото здраве, но много голяма част от обществото е изложено на това явление и трябва да сме сигурни, че го разбираме, заяви Джон Самет от СЗО. Едно от проучванията показва, че мъжки плъхове, изложени на много високи нива на радиочестотна радиация, са развили тумори около сърцето и в мозъка. Според американското раково общество това проучване е добро и не трябва да се игнорира. То показва обаче и че и женските плъхове, изложени на същите нива, не са развили злокачествени образования, както и мъжките и женските мишки по време на втория опит. Никое проучване не е извело доказателства, че радиочестотната радиация причинява мозъчни тумори, въпреки че изследователите продължават да изучават въпроса. Проучванията все още не са завършени и не са обсъдени и проверени от външни учени. Те дадоха част от предварителните резултати. Някои от тях са тревожни, но все още сме без поглед върху цялостната картина, коментира проучването Джон Самет. Според него може да минат десетилетия преди ефектите от широкоразпространената радиация от мобилните телефони да бъдат разпознати: През XXI век в САЩ имаме все повече устройства, които излъчват радиочестотна електромагнитна радиация. Това е основна причина да проучваме въпроса колкото се може повече. И дори да съществува малък риск, дори много малък, свързан с това излагане, трябва да вземем под внимание факта, че страшно много хора са подложени на него. Според Центъра по устройствата и радиологичното здраве към американската Комисия по храните и лекарствата настоящите норми на радиацията от мобилните телефони са в безопасния спектър. При проучванията върху плъхове и мишки обаче са използвани честоти от 2G и 3G мрежите, а не честотите от новите поколения 4G и 5G мрежи. Целите тела на гризачите са били подложени на облъчване с радиовълни в продължение на над девет часа на ден в продължение на две години. Въпреки проучванията, учените не изключват връзка между радиацията от мобилните телефони и рака. Доказателствата за това обаче са неопределени и неокончателни. Когато човек използва слушалки той намалява излагането си на радиочестотната радиация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " СЗО: Радиацията от мобилните телефони е възможна, но не вероятна причина за появата на рак"}
{"url": "https://trud.bg/%d0%b2%d0%b7%d1%80%d0%b8%d0%b2-%d0%b5-%d0%b8%d0%b7%d0%b1%d1%83%d1%85%d0%bd%d0%b0%d0%bb-%d0%b2-%d1%85%d0%b8%d0%bc%d0%b8%d1%87%d0%b5%d1%81%d0%ba%d0%b8-%d0%b7%d0%b0%d0%b2%d0%be%d0%b4-%d0%b2-%d0%ba%d0%b8/", "text": "Взрив е прогърмял в събота сутринта на химически завод в китайската провинция Шандун. Един човек е загинал, други шестима са ранени, а още един е безследно изчезнал, предава РИА Новости. Инцидентът се е случил в около 10:50 часа местно време (4:50 българско време) в химически завод разположен в зоната за икономическо развитие на окръг Линшу. Според местните власти взривът се е случил по време на провеждане на дейност по техническо обслужване. Всички пострадали, сред които има двама в тежко състояние, са откарани в болница. Причината за взрива в момента се установява АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Взрив е избухнал в химически завод в Китай"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%be%d1%82-%d1%81%d0%b5%d0%bb%d0%be-%d0%b4%d0%b6%d0%b5%d1%80%d0%bc%d0%b0%d0%bd-%d0%b2%d1%8a%d0%b7%d0%bd%d0%b0%d0%bc%d0%b5/", "text": "Жители на дупнишкото село Джерман излизат на протест заради намеренията в района да бъде изградено депо за отпадъци. Те възнамеряват да блокират главния път Е-79 за около 20 минути. Протестите на жители на Джерман и околните села продължават вече седма година, предаде БНР. Хората се притесняват, че изграждането на депото ще доведе до замърсяване на въздуха, почвата и водата в региона.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Протестиращи от село Джерман възнамеряват да блокират главния път Е-79"}
{"url": "https://trud.bg/14-%d1%80%d0%b0%d0%bd%d0%b5%d0%bd%d0%b8-%d0%b2-%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bc%d0%b5%d0%b6%d0%b4%d1%83-%d0%b0%d0%b2%d1%82%d0%be%d0%b1/", "text": "Най-малко 14 души пострадаха при тежък инцидент в центъра на сръбската столица Белград, предаде БНТ. Сред пострадалите има и тежко ранени. Един от тях се намира в реанимацията на „Спешния център“. В катастрофата са се ударили автобус на градския транспорт, камион и една лека кола. Инцидентът стана около 5.30 часа местно време.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " 14 ранени в тежка катастрофа между автобус, камион и кола в Белград"}
{"url": "https://trud.bg/%d0%b4%d0%b0%d0%bc%d1%82%d0%bd-%d1%89%d0%b5-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d0%b4%d1%80%d0%be%d0%bd%d0%be%d0%b2%d0%b5-%d0%bf%d1%80%d0%b8-%d0%b8%d0%bd%d1%81%d0%bf%d0%b5%d0%ba%d1%86/", "text": "Държавната агенция за метрологичен и технически надзор (ДАМТН) ще използва дронове при извършването на проверки на язовири на трудно достъпни места, както и при водоеми с по-голям кубичен обем. Нововъведението при провеждането на инспекциите с въздушната видео техника е с цел оптимизиране на работата на инспекторите от агенцията и за подобряване на контрола. Много от водоемите са на труднодостъпни места или във високопланински райони, което прави много трудно, а понякога и невъзможно, обследването им през зимните месеци. Благодарение на новата техника те ще бъдат следени целогодишно и много по-детайлно. Това съобщиха от пресслужбата на ДАМТН. Днес на язовир „Марково“, област Пловдив, бе проведено и обучение за работа с въздушна камера на инспекторите на ДАМТН. В него участие взеха служители от всички регионални отдели на Главна дирекция „Надзор на язовирните стени и съоръженията към тях“ (ГД НЯСС) към ДАМТН. Предстои всеки един от регионалните отдели на агенцията, отговарящи за сигурността на язовирните стени, да бъде снабден с професионални дронове и топографски карти. Очаква да бъдат закупени и термокамери, с които да се следи за филтрацията на водата при извършването на инспекции. През втората половина на 2018 г. се очаква да бъде проведено още едно обучение, включващо всички регионални отдели на ГД НЯСС, което ще бъде свързано с рисковете при язовирите в ситуация на земетресение. По-късно през деня бе проведена и работна среща за общото състояние на язовирите на територията на страната, в която участие взе и д-р Георги Кръстев, съветник към политическия кабинет на министър-председателя на Република България и секретар на Съвета по сигурността. В дискусията участваха още и председателят на ДАМТН Петър Горновски, зам.-председателите на агенцията Кирил Войнов и Валтер Василев, и.д. главният директор на ГД НЯСС Мима Чалева, всички началници на регионалните отдели на Главната дирекция и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " ДАМТН ще използва дронове при инспекции на язовири"}
{"url": "https://trud.bg/%d1%81%d1%82%d0%b0%d0%bd%d0%b8%d1%88%d0%b5%d0%b2-%d1%81-%d0%b8%d0%b7%d0%ba%d1%80%d0%b8%d0%b2%d0%b5%d0%bd%d0%b0%d1%82%d0%b0-%d0%b4%d0%b8%d1%81%d0%ba%d1%83%d1%81%d0%b8%d1%8f-%d1%83-%d0%bd%d0%b0%d1%81/", "text": "20 кризисни центъра за жени, жертва на домашно насилие – това може да бъде изградено с парите, които БСП и ВМРО искат държавата да похарчи за референдум „за” и „против” Конвенцията на Съвета на Европа за борба с насилието над жени и домашното насилие. Сметката е на неправителствения сектор, но беше оповестена от лидера на ПЕС Сергей Станишев пред  . Той беше категоричен, че у нас документът е станал обект на „безумни интерпретации” и в него ги няма нито „третия пол”, нито „еднополовите бракове”, които разгневиха консервативни кръгове в политиката и обществото. „Едно от следствията на ужасно изкривения начин, по който се води дискусията, е, че ние показваме на жертви и насилници абсолютно погрешен сигнал – че като общество толерираме това. Никой няма да го каже открито, но изкривената дискусия, акцентирането върху неща, които изобщо не съществуват в тази конвенция, фиксирането върху страхове хипотетични загърбва реалния проблем”, подчерта Станишев и допълни, че заради разделението, започнало още вътре в правителството, е блокирана националната програма, от която зависи функционирането на кризисните центрове за жертви на насилие. Самият лидер на ПЕС посети един от тях и сподели, че е чул „покъртителни истории” за жени, които буквално нямат къде да отидат. Само през този обект за 5 години са минали 2200 жертви. „Колко жени си мълчат, защото това е традицията, защото е срамно да те бият вкъщи?”, запита той и припомни статистиката, според която една от три българки е жертва на домашно насилие. Той отбеляза, че значително по-консервативни държави са ратифицирали документа. По думите му Истанбулската конвенция „не е някаква конвенция на османския султан”, а най-мащабният международен договор за превенция и борба с насилието, в който са заложени ангажименти на държавите и инструменти за защита на жените, които в момента в нашето законодателство просто отсъстват. Станишев припомни, че у нас тормозената от мъжа си жена трябва да доказва, че е жертва. За така спорния термин „джендър” лидерът на ПЕС даде своя превод: „Означава социалните роли, които са били различни в различните общества и се променят в хилядолетията. Преди 100 г. жените не са имали право да гласуват, социалната роля на жените е била да си стоят вкъщи”. Съветът на Европа реагира на медийната и политическа истерия в България със специална декларация, в която се подчертава, че конвенцията не въвеждат сексуално образование в училище, еднополови бракове и подобни. На пленума на БСП тази декларация е била раздадена на участниците, но, по думите на Станишев, „не беше чута”. Той на практика потвърди, че социалистическата партия е подкрепяла на по-ранен етап конвенцията на международни форуми и затова сегашната й позиция се възприема като 180-градусов завой. „В политиката често има конюнктурни съображения, има страхове. Отговорността на политиците е да мислят с главите си дългосрочно”, заяви Сергей Станишев. Лидерът на БСП призна, че се притеснява и от позицията на президента Румен Радев, който в Брюксел се обяви срещу Истанбулската конвенция: „Аргументите, които той сподели, са стряскащи. Правата на човека в България или в Полша, или във Франция, или в друга страна от Съвета на Европа не са вътрешна работа и аргументът, че се отнемат права от държавата и се дават на НПО не е състоятелен – освен че държавата не си върши работата в тази сфера”. Той се възпротиви и срещу твърдението, че борбата с насилието над жените е работа само на полицията: „Това е комплексен обществен проблем, който започва от създаването на културни нагласи за ролята на жената. Това означава „джендър” – какво може да прави жената, какво не може, каква е ролята в семейството – дали е равноправна, дали е подчинена”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.02.03", "title": " Станишев: С изкривената дискусия у нас за Истанбулската конвенция показваме, че толерираме насилието над жени"}
