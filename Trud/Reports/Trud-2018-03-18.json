{"url": "https://trud.bg/%d0%bf%d0%b8%d0%bb%d0%be%d1%82%d0%b8-%d1%81%d1%8a%d0%b1%d0%b8%d1%80%d0%b0%d1%82-%d0%bf%d0%b0%d1%80%d0%b8-%d0%b7%d0%b0-%d0%be%d0%bd%d0%ba%d0%be%d0%b1%d0%be%d0%bb%d0%bd%d0%b8-%d0%b4%d0%b5%d1%86%d0%b0/", "text": " Военните от авиобаза Граф Игнатиево усилено събират лични средства, за да ги дарят на онкоболни деца. Инициативата е от януари и продължава до днес. Авиаторите дариха на Звеното по детска клинична хематология и онкология към Клиниката по педиатрия и генетични болести на Университетската болница “Свети Георги” в Пловдив над 12 000 лв. Според запознати много от служещите в авиобаза се отказали от първото увеличение на заплатите си в името на болните деца. От 1 януари т. г. възнагражденията на армейците скочиха средно със 70-90 лв. в зависимост от званието. Доктор Ангелина Стоянова-Делева, която прие дарението, благодари на военнослужещите и цивилните служители от авиобазата. “Чрез този хуманен жест вие изпълнихте воинския си и човешки дълг да помогнете за спасяването на живота на много деца. Продължавайте така – България няма да загине, докато има такива добри хора”., каза тя. Отделно от предоставените средства пилотите закупиха и скъпа медицинска апаратура за вливане на медикаменти и кръв на децата, консумативи за нея и индивидуални педиатрични комплекти за малките пациенти. Командир на авиобазата е ген. Иван Лалов, който скоро може да бъде повишен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Пилоти събират пари за онкоболни деца\t\t\t"}
{"url": "https://trud.bg/%d0%bc%d0%b5%d1%80%d1%86%d0%b5%d0%b4%d0%b5%d1%81-%d1%81%d0%b5-%d1%83%d0%bf%d0%bb%d0%b0%d1%88%d0%b8-%d0%b7%d0%b0-%d1%85%d0%b0%d0%bc%d0%b8%d0%bb%d1%82%d1%8a%d0%bd/", "text": "Люис Хамилтън няма никакви причини да се оплаква от престоя си в „Мерцедес“, но шефът на шампионите във Формула 1 Тото Волф се притеснява, че звездата му може да избяга във „Ферари“. Британският пилот все още не е удължил договора си със „сребърните стрели“, по който получава по 40 милиона евро на сезон. Но дори да подпише3 за още две години, Хамилтън може да не завърши кариерата си в „Мерцедес“. Наскоро той подметна, че смята да остане на пистата и след 2020-а. „Люис е най-добрият от своето поколение и ние бихме искали да го запазим колкото е възможно по-дълго – заяви Волф. – Но аз съм сигурен, че той ще изкара още един договор, а от друга страна „Ферари“ си остава огромна примамка за всеки пилот.“", "date": "2018.03.18", "title": " „Мерцедес“ се уплаши за Хамилтън"}
{"url": "https://trud.bg/%d0%b1%d0%b8%d0%b0%d1%82%d0%bb%d0%be%d0%bd%d0%b8%d1%81%d1%82%d0%b8%d1%82%d0%b5-%d1%81%d0%b5-%d0%b4%d0%be%d0%b1%d1%80%d0%b0%d1%85%d0%b0-%d0%b4%d0%be-%d1%84%d0%b8%d0%bd%d0%b0%d0%bb%d0%b0/", "text": "Българската щафета по биатлон успя да се добере последна до финала на 4 по 7,5 км от Световната купа в Холменколен (Норвегия). Ключово за резултата бе разместването в постовете – Владимир Илиев пое третия, а Димитър Герджиков четвъртия. Така българите заеха 19-о място с най-слаба стрелба от финиширалите – 2 наказателни обиколки и 11 допълнителни патрона и пасив от 6:44,2 минути. 6 от щафетите обаче бяха затворени с обиколка от лидерите и не успяха на завършат състезанието. Победата с невероятна стрелба – само 3 презареждания, взе тимът на Норвегия, а на подиума се качиха още Австрия (+50,3 секунди) и Русия (+56,9 сек). Даря Домрачова (Беларус) пък спечели женското преследване на 10 км, след като допусна само 2 грешки и остави на 9,2 сек зад себе си водачката в Световната купа Анастасия Кузмина (Словакия, 4 пропуска).", "date": "2018.03.18", "title": " Биатлонистите се добраха до финала"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%81%d0%b8%d1%80%d0%b8%d1%8f-%d0%b1%d0%b0%d1%88%d0%b0%d1%80-%d0%b0%d1%81%d0%b0%d0%b4-%d0%bf%d0%be%d1%81%d0%b5%d1%82/", "text": "Президентът на Сирия Башар Асад пристигна в Източна Гута в неделя, за да се срещне с военнослужещите на Дамаск, предава АФП, като допълва, че това е първото по рода си посещение на държавния глава в бившия бунтовнически анклав.Държавната телевизия на Сирия излъчи кадри, на които Асад е обграден от войници.  Опозиционните сили на режима в Дамаск контролираха Източна Гута от 2012 г. насам, но засилените атаки на сирийските военни през последния месец доведоха до превземане на 80% от бастиона на бунтовниците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Президентът на Сирия Башар Асад посети сирийските военнослужещи в Източна Гута"}
{"url": "https://trud.bg/%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5-%d0%b7%d0%b0%d0%b1%d1%80%d0%b0%d0%b2%d0%b8-%d0%ba%d0%b0%d0%ba-%d1%81%d0%b5-%d0%b1%d0%b8%d0%b5/", "text": "“Черно море” забрави как се побеждава. Тимът от Варна претърпя нова загуба – този път от “Локомотив” (Пловдив) с 0:1. “Моряците” нямат победа под ръководството на Илиан Илиев. Треньорът започна на “Тича” от в първите дни на 2018-та. От тогава до сега “Черно море” записа 4 загуби и две равенства. На своя стадион тимът от Варна пък не е побеждавал в продължение на… 8 месеца. За последно “Черно море” победи на “Тича” отборът на “Дунав” с 1:0. Мач, който се игра в третия кръг на шампионата. Абделхаким Буна отбеляза единственото попадение, с което “Локомотив” (Пловдив) нанесе и трета поредна загуба на “зелено-белите”. Пет минути преди края на срещата Димо Бакалов от тима на гостите бе изгонен. Играчът си изкара два последователни жълти картона в рамките на 60 секунди. Първо бе санкциониран за бавене на играта, а веднага след това фаулира неспортсменски Георги Илиев. Двубоят пък беше под №400 за капитана на домакините.", "date": "2018.03.18", "title": " “Черно море” забрави как се бие"}
{"url": "https://trud.bg/%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f%d1%82-%d0%bd%d0%b8-%d0%bf%d0%bb%d1%83%d0%b2%d0%b5%d1%86-%d0%b0%d0%bd%d1%82%d1%8a%d0%bd%d0%b8-%d0%b8%d0%b2%d0%b0%d0%bd%d0%be%d0%b2-%d1%8f%d0%b4/", "text": "Най-добрият български плувец Антъни Иванов чупи рекорд след рекорд на държавното първенство в столичния басейн „Диана“, където вече има 3 титли. Новото върхово постижение на търновеца е 52,67 секунди на 100 метра бътерфлай – с 3 десети под стария му национален рекорд от миналата пролет. „Исках да стана футболист и още ме е яд, че не станах – призна Антъни пред „Код спорт“. – Любим спортист ми беше Стоичков, но явно е било за добро да остана в басейна.“ Иванов призна, че е избрал Университета в Оубърн пред престижните „Харвард“ и „Станфорд“ заради треньорите и отбора там, с който иска да спечели титлата на САЩ. „Избрах да уча „бизнес“, но още се чудя между „спортен мениджмънт“ и „акаунтинг“ – заяви плувецът. – Условията там са много добри, има четири-пет басейна повече, отколкото в България.“", "date": "2018.03.18", "title": " Най-добрият ни плувец Антъни Иванов: Яд ме е, че не станах футболист"}
{"url": "https://trud.bg/%d1%80%d0%b5%d0%b1%d0%b5%d0%bd%d1%81%d0%b1%d1%83%d1%80%d0%b3-%d1%81-%d0%ba%d1%83%d0%bf%d0%b0-%d0%b1%d0%b5%d0%b7-%d0%ba%d0%b0%d1%80%d0%b0%d0%bd%d0%b5/", "text": "Виктория Ребенсбург (Германия) спечели последния останал трофей от Световната купа в алпийските ски – малкия глобус в женския гигантски слалом. Това стана, след като последния старт от програмата на финалите в Оре (Швеция) бе отменен заради силен вятър. Така баварката запази първото си място в дисциплината пред Теса Уорли (Франция) и взе за трети път трофея. Отменен бе и мъжкият слалом, но това не оказа влияние върху класирането, тъй като Марсел Хиршер си бе осигурил малката купа преди финалите. Австриецът и Микаела Шифрин (САЩ) са носители на Големите кристални глобуси при мъжете и жените.", "date": "2018.03.18", "title": " Ребенсбург с купа без каране"}
{"url": "https://trud.bg/%d1%81%d0%b8%d0%bb%d0%bd%d0%b8%d1%8f%d1%82-%d0%b2%d1%8f%d1%82%d1%8a%d1%80-%d0%be%d1%81%d1%82%d0%b0%d0%b2%d0%b8-%d1%82%d1%80%d0%b8-%d1%81%d0%b5%d0%bb%d0%b0-%d0%b2-%d0%bb%d0%be%d0%b2%d0%b5%d1%88%d0%ba/", "text": "Три села в община Ловеч са без ток, а други няколко с частично нарушено електрозахранване заради прекъснати електропроводи от силния вятър в региона през последното денонощие, предаде  . С напълно прекъснато електрозахранване са селата Александрово, Деветак и Тепава, съобщи кметът на Ловеч Корнелия Маринова: “От силния вятър е прекъснато електрозахранването частично. В село Дойренци, в Умаревци и в село Дренов работят екипите на ЧЕЗ и се очаква около 20.00 часа аварията да бъде отстранена и електрозахранването възстановено”. Маринова допълни, че през изминалата нощ бор е паднал върху необитаема къща в село Стефаново, но са нанесени само материални щети: “Нямаме пострадали хора. Дежурните са на разположение, така че при необходимост сме готови да реагираме”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Силният вятър остави три села в Ловешко без ток"}
{"url": "https://trud.bg/%d1%82%d0%b0%d1%81%d0%b5%d0%b2%d0%b0-%d1%81-%d0%be%d1%89%d0%b5-3-%d0%bc%d0%b5%d0%b4%d0%b0%d0%bb%d0%b0-%d0%b2-%d0%ba%d0%b8%d0%b5%d0%b2/", "text": "Катрин Тасева прибави още 3 медала от турнира от сериите Гран при по художествена гимнастика в Киев след среброто в многобоя от събота. Във финалите на отделните уреди българката направи много силно съчетание с топка, за което получи 18,150 точки. Това обаче се оказа достатъчно „само“ за още едно второ място, тъй като над всички отново бе победителката в многобоя Екатерина Селезньова (Русия). Тасева взе сребро и на лента, както и бронз на бухалки, като в двете съчетания имаше няколко неточности. Доста по-слабо бе изпълнението й на обръч, за което получи едва 15,000 т. и остана на последното 8-о място във финала. Селезньова грабна и титлата на лента, а първа в останалите два уреда е сънародничката й Мария Сергеева. Друга от най-добрите ни индивидуалистки – Боряна Калейн, пък спечели титлата в многобоя на държавното първенство „Жулиета Шишманова“ в Бургас. Тя събра 67,825 точки и остави на 12,5 т. зад себе си Ася Иванова. Трета остана Марина Иванова. Този уикенд в Двореца на културата и спорта във Варна пък е 22-ото издание на международния и държавен турнир „Руми и Албена“. Участие са заявили 13 български и 16 чуждестранни клуба. Следващата седмица пък е Световната купа в „Арена Армеец“.", "date": "2018.03.18", "title": " Тасева с още 3 медала в Киев"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%82%d1%80%d1%8f%d0%b1%d0%b2%d0%b0-2/", "text": "Великобритания трябва да се насочи към богатство, свързано с Кремъл, в отговор на отравянето на бивш шпионин, каза външният министър Борис Джонсън в неделя, преди посещението на международни експерти по химически оръжия, предаде БГНЕС. “Когато хората са получили богатство чрез корупция и където можем да видим връзка с Кремъл, с Владимир Путин, възможно е да се иска обяснение за произхода на богатството и други санкции срещу тези лица”, каза Джонсън пред Би Би Си. Бившият руски двоен агент Сергей Скрипал и дъщеря му Юлия са в критично състояние, след като бяха подложени на въздействието на нервно-паралитично вещество в английския град Солсбъри на 4 март, което доведе Великобритания до експулсиране на 23 дипломати от Кремъл. Технически експерти от Организацията за забрана на химическите оръжия (ОЗХО) ще посетят Великобритания в понеделник, за да съберат проби от нервно-паралитичното вещество, използвано при нападението. “Те ще бъдат изпратени до високо реномирани международни лаборатории, избрани от ОЗХО, за тестване с резултати, чието изготвяне се очаква да отнемат минимум две седмици”, се казва в изявление на външното министерство. Джонсън каза, че правителството обмисля нещо подобно на американския “Закон Магнитски”, който беше приет през 2012 г., за да накаже руските официални лица, обвинени в нарушения на правата на човека. Джонсън обвини руснаците в “самодоволен сарказъм и отричане” в отговор на обвиненията и каза, че международната общност е зад Великобритания. „Зловредното, разрушително поведение“ на Москва в международен мащаб е причината съюзниците да са “склонни да не дават на Русия полза от съмнението”, добави той. Министърът обаче се изправи пред неудобни въпроси за мач тенис, който е изиграл със съпругата на бившия министър на Кремъл Владимир Чернухин, в замяна на дарение от 160 000 паунда за Консервативната партия. Мар каза, че „Русия е прекратила производството на каквито и да било химически вещества [за химически оръжия] през 1992 г.“, но от британското външно министерство отхвърлят твърдението и казват, че имат „информация, посочваща, че през последното десетилетие Русия е изучавала пътища за доставката на нервно-паралитични вещества вероятно за убийство“. Борис Джонсън определи като „смехотворни“ обвиненията на Русия, че в Англия се произвеждат вещества-убийци и добави, че „няма да отговаря на страна, която наистина си вярва, че е невинна“. Британските медии съобщиха в неделя, че правителството има намерение спешно да прокара закони, които да позволяват изземането на активи във Великобритания, придобити с мръсни руски пари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Борис Джонсън: Великобритания трябва да се насочи към проверка на богатство, свързано с Кремъл"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d1%87%d1%83%d0%bf%d0%b8-%d0%bd%d0%be%d0%b2-%d1%80%d0%b5%d0%ba%d0%be%d1%80%d0%b4/", "text": "Роджър Федерер напредва към нов рекорд в славната си кариера. Тенисист №1 в света се класира за финала на турнира от сериите „Мастърс“ в Индиън Уелс (САЩ) след победа с 5:7, 6:4, 6:4 над младия хърватин Борна Чорич. Така Маестрото от Швейцария излезе еднолично на второто място в историята по най-много финали на АТП турнири. Федерер вече има 147, с един повече от чешко-американската легенда Иван Лендъл. На върха със 164 засега остава Джими Конърс. „Вече не се интересувам от статистики и титли – скромно заяви 36-годишният тенисист след успеха. – Радвам се само, че съм здрав и в състояние да играя.“ Късно снощи бе финалът между Федерер и Хуан Мартин дел Потро (Аржентина), който имаше доста по-малко проблеми в полуфинала – 6:3, 6:2 срещу Милош Раонич (Канада). Междувременно стана ясно, че подгласникът на Федерер в ранглистата Рафаел Надал ще се завърне на корта по-рано от очакваното. Матадора има намерение да играе за отбора на Испания в мача с Германия за Купа „Дейвис“ в началото на април. Надал е извън игра от януари, когато отпадна от Аустрелиън оупън заради травма на хълбока.", "date": "2018.03.18", "title": " Федерер чупи нов рекорд"}
{"url": "https://trud.bg/%d1%86%d0%b8%d0%ba-%d0%bd%d0%b0-%d1%80%d1%83%d1%81%d0%b8%d1%8f-%d0%ba%d1%8a%d0%bc-17-%d1%87-%d0%b8%d0%b7%d0%b1%d0%b8%d1%80%d0%b0%d1%82%d0%b5%d0%bb%d0%bd%d0%b0%d1%82%d0%b0-%d0%b0%d0%ba%d1%82%d0%b8/", "text": "Към 17.08 часа московско време избирателната активност на президентските избори в Русия е достигнала до 51,9%. Това обяви заместник-председателят на Централната избирателна комисия на Руската федерация Николай Булаев, цитиран от ТАСС. До обед гласувалите бяха 34,72 на сто от имащите право. Изборният ден ще приключи в 21 часа московско време, когато ще бъдат закрити избирателните участъци в най-западния регион на Русия – Калининградската област. В източните региони на страната избирателните участъци вече бяха закрити и бе стартирано преброяване на гласовете. Късно вчера „Интерфакс” съобщи, че по искане на прокуратурата московски съд е блокирал достъпа до 99 страници в социалната мрежа „ВКонтакте”, в които се е призовавало да не се гласува на президентските избори. Точната причина на този етап не е ясна. Опозиционният лидер Алексей Навални призова за бойкот на вота. Самият той не беше допуснат до участие в надпреварата, която е с един абсолютно изявен фаворит – Владимир Путин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " ЦИК на Русия: Към 17 ч. избирателната активност за президент е достигнала до 51,9%"}
{"url": "https://trud.bg/%d0%b6%d0%b5%d1%80%d0%b0%d1%80-%d0%b4%d0%b5%d0%bf%d0%b0%d1%80%d0%b4%d0%b8%d0%b9%d0%be-%d0%b4%d0%b0%d0%b4%d0%b5-%d1%81%d0%b2%d0%be%d1%8f-%d0%b3%d0%bb%d0%b0%d1%81-%d0%b7%d0%b0-%d0%bf%d1%80%d0%b5/", "text": "Френската кинозвезда Жерар Депардийо днес даде от Париж своя глас за руски държавен глава. 69- годишният Депардийо, който е близък с президента Владимир Путин, поиска руско гражданство през 2013 г., недоволен от данъчната политика на родината си, предаде  . Жерар Депардийо, в поредната си роля – гражданин на Русия, пусна бюлетина за президентските избори в руското посолство в Париж. Мигът, увековечен от близката до Кремъл медия “Russia Today”, бързо стана достояние на Франция и на света. Депардийо прие руско гражданство преди пет години, след като яростно протестира срещу проекта за повишаване на данъците на най-богатите французи и заплаши да захвърли френския си паспорт. Той не крие адмирациите си към Русия, която намира за демократична страна, и лично към президента Путин, който го прие с отворени обятия. В Русия Депардийо се води жител на Саранск, където има културен център с неговото име. Като френски избирател актьорът далеч не е така прилежен. Той пропусна миналогодишните френски избори и по собствените си признания пред вестник “Нис матен” е гласувал само два пъти – за президентите Франсоа Митеран и Никола Саркози. Днес обаче актьорът отпрати камерите и не сподели какъв избор е направил за втората си родина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Жерар Депардийо даде своя глас за президент на Русия в Париж"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%bf%d1%80%d0%b0%d0%b2%d0%b8-%d0%ba%d0%b5%d0%ba%d1%81/", "text": "От известно време огромна и донякъде незаслужена популярност в българския ефир придоби парчето “Защото снощи правих кекс”. В музикално отношение то е скромно, но ритъмът е натрапчив и прилепчив, текстът – иронично смешен, а визията е подскокливо-игрива. Това между другото е перфектната рецепта за печеливши песни за “Евровизия”, но “сериозните” български композитори и певци още не са дозрели дотам. Автор на хита е Papi Hans. Зад артистичния псевдоним се крие симпатичният млад поет Константин Трендафилов. Той е известен сред младата аудитория с емоционална лирика, а една от най-споделяните фрази от него е “За кого се сещаш, когато се сещаш за някого”, както е озаглавена и едноименната му книга с поезия. Константин Трендафилов е един от идолите на новото поколение, изключително известен е сред тийн общността. Участието му в “Черешката на тортата” му спечели още по-голяма фен аудитория. Палавото му парче ни дава повод да представим на нашите читатели как се прави кекс по света:  яйца – 4 бр.  кисело мляко – 1 ч.ч.  сода бикарбонат – 1 ч.л.  брашно – 15 с.л.  сол  черен пипер  ким  магданоз  копър  колбас  сирене  кашкавал  Содата се слага в киселото мляко, всички продукти се объркват добре брашното, яйцата, киселото мляко, черният пипер, ким, копъра, ситно нарязания магданоз, колбасът нарязан на кубчета, сиренето и настърганият кашкавал.  Сместа се изсипва в намазана с олио и поръсена с брашно кексова форма.  Пече се в загрята фурна на 250 градуса.  3 яйца  250 гр. захар  250 гр. нарязани орехи  100 гр. стафиди  100 гр. фурми  4 супени лъжици брашно  1 бакпулвер  Яйцата са разбиват със захарта, а след това се прибавят брашното и бакпулверът. Фурмите се нарязват на дребни парчета, орехите се нарязват на по-едро, а стафидите се поставят цели. Плодовете бавно се прибавят към разбитата смес, леко се разбърква и тестото се прехвърля в тавичка или форма по желание (намазана с олио или покрита с хартия за печене). Пече се до суха клечка в предварително загрята до 180-200 градуса фурна.  Този сладкиш е много вкусен и поради спойката на съставките може да се реже на по-тънички парчета. 2,5 ч.ч. брашно  2 ч.ч. захар  1 ч.л. бакпулвер  1 ч.л. сода бикарбонат  1 ч.л. канела  4 бр. яйца  1 ч.ч. олио  2,5 бр. моркови  пудра захар  Намазваме формата за кекс с олио. Затопляме фурната на 180°С. В купа разбъркваме заедно всички сухи съставки (брашно, бакпулвер, сода бикарбонат, канела).  В друга купа с миксер разбъркваме яйцата и захарта. Към тях прибавяме олиото постепенно на струя, след което прибавяме сухите съставки и настърганите моркови. Разбъркваме до получаване на гладка смес.  Печем около 45-50 минути, докато кексът е готов (пробождаме с клечка трябва да излиза суха). След охлаждане поръсваме кекса с пудра захар.   Съседът ми одра колата  (но всичко е точно)  Намалиха мойта заплата  (но всичко е точно)  Откраднаха ми колелото  (но всичко е точно)  Ударих си кутрето в леглото  (но всичко е точно.)  Защото снощи правих кекс…  На плажа заваля порой  (но всичко е точно)  Животът ми е в застой  (но всичко е точно)  Майка ми не ме обича  (но всичко е точно)  Осъзнах безсмислеността на своето съществуване и илюзорността на най-дълбоките си мечти и надежди. Но всичко е точно.  Защото снощи правих кекс…  Брашно, захар, олио, яйца, сода, мляко, какао, какао. Пудра захар, стафиди, жълт кантарион, любов, гмо, набухвател, още набухвател.  Кекс, кекс, кекс, кекс, кекс…", "date": "2018.03.18", "title": " Как се прави КЕКС\t\t\t"}
{"url": "https://trud.bg/%d0%b7%d0%b0%d0%bc-%d0%ba%d0%bc%d0%b5%d1%82%d1%8a%d1%82-%d0%b5%d0%b2%d0%b3%d0%b5%d0%bd%d0%b8-%d0%ba%d1%80%d1%83%d1%81%d0%b5%d0%b2-%d0%b4%d0%be-%d0%bc%d0%b5%d1%81%d0%b5%d1%86-%d0%b7%d0%b0%d0%bf/", "text": "До месец започва ремонтът на столичния булевард “Арсеналски”, информира пред   заместник-кметът по транспорт Евгени Крусев. В началото на лятото започва и цялостен ремонт на улица “Граф Игнатиев”. Над 100 милиона лева са заложени за ремонти в София, каза още зам.-кметът Крусев: “Последните отсечки от бул. “Монтевидео”, бул.”Тодор Каблешков”, ул. “Филип Кутев”, буквално до дни стартира третият етап от изграждането на локалните платна на Северна скоростна тангента. По отношение на малките квартални улици, там разчитаме изключително и само на районните кметове да подадат програмите си за малките вътрешнокавратлни артерии, по които ще се работи през годината”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Зам.-кметът Евгени Крусев: До месец започва ремонтът на столичния булевард “Арсеналски”"}
{"url": "https://trud.bg/%d0%b5%d0%ba%d0%b8%d0%bf%d0%b8%d1%82%d0%b5-%d0%bd%d0%b0-%d0%b0%d0%b2%d0%b0%d1%80%d0%b8%d0%b9%d0%bd%d0%b0-%d0%bf%d0%be%d0%bc%d0%be%d1%89-%d0%b8-%d0%bf%d1%80%d0%b5%d0%b2%d0%b5%d0%bd%d1%86%d0%b8%d1%8f/", "text": "През деня продължи работата на екипите на Дирекция „Аварийна помощ и превенция” към Столична община по отстраняване на паднали клони и дървета, както и обезопасяване на надвиснали ламарини, съобщиха от пресслужбата на Общината. До 17.30 часа екипите са се отзовали на 28 сигнали, свързани с клони и дървета. Във връзка с валежите е отреагирано и на два сигнала за завиряване в “Малинова долина” и във Владая. Падналите вследствие на вятъра клони, се почистват и от екипи на „Зелена система”. Дейностите по почистване на паркове и междублокови пространства ще продължат. Извършва се и наблюдение на речните корита и оттоците на Южната дъга на Столичен околовръстен път, както и на общинските язовири, които се изпускат контролирано. Градският транспорт в столицата се движи по разписание по всички линии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Екипите на “Аварийна помощ и превенция” са се отзовали на 28 сигнала за паднали дървета и опасни ламарини в София"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%b5-%d1%81%d0%bf%d1%80%d1%8f%d0%bd-%d1%82%d0%be%d0%ba%d1%8a%d1%82-%d0%b2-%d0%ba%d0%b2-%d0%ba%d1%83%d0%bb%d0%b0%d1%82%d0%b0-%d0%b2%d1%8a%d0%b2/", "text": "През последното денонощие на територията на община Враца е преминал ураганен вятър, със скорост над 140 км/ч. Това съобщиха от пресцентъра на Общината. Силните пориви нанесоха щети както в града, така и в населените места от общината. Най-сериозни са проблемите в квартал “Кулата”, където има къщи с напълно разрушени покриви, компрометирани електрически стълбове, както и паднали дървета. Кметът Калин Каменов, заедно с експерти от местната администрация и кметският наместник на кв. “Кулата”, инспектираха увредените къщи и постройки в квартала. Екип на „ЧЕЗ Разпределение България“ временно преустанови електрозахранването в населеното място, тъй като има множество скъсани проводници. Към момента всички щети в кв. “Кулата” са описани, а екипи на ОП „БКС“ – Враца извършват дейности по отстраняване на падналите дървета. „Преминалият ураганен вятър през последното денонощие е причинил щети в голяма част от населените места от община Враца. Безспорно най-сериозни са проблемите в квартал Кулата. В момента всички дежурни екипи на местната администрация са ангажирани да описват пораженията. След като бъдат обобщени всички сигнали, Община Враца ще изготви протокол и ще отправи искане за финансова помощ от Междуведомствената комисия“, коментира кметът Калин Каменов. Експертите от Община Враца извършват огледи във всички населени места. В село Бели извор е разрушен покривът на параклиса. Временно е било преустановено електрозахранването в село Челопек, но проблемът е разрешен и населеното място е с нормално захранване. Към момента екипи на електроразпределителното дружество работят по отстраняване на проблема с електрическото захранване в квартал Бистрец. Служители от звено „Инспекторат“ извършват огледи на територията на града. При проверката е установено наличието на паднали дървета, преместени съдове за сметосъбиране, повредени покривни конструкции и изолации. Компрометирана е настилката на изкуственото игрище в парка в жк. „Дъбника“. В резултат от силния вятър има увредени стъкла на автомобили, счупени са и част от прозорците на Средношколското общежитие, а оградата на изкуственото игрище в жк. „Сениче“ е паднала. Дежурните екипи продължават своята работа по отстраняване на щетите и ще реагират своевременно на сигнали от страна на пострадали граждани. За област Враца е обявен оранжев код за обилни валежи и силен вятър.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Временно е спрян токът в кв. “Кулата” във Враца заради скъсани проводници"}
{"url": "https://trud.bg/%d0%bd%d0%b0%d0%bf%d0%be%d0%bb%d0%b5%d0%be%d0%bd-%d0%bd%d0%b0-%d0%b3%d0%bb%d0%be%d0%b1%d0%b0%d0%bb%d0%b8%d0%b7%d0%bc%d0%b0/", "text": "Сега глобалистите залагат на създаването на единна европейска държава и с това да реализират старата си мечта за „Съединените щати на Европа“. В авангарда на това паневропейско движение е сегашния президент на Франция – Макрон, бивш инвестиционен банкер на Ротшилд и близък до идеолога на глобализма Жак Атали. Самият Макрон е убеден поддръжник на глобализацията. През 2015 г. на Кръгла маса за насърчаване на глобализацията, проведена под егидата на транснационалните корпорации, той прочете доклад с характерното заглавие „Глобализацията носи блага и напредък“. Според Макрон, в основата на глобализацията трябва да стои една единствена европейска държава. Това каза той, миналата година, в двучасовата си реч в Сорбоната и заяви, че старата Европа със своите нации, граници и избори е безнадеждно остаряла и трябва да бъде премахната, за да се създаде ново обществено образование. То ще разполага със собствена армия, полиция, разузнаване, прокурори и т. н. Правителството на новата Европа ще се състои от французи и германци и в основата на това ще е спойката между Франция и Германия. Макрон не само говори, но и работи, като вече се подготвя за изборите за следващия Европарламент. За да получи контрол над структурите на ЕС, френският лидер преди това се нуждае от контрол върху Европарламента. Което от своя страна ще му даде сериозен лост за влияние върху Еврокомисията, структурата, която играе ролята на „Евроуправление“. Макрон не може и не иска да напусне президентския си пост, а това означава, че той трябва да „хакне“ политическата система на ЕС, която първоначално е конструирана така, че никой президент или премиер на европейска държава да не може едновременно да контролира и европейските власти. Според изявленията на работната група, създадена от амбициозния френския президент, трябва да се проникне в политическите системи на европейските страни. Така Макрон ще стане паневропейски политически кукловод. Емисари от неговата партия En Marche вече търсят във всички страни на ЕС кандидати, които да се явят на следващите евроизбори от името на движението на Макрон. Покрай това преговарящите от En Marche се опитват да получат подкрепата на „Алианса на либералите и демократите за Европа“, транснационалната коалиция, подкрепяща глобализацията и централизацията на ЕС, със своя група в Европарламента. Ако „кандидатите на Макрон“ масово спечелят изборите в техните страни и към тях след това се присъединят депутатите от „Алианса на либералите и демократите за Европа“, то Макрон ще има лична и доста голяма фракция в Европарламента. Ако тази фракция успее да привлече „дезертьори“ от други политически групи, тогава Европарламентът ще се превърне в послушен принтер на френския президент, а това означава, че до радикалната реформа на ЕС, контролът върху бюджета на ЕС и външната политика ще има само една стъпка. И сега в Европарламента има мощен сегмент, който може да подкрепи Макрон. Това е така нареченият „Списък на Сорос“, станал известен благодарение на унгарския лидер Орбан. „Говори се за това, че милиардерът и филантропът Джордж Сорос активно се меси в световната политика и се опитва да контролира цели страни, и това не е конспирация. Сега имаме конкретно доказателство, че финансистът наистина влияе върху вземането на решения в ЕС. Хакерите от DCLeaks публикуваха методологията на „Отворено общество“, любимото дете на Сорос. Това е документ, съдържащ информация за 226 членове на Европарламента, идеологическите съюзници на „Отворено общество“. Те трябва да насърчават любимите идеи на Сорос – заселване на мигрантите в Европа, гарантиране на „джендърното равенство“, узаконяването на еднополовите бракове, сближаването на Украйна с ЕС и противопоставянето на Русия. В Европарламента има общо 751 депутати, а съюзниците на Сорос заемат повече от една трета от местата. „Отворено общество“ разполага с досиета, както за незабележими парламентаристи, така и за крупни фигури, като Мартин Шулц, доскоро председател на Европарламента, или бившият белгийски премиер Ги Верхофстад. Процесът, както се казва, е в ход и Макрон сега ще трябва да преговаря с Меркел, която представлява „християните глобалисти“. Да не забравяме за германските амбиции, но Меркел е в трудна ситуация. Създаде нова коалиция със СДПГ с цената на отстъпване на много ключови постове, а това ще окаже влияние върху нейните амбиции. Проектът за „Съединените щати на Европа“ е приет доста охотно от глобалистите. Доскоро те имаха още по-амбициозен проект за създаване на „Съединените щати на Европа и Америка“, но изпълнението му бе осуетено от Доналд Тръмп, представляващ интересите на националния капитал на САЩ. Той не е срещу глобализацията, а само срещу елиминирането на държавите и създаването на „световно правителство“. Тогава САЩ стават излишни и това е причината Тръмп да се откаже от проектите за трансатлантическо и транстихоокеанско партньорства, а неотдавна започна и своя „кръстоносен поход“ за протекционизъм, като започна голяма търговска война, без дипломация и подготовка. Под удара на новите мита попаднаха ЕС и Китай. Неправилно е да се приравни глобализма с американизма. Тръмп е за умерената версия на глобализацията и запазване на националните държави, а „транснационалът“ си мечтае да изтрие национално-държавните различия в полза на „световното правителство“. Между тези две идеологии има ожесточена конфронтация, даваща надежда на десните и левите противници на глобализацията, но съществува опасност САЩ да „потопи“ всичките си опоненти в негова полза.", "date": "2018.03.18", "title": " “Наполеон” на глобализма\t\t\t"}
{"url": "https://trud.bg/%d0%b0%d1%81%d0%b5%d0%bd-%d0%b1%d0%bb%d0%b0%d1%82%d0%b5%d1%87%d0%ba%d0%b8-%d0%bc%d0%bd%d0%be%d0%b3%d0%be-%d0%b8%d1%81%d0%ba%d0%b0%d0%bc-%d0%b4%d0%b0-%d1%81%d0%b8-%d0%bf%d0%b0%d1%80%d1%82%d0%bd%d0%b8/", "text": " – Според мен се дължи основно на начина на снимане, както и на честната работа на целия екип. Сред най-големите достойнства на филма е и операторската работа, която е изработена естествено от Стефан Командарев, както и от оператора Веселин Христов.  – След като прочетох сценария и казах на Стефан коя роля съм избрал и той се изненада, не очакваше, че ще избера точно нея. Аз му викам – братле, този човек не е шофьор на такси, той просто е ангел, който се прави на шофьор, а основната му работа е да спасява самоубийци. А другата причина е, че той се явява единственият светъл образ в цялата история.  – Не знаех за тази статистика, ако е така е много гадно. Въпреки че като бях в Щатите през миналата година и ми казаха, че Сиатъл е градът на милионерите-самоубийци. Там хората от много бачкане просто не издържат и се хвърлят от мостовете.  – Не съм се отчайвал в интерес на истината. Много пъти съм стигал дъното по всякакви начини – и в работата, и икономически, и емоционално, и по всякакъв начин, но никога не съм се отчайвал, не съм се предавал и не съм казвал – край, свърши се, аз съм дотук. Дори си мисля, че човек трябва да стигне до дъното, за да може от там да се оттласне и да тръгне на някъде.  – О, разбира се! Да не говорим, че и баща ми беше професионален шофьор. Най-добрият му приятел и до ден-днешен е професионален шофьор и кара тирове, на 68 години е, но изглежда като 50-годишен. На тях им се случват постоянно срещи с всякакви хора и няма как да не са колоритни, защото това ги обогатява при всички положения – няма значение с какво образование са, така те трупат голям опит.  – Всичките срещи там бяха вълнуващи. За мен беше изненадващо това, че хората там вече не са емигранти в този смисъл на думата, който го знаем от детските ни години, защото са свободни и могат да се приберат в България, когато си искат. Да, има икономически емигранти, защото за да си дойде цялото семейство тук, те трябва да похарчат едни 5-6 хиляди долара. В този смисъл там се усеща носталгия, докато в Европа не е така – българите там все едно са си в България. Това, което ме изкефи в Америка е, че 90 процента от българите бяха абсолютно спокойни, успели в живота си хора, които абсолютно нормално си живеят.  – Да, например в Ел Ей на всеки ъгъл съм виждал скитници, а и навсякъде в този град мирише на урина, просто защото няма тоалетни навън и те си пикаят по ъглите. Само че, не съм сигурен, че там са стигнали до това положение, защото няма какво да работят и как да се изкарват пари. Там на тези хора просто сигурно не им се работи и така искат да живеят, докато у нас повечето от тези бездомници са притиснати от живота да живеят така и това е гадното. В Щатите така са подредени нещата, че който работи и може да мисли, при всички положения ще живее нормално.  – Всичко ми хареса в Америка, може би защото бяхме там на турне и минавахме само от град в град, ходехме само на хубави места и се срещахме само с готини хора. Най-много ми хареса Ню Йорк. Допадна ми и тази свобода на общуването там. Това е единствената държава, в която нито за секунда не се почувствах чужденец.  – Ами, не ми се прави филм на тази тема. (Въздиша – б.а.) Не че няма история, има много хубави истории, които могат да се разкажат, но мисля, че трябва да мине малко време и ако се прави филм за това, да се направи наистина добре, както е “Кръстникът” да речем.  – Макс ми е много близък приятел! Ти откъде знаеш за тази идея? Това е една неочаквана история, с много хубаво чувство за хумор и смятам, че от нея наистина може да излезе много хубав филм! Такава история не съм виждал заснета досега, но няма да разказвам за какво става въпрос. Първо – за мен беше изненада, че въобще Макс пише, защото той е художник – това му е професията, а пък парите си изкарва като автомонтьор и беше мега странно, че изведнъж седна и написа изключително як роман.  – Всички са луди около мен, може би защото повечето мои приятели са артисти. Тези, които не са артисти, също са луди, така че… всичките ми приятели и от спорта, и от махалата и от работата – всички са луди! Имам много приятели, Слава Богу! Още от детството имам изключително добри приятели, с които дори не е задължително да се виждаме често, но в мига, в който те ми се обадят, дори да е през нощта, или аз им се обадя, независимо за какво – те веднага са насреща!  – С Анджелина Джоли много искам да си партнирам. По принцип искам да си партнирам с всички големи актриси, на мен ми е много интересно да се срещам с хора, които да провокират в мен различни неща.  – Сега репетирам “Зимата на нашето недоволство” в театър “Зад канала” и ще имаме предпремиера точно на рождения ми ден – 22 март, а на 24-ти ще е премиерата. Юрий Дачев написа пиесата по романа на любимия ми автор – Стайнбек, а режисьор е Бина Харалампиева. В момента работя и по два кино проекта, които ще режисирам, но засега няма да казвам кои.  – Истина е, да, но бяха една след друга, не бях заедно и с трите. Смее се. Те бяха такива години тогава. Първо тръгнах с едната от вкъщи и бях донякъде с нея, после бях с едно друго момиче и накрая завърших с трето момиче. Нали всеки трябва да се направи на най-интересен, по наше време беше така, то и сега си е така.  – Напоследък истински ме развълнуваха успехите на Гришо! Надявам се Кубрат Пулев също да ни развълнува по този начин, мен спортните успехи много ме вълнуват.  – Естествено, че децата ми ме вълнуват най-много. Когато те постигнат нещо, или им се случи нещо хубаво, или ги видя, че се усмихват, или ги видя щастливи. – Апатичен съм към политиката и смятам, че е много мръсно и неприятно занимание.  – Изненада ме, защото не очаквах въобще, че са му взели интервю и той говори много хубави неща за мен. Иначе никога не сме били много близки, не съм му бил любимец в класа, не сме си ходили на гости. Хвалил ме е във ВИТИЗ и после като сме работили за някакви неща, но не съм очаквал чак такива думи. Общо взето аз дължа почти всичко в тази професия на него, защото той ми даде “а” и “б” в работата, в отношението към хората, професията, себе си, как да се пласираш в пространството, много важни практически неща дължа на него.  – Не знам дали е критика, но накрая на годината, като завършвахме и той ми вика – аз щях да те скъсам на приемния изпит! Аз го попитах защо? А той – хората са дошли на изпит, вълнуват се, от това им зависи живота, а ти ми се разхождаше все едно си си у вас. Как може да си такова перде?  – Наум Шопов беше явление в българския театър. Той е от типа актьори, като Тодор Колев, който е абсолютно уникален и единствен. Такова величие, пък аз имах късмета да играем пет години заедно в една пиеса на Галин Стоев. Аз ходех на абсолютно всяка негова репетиция, за да го гледам, а след това работихме заедно и в едно представление, на което той беше режисьор. Много сме си говорили с него, оставали сме по цяла нощ да си говорим и много неща научих. В тази професия има занаят, който трябва да се научи задължително и за което благодарих на Стефан Данаилов, а всичко останало е колко ти умееш за крадеш – както се краде всеки един занаят! В този смисъл аз от съвсем малък се опитвах да открадна всичко възможно от тези големи, велики актьори, на които се възхищавам – Васил Михайлов, Йосо Сърчаджиев, Стефан Данаилов, Ивайло Христов, Ицко Финци, Асен Миланов, Асен Кисимов, Петър Слабаков, с когото също съм работил, както и с Кольо Анастасов. Имаме велики актьори.  – С него снимах като много малък и не сме били много близки, той беше малко особен човек. Аз тогава започвах, а той вече беше звезда – много успешен и добър артист. Не знам, но като че ли тези много талантливите артисти, също така прегарят много бързо.  – Да, ами то ако има нещо безсмъртно това е душата, но аз по-скоро вярвам, че ние някак си се продължаваме с децата си, дори да не са нашата собствена кръв, а осиновени. Като си отгледал това дете и някак си си се вложил в него – мисля, че това е безсмъртието. Иначе никой не е отишъл и да се е върнал да каже какво е горе, но е хубаво да се успокояваме с някакви такива работи, че там са добре.  – Смятам, че човек може да се пребори с всичко и да се справи с абсолютно всяка ситуация. Аз съм оптимист и смятам, че така трябва да бъде, иначе какво – да легнем по гръб и да умираме ли?!   Талантливият актьор Асен Блатечки е четирикратен шампион на България по карате. Той израства в спортно семейство, като баща му е бил гребец в “Олимпийски надежди”, а двамата му дядовци също са имали спортни успехи в бокса и плуването. От малък Асен тренира джудо, плуване и хандбал, но паралелно се увлича и по рисуването, дори мечтае да стане художник. След успехите, които постига в бойните спортове, той решава да стане актьор и е приет във ВИТИЗ в класа на Стефан Данаилов. Веднага след завършването му го привличат в трупата на “Сълза и смях”, където прави много запомнящи се роли. Сред постановките с негово участие са “Майсторът и Маргарита”, “Сватбата на Фигаро”, “Побъркани от любов”, “Идиот”, “Змейова сватба”, “Бившата жена на моя живот”, “Когато котката я няма”, “Смях в залата”, “Малко комедия”, “Лъжата”, на някои от които той самият е режисьор. Асен е познат у нас с многото си филмови и театрални роли, а участието му в “Посоки” и “Съдилището” на Стефан Командарев му донесоха признание и извън границите на страната ни.", "date": "2018.03.18", "title": " Асен Блатечки: Много искам да си партнирам с Анджелина Джоли"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d1%89%d0%b5-%d0%bf%d0%be%d0%b4%d0%b0%d1%80%d0%b8-%d0%b8%d0%ba%d0%be%d0%bd%d0%b8-%d0%bd%d0%b0-%d0%be%d1%80%d0%b3%d0%b0%d0%bd%d0%b8/", "text": "Румен Петков ще подари две осветени в храм-паметник „Св. Александър Невски“ от отец Костадин Гавраилов икони, на организациите на „Руското историческо общество“ и „Руското военно-историческо общество“. Връчването ще стане на 10 април, когато Петков ще бъде на визита в Русия. На първата от иконите е изобразен Св. Император Николай II. На втората емблематичния руски цар е изографисан заедно със семейството си.", "date": "2018.03.18", "title": " Румен Петков ще подари икони на организациите на „Руското историческо общество“ и „Руското военно-историческо общество“"}
{"url": "https://trud.bg/%d0%bf%d1%8a%d1%80%d0%b2%d0%b0%d1%82%d0%b0-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%bd%d0%b0%d0%b4%d0%bf%d1%80%d0%b5/", "text": "Велико Търново успя да си извоюва правото да домакинства първия кръг на първия Национален шампионат по Ендуро-мотоциклетизъм. Събитието, което ще се проведе на 31 март и 1 април край архитектурния резерват Арбанаси подготвят старопрестолния мотоклуб „Боляри”, като с подкрепа се включват и състезателите от клуба по състезателен мотоциклетизъм „Сикс спортс”. На практика, то е първи етап от националния BG-X шампионат Hard Enduro, включен в календара на Българска федерация по мотоциклетизъм, благодарение на което лауреатите от надпреварата ще имат право да представят страната ни на състезания зад граница. Това изтъкна председателят на клуб „Сикс спортс” и общински съветник Георги Недев. „Дълги години ендуро-любителите организираха състезания, които не бяха част от републикански шампионат. Тази година те успяха да се преборят за права към федерацията. До сега това беше огромен проблем, тъй като дълги години България има шампиони по ендуро, но те са лауреати на шампионат, който никъде не фигурира. Имаме един много голям талант – Теодор Кабакчиев от Габрово, той самият срещаше пречки да излезе и да се състезава в други държави, тъй като черно на бяло той никъде не фигурираше като шампион на страната”, информира Недев. Пистата ще бъде изградена в близост до телевизионната кула. Там ще се проведе и по-атрактивния за зрителите затворен кръг. За публиката са осигурени паркоместа и зона за отдих, а препятствията за състезателите ще бъдат най-различни, разказа председателят на „Сикс спортс”. Класически ендуро-каскади с прескоци на тракторни гуми и камъни, както и ветрила от дървени трупи ще включва съоръжението. 37-те члена на търновския клуб по състезателен мотоциклетизъм все по-сериозно залягат на офроуд състезанията. Сдружението обединява атевисти, ендуристи, кросисти от различни стилове и класове – Expert, Pro, Hobby, като единствената липса, която отчитат е че няма много дами на мотори. Високия интерес към екстремните спортове се дължи донякъде и на пресечения терен, с който се характеризират околностите на Търново. В деня на търновската надпревара, половината състезатели на „Сикс спортс” ще се изявят на друго състезание в поморийското село Порой. Следващият етап от шампионата ще бъде на 14 и 15 април в Севлиево, там ще се проведе и кръга по мотокрос, но на 5 и 6 май. „Всички, които искат да почувстват атмосферата, да видят състезателите от близо, да усетят мириса на бензин – нека заповядат на първи април на пистата край Арбанаси”, призова Георги Недев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Първата официална национална надпревара по ендуро ще се проведе в Арбанаси\t\t\t"}
{"url": "https://trud.bg/%d0%bf%d0%b0%d1%80%d0%ba%d1%8a%d1%82-%d0%bd%d0%b0-%d0%bc%d0%b8%d0%bd%d0%b8%d0%b0%d1%82%d1%8e%d1%80%d0%b8%d1%82%d0%b5-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%b5-%d1%81-%d0%b8%d0%bd%d1%82/", "text": "В Парка на миниатюрите във Велико Търново вече има интернет екскурзовод. За улеснение на посетителите има свободна Wi-Fi мрежа и гидът с QR кодове може да бъде ползван от всеки, притежаващ смартфон. На указателната табела на всеки макет има персонален QR код, който, след като бъде сканиран с подходяща програма-четец, дава информация за съответния обект. Системата работи лесно и бързо – възползвайте се да научите повече за забележителностите на България, призовават домакините от Парка на миниатюрите. Само преди броени дни паркът в подножието на крепостта Царевец се сдоби с едно ново бижу – Рилския манастир. “Това е един от най-големите, най- красивите и най-сложните макети в парк “Мини България”. Изработката на макета е продължил почти 6 месеца. Детайлите на Съборната манастирска църква „Рождество Богородично”, на прочутата Хрельова кула и манастирския комплекс са прецизно ръчно изработени от макетчиците. Макетът ще може да се види в пълния му блясък за празника на Велико Търново 22-ри март”, обясниха инициаторите. Още три нови макета ще радват жителите и гостите на старата столица в празничния четвъртък – жп гара Варна, жп гара Пловдив и църквата “Свети Седмочисленици“ в София. Храмът е построен през 1528 г. и става известен като Черната джамия, заради тъмния гранит, от който е направено минарето и. След Освобождението през 1878 г. сградата е превърната във военен склад, а по-късно в затвор, а между 1901 и 1903 г. е преустроена в църква.Железопътна гара Варна е изключително красива. Тя е открита на 3 март 1925 г. и е сред първите възлови гари в България. Централна гара Пловдив пък е по проект на италианския архитект проф. Мариано Пернигони в стил сецесион. Завършена е през 1908 г.", "date": "2018.03.18", "title": " Паркът на миниатюрите в Търново е с интернет екскурзовод\t\t\t"}
{"url": "https://trud.bg/%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%b8-%d1%83%d1%81%d0%bb%d0%be%d0%b2%d0%b8%d1%8f-%d0%bd%d0%b0-%d1%82%d1%80%d1%83%d0%b4-%d0%b2/", "text": "До 16 април предприятията от област Търговище могат да участват в конкурса за най-добри здравословни и безопасни условия на труд. Наградите се връчват от Областната администрация, която обявява конкурса с цел стимулиране на бизнеса за подобряване на средата в различните производствени организации. Няма ограничения за икономическата дейност, в която работят фирмите, но е препоръчително да не са допускали смърт или инвалидност при трудова злополука. За участие те трябва да попълнят заявление по образец, което е публикувано на сайта на управата. Комисия, назначена със заповед на областния управител, ще направи оценка на кандидатите.", "date": "2018.03.18", "title": " Конкурс за безопасни условия на труд в Търговище"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d1%89%d0%b5-%d0%bf%d0%be%d0%b5%d0%bc%d0%b5-%d0%b3%d1%80%d0%b8%d0%b6%d0%b0%d1%82%d0%b0-%d0%bd%d0%b0%d0%b4-%d1%8f/", "text": "В страната има малко над 6 000 язовира, като от тях са проверени около 5 700. Над 4 500 от тях са общински. През миналата година проблемните язовири са били 207, в момента са 131, т.е. много от собствениците са предприели някакви действия, каза пред   министърът на икономиката Емил Караниколов. “До дни ще бъде изготвен законопроект за промени в няколко закона и в Закона за водите, които да позволят държавата да поеме грижата над язовирите, които общините не са в състояние да стопанисват”, това каза миналата седмица министър Караниколов след проведено извънредно заседание на МС. „Основният проблем е липсата на средства, най-често в общините. Към момента ние съставяме актове за установяване на административни нарушения, издаваме наказателни постановления, но това не решава проблема с осигуряване на финансирането“, каза той в интервю за БНР и съобщи, че в понеделник ще бъде последната среща на всички заинтересовани страни и ведомства при вицепремиера Валери Симеонов. „Ще има конкретно уточняване на текстовете. Към момента това, което имаме в пълна яснота е следното – първо ще се направи категоризация на всички язовири – кои са големи, кои са малки. Второ – готова е категоризацията на това кои са опасните язовири, по ниво на опасност. Ще се задължат всички собственици и операторите на язовири да имат аварийни планове при бедствия. Оттук вече говорим за държавното предприятие, където ще бъде прехвърлена собствеността на абсолютно всички язовири – предимно общински, за които общините нямат средства и възможност да ги поддържат“. Министър Караниколов каза още, че финансирането на това държавно предприятие ще става през държавния бюджет. В момента се обсъжда и възможността за създаване на специален фонд, който да генерира средства от стопанската дейност на тези язовири, ако те имат такава. „В закона предвиждаме и един анализ, който ще бъде направен за необходимостта дали всички язовири трябва да съществуват. Най-важното е да успокоим гражданите, че ще има единно звено, което ще отговаря пред всички за управлението на тези язовири, а не да се прехвърля отговорност“, каза още той. В предаването „Неделя 150“ министърът на икономиката коментира още и сделката ЧЕЗ. Според него независимо кой е собственикът на ЧЕЗ, регулаторните органи работят и собствеността няма да повлияе на сметките на потребителите. Той подчерта, че евентуално влизане на държавата в сделката за ЧЕЗ няма да повлияе на цената на електроенергията за хората. Участието на държавата в сделката може да гарантира само, че няма да се разпродават стратегически активи, посочи Караниколов. „Искам да ви уверя, че в момента е ангажирана и законодателната и изпълнителната власт пред цялото общество, че тази сделка ще е публична и прозрачна. Не трябва нищо друго да се гарантира. Цената на услугата, която предоставят, се контролира от КЕВР – това си е така и ще остане така“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Правителството ще поеме грижата над язовирите, които общините не са в състояние да стопанисват"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%82%d1%83%d1%80%d1%81%d0%ba%d0%b8%d1%8f%d1%82-%d1%84%d0%bb%d0%b0%d0%b3-%d1%81%d0%b5-%d0%b2%d0%b5%d0%b5-%d0%b2-%d0%b0%d1%84%d1%80%d0%b8%d0%bd/", "text": "Турският президент Реджеп Ердоган обяви, че тази сутрин Свободната сирийска армия и турските войски окончателно са овладели град Африн, предаде  . Ердоган обяви, че на 57-ия ден от военната операция в центъра на града се вее турският флаг и в Африн вече не са останали “терористични банди”. “Центърът на Африн беше превзет в 8.30 часа тази сутрин от членовете на Свободната сирийска армия, подкрепени от турските въоръжени части”. Турският лидер заяви това в реч по случай 103 години от битката при Чанаккале, състояла се по време на Първата световна война. Вчера вечерта постъпваха съобщения, че от Африн се изтеглят цивилно население и кюрдски бойци, а по-късно градът беше стегнат в пръстен. Говорител на Свободната сирийска армия заяви, че на зазоряване бойците й са поели контрол над частите от Африн, от които кюрдските отряди са се изтеглили, без да се натъкнат на съпротива. Специалните части на турската полиция и жандармерия проверяват къща по къща за неприятели, междувременно сапьори обезвреждат заложени самоделни мини и бомбени капани.", "date": "2018.03.18", "title": " Ердоган: Турският флаг се вее в Африн\t\t\t"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0%d1%82%d0%b0-%d0%bd%d0%b0-%d0%b1%d0%be%d1%81%d0%bd%d0%b5%d0%bd%d1%81%d0%ba%d0%b8%d1%8f-%d1%84%d1%83%d1%82%d0%b1%d0%be%d0%bb-%d0%b7%d0%b2%d0%b5%d0%b7%d0%b4/", "text": "– Еуфорията след класирането ни за мондиала в Бразилия беше неописуема. Два пъти преди това се провалихме в плейофите срещу Португалия. Не ни се получи и разочарованието беше голямо. Въпреки това много млади момчета се запалиха по футбола. И дори стават все повече. – Нашата държава е самостоятелна сравнително от рано и затова успехът вдигна националната ни гордост. Всички само за футбол говореха. Босна и Херцеговина е малка страна. Само 3,5 милиона души сме. Но всеки един от нас спечели от класирането ни за мондиала. – Това е може би най-хубавият мач в цялата ми кариера. За първи път Босна беше на световно. И първият мач точно срещу Аржентина на легендарната „Маракана“. Какво повече човек може да поиска? – Мисля, че успях да запазя самообладание. Ще ви излъжа, ако кажа, че не съм бил нервен. В интерес на истината страшно много се радвах на всяка минута от мача. – Можеше и как не! Срещу Нигерия загубихме изключително нещастно. Вкарахме редовен гол за 1:0, но ни го отмениха заради засада. Ако съдийското решение беше правилно, щяхме да излезем от групата. – Искам да ви кажа, че феновете в Босна и Херцеговина са изключително пламенни. Те подкрепят отбора си до последния дъх. В буквалния смисъл са 12-ият човек на стадиона. Не помня колко бяха на летището. Хиляди… – Разбира се, че е много хубаво да си заслужил толкова пъти да си национал на родината си. Можех и още да поиграя. Но реших, че след световното първенство е най-добрият момент да кажа „Стоп“. – Не, в никакъв случай. Вие, медиите, обичате прекалено много да вдигате октавите по тази тема. Всички играчи се разбираме отлично, в големи европейски отбори сме заедно. – Има. Но защо не погледнете европейските турнири по баскетбол? И там се срещат отбори от бивша Югославия, но не се случва нищо страшно на трибуните. Винаги на стадиона се намират и някои хулигани, но като цяло не са сериозен проблем. – Трябва да бъде забравена. Трябва да гледаме в бъдещето, а не към случилото се в миналото. Само така може да се забрави лошото. – Аз съм роден в Мюнхен. Моите родители са босненци, но са християни. Винаги съм обичал и уважавал корените си. Но най-много съм свързан с Германия и Мюнхен. – Блажевич ме обвини, че съм продал мач. Опита да убеди хората, че не искам Босна да се класира. Това бяха страхотни глупости. Обявих, че няма как да играя за отбор, на който треньор е Блажевич. Става въпрос за плейофа срещу Португалия. – Да, аз се развих в академията на „Байерн“. След това стигнах до първия отбор. Хасан дойде при мен и ме попита дали не бих играл за националния тим на Босна. И взех правилното решение. – Това е моят роден отбор. Там се научих да играя футбол. Завинаги ще остана емоционално свързан с „Байерн“. Изискванията там са огромни. Ули Хьонес ми предложи първи договор и това бе сбъдната мечта. Като млад футболист за мен най-важното беше редовно да играя. В „Байерн“ нямах такава възможност. На моята позиция играеха футболисти като Михаел Балак, Себастиян Дайслер, Мемет Шол… И трябваше да направя следващата крачка в кариерата си. – Бих го сравнил с класирането на Босна за финалите на световното първенство. Това беше първата титла в историята на „Волфсбург“. Завинаги нашите имена ще останат записани в историята. Беше лудост. Участвал съм в две чудеса. – Медиите разказват колко твърд треньор е. Просто иска всеки да натиска газта до край и до последния момент. Винаги е много справедлив в решенията си. С много отбори Магат е печелил титли. Фактите говорят най-добре. – Кевин де Бройне. Направи една повече. – Без никакви причини каза, че съм наказан. Попитах го само „Защо?“ После разбрах, че е искал да вземе нови футболисти. Но на мен той така и не ми назова конкретната причина. Щом не ми каза истината. Какъв е? – Да. Започнах в Австралия, след това в Китай и завърших с националния отбор в Аржентина. Първо игра крещу „Сентрал Коуст“ в Австралия, но не помня бе мачът в в китайското първенство. – Започнах да гледам футбол през 90-те години. Познавам отлично вашето златно поколение със Стоичков, Костадинов, Лечков, Михайлов… Големи футболисти. Христо Стоичков беше моят идол. Когато играех в училищния двор, си избирах да бъда Стоичков. В момента знам, че футболът ви е в трудна ситуация. Няма повече футболисти като преди. Бих разгледал целия балкански район като едно. Винаги сме имали много големи таланти и съм сигурен, че скоро ще имате пак големи имена. – С националния отбор веднъж играхме у дома в Босна и загубихме с 1:2. – Трудно е да се каже. Като качества трябва да избера Джеко. Но Салихамиджич спечели Шампионската лига с „Байерн“. А Един още не е. Но може би ще успее.", "date": "2018.03.18", "title": " Легендата на босненския футбол Звездан Мисимович пред „Труд“:  В училище винаги играех Стоичков"}
{"url": "https://trud.bg/%d0%b2%d0%b5%d1%81%d0%b5%d0%bb%d0%b0-%d0%bb%d0%b5%d1%87%d0%b5%d0%b2%d0%b0-%d0%bc%d0%b5%d1%87%d1%82%d0%b0%d0%b5%d0%bb%d0%b0-%d0%b4%d0%b0-%d0%b5-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8/", "text": "Мечтата на световната шампионка по стрелба и настоящ депутат от БСП за Великотърновския регион Весела Лечева била да е волейболистка и да свири на пиано. Това сподели именитата дама на среща с почитатели по покана на DJ Емо в култовия Клуб “Седем” в старата столица. Състезателният път на великотърновката започнал през 1975 г. със създаването на Спортното училище в старата столица. “Огромна заслуга за спортните ми изяви има моят баща Николай Лечев, който ми беше треньор. Още като дете ме научи да плувам и да карам ски. Беше много амбициозен и ме насочи към спортната стрелба. По това време той бе треньор по стрелба към Организацията за съдействие на отбраната /ОСО/. След упорити тренировки се явила на градско първенство във Велико Търново, което било решаващо за участието и в републиканско състезание. Спечелила и това бил стартът и в спортната и кариера. Последвало включването и в националния отбор. Била 16-годишна, когато се състезавала на първото за нея европейско първенство за жени в Мадрид. “Спечелих бронзов медал и това за мен беше сериозно отличие. Така със всяко следващо състезание придобивах все по-голям състезателен хъс.” Като незабравимо преживяване представи участието си на световното първенство през 1986 г.в Германия. След отлична подготовка и върхова форма, талантливата търновка стрелец завоювала два златни медала в две дисциплини. Тя обясни и причината за загубата на олимпиадата в Сеул през 1988 г. “След сериозна 4-годишна подготовка, дойде време и за участие в олимпийските игри. С кацането ми в Сеул ме наобиколиха стотина журналисти. Помислих, че са ме объркали с някоя световна кинозвезда. В този момент обаче към се обърна репортер: “Вие ли сте Весела Лечева?”. Тогава разбрах, че няма грешка, но този интерес беше необичаен за мен. През цялото време журналистите ме преследваха на всяка крачка. Затова в деня на състезанието с баща ми решихме да станем в 5 часа сутринта и в 6 часа да сме стрелбището, докато е тихо и спокойно и няма хора. 40 минути преди старта обаче отново бях притисната от репортери. Сълзи се стичаха по лицето ми и тогава разбрах, че няма да успея и се наредих на 12-то място. В крайна сметка трябваше за два дни да се събера в себе си, да се мобилизирам и на финала се класирах на втора позиция. Никога обаче няма да забравя как при завръщането ми в България, на аерогарата ме посрещна Сашо Диков и ме застреля с въпроса: “Как ще коментирате вашия провал?”, разказва Весела Лечева. Сред ярките моменти в състезателната и биография е световното първенство в Будапеща, когато на финала Лечева е мерила сили с руска състезателка. Моментът бил инфарктен, тъй като и двете се оказали с еднакъв брой точки, а талантливата българка в никакъв случай не искала да изпусне първото място.  “Първа стреля рускинята и по овациите на публиката разбрах, че е улучила десетката. За части от секундата поех въздух, прецелих се, натиснах спусъка и победих. Оказа се, че рускинята е с резултат 10,2, а аз с10,5”, обяснява с вълнение Лечева. До последно търсех рецепта за преодоляване на силния стрес, но това ставаше само с вътрешна нагласа. Баща ми ми даваше таблетка витамин С и казваше: “Това е хапче за успокоение!”, споделя Лечева.  Последният й изстрел е през 2000 г.в Сидни. Там се оказала извън финала и била много разочарована от себе си. “Така след 25-годишна състезателна дейност, казах: “Край!”. Затворих куфара с пушките и до днес не съм го отваряла. Жената с точното синьо око доверява, че държи медалите си в кашон. “Баща ми води статистика и казва, че са над сто медала, купи отличия”, казва Весела Лечева.   Като незабравим спомен опитната стрелкиня пази и певческата си изява в дует с Веселин Маринов. “ Един ден звънна телефона и мъжки глас каза: “Аз съм Веселин Маринов и съм носител на “Златния Орфей”. Предлагам да направим дует”. Много се изненадах и обясних, че не мога да пея, а той заяви: “А аз пък мога!”. Така се озовах на запис в “Балкантон”. Той ме представи и ме остави да се разпявам. Бях толкова притеснена, че си казах: “Ами ако някой ме чуе?”, разказва с усмивка Лечева. Така подготвили песента “Ако ти си отидеш за миг”, с която са се изявявали на сцени в НДК, в Пловдив, Велико Търново и др. В крайна сметка се оказва, че това е единственият дует на Веселин Маринов.", "date": "2018.03.18", "title": " Весела Лечева мечтаела да е волейболистка\t\t\t"}
{"url": "https://trud.bg/%d1%81%d0%b2%d0%b8%d1%85%d0%b0-%d1%83%d1%81%d1%82%d1%80%d0%be%d0%b9%d1%81%d1%82%d0%b2%d0%be-%d0%be%d1%82-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%b5%d0%bd-%d0%bf%d0%b0%d1%81%d1%82%d0%b8/", "text": "Кражба на оградни колове и устройство от електронен пастир разследват служители на РУ – Полски  Тръмбеш. В събота в управлението е получен сигнал от 38-годишен мъж, който обяснил, че е установил липсата на неизвестно количество оградни колове, проводници, акумулатор и устройство от поставен електронен пастир на пасище в землището на с. Раданово. На местопроизшествието е извършен оглед. По случая е започнато досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Свиха устройство от електронен пастир"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8-%d1%82%d0%b8%d1%80-%d1%81%d0%b5-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%b8-%d0%b1%d0%bb%d0%be%d0%ba%d0%b8%d1%80%d0%b0-%d0%bf%d1%8a/", "text": "Румънски товарен автомобил се е преобърнал на пътя Бяла – Плевен в района на с. Масларево, община Полски Тръмбеш. Произшествието е станало около 13 часа на мокрото от дъжда трасе. Пострадали и разсипан товар няма. Движението в района временно е затруднено и се осъществява в едната лента. Полицейски служители регулират трафика. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Румънски тир се преобърна и блокира пътя Бяла-Плевен"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0-23-%d0%b4%d0%b2%d0%be%d0%b9/", "text": "23 двойки с репродуктивни проблеми ще бъдат подпомогнати от община Велико Търново по програмата Ин витро, финансирана от общинския бюджет. Документи на кандидатите се приемаха до 5-ти март, след което комисия ги разгледа и прецени отговарящите на условията. Така със средства до 1530 лв. ще бъдат финансирани 23 двойки, сред които три са от Дебелец, две от Самоводене, а останалите от Старата столица. Неусвоената част от одобрената на заявител сума се прехвърля в следващите до две бюджетни години на съответното лице, гласят условията на Фонда. Бюджет от 70 000 лева има програмата Ин витро за настоящата 2018 г. 50  бебета, в това число 11 двойки близнаци, са се родили благодарение на продължаващата вече шест години Общинска програма за асистирана репродукция на община Велико Търново. През миналата година финансово са били подпомогнати 26 двойки и семейства с репродуктивни проблеми, жители на Общината.", "date": "2018.03.18", "title": " Община Велико Търново подпомага 23 двойки с репродуктивни проблеми\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b0%d0%b2%d0%b0%d1%80%d0%b8%d0%b9%d0%bd%d0%be-%d0%ba%d1%8a%d1%80%d0%bf%d0%b5%d0%bd%d0%b5-%d0%bd%d0%b0-%d0%b4%d1%83%d0%bf%d0%ba%d0%b8-%d0%b2-%d1%88%d1%83/", "text": "В Шумен започна аварийно изкърпване на уличните дупки, които са се отворили през зимата. Извършва ги общинското предприятие “Строителство и благоустройство” по указание от кметството. Бързите ремонти стартираха по три натоварени с трафик отсечки – ул.”Индустриална”, “Станционна” и бул.”Ришки проход”. Поне 5 тона асфалт са нужни само за първата. Общината е разпоредила кърпежите да се правят с гореща асфалтова смес, защото опитите със студен са показали нетрайност, а освен това той е и по-скъп. Към 170 000 лв. ще бъдат вложени за аварийни кърпежи в Шумен през годината от план-сметката на предприятието. Още за 100 000 лв. ще бъдат ремонтирани тротоари в града. Средствата за ръчни аварийни ремонти са отделни от стартиралото в края на миналата година машинно преасфалтиране на шуменски улици. То ще продължи и през пролетта и улиците в Шумен ще бъдат обновени за общо 720 000 лв. За над 5 млн. лв. пък се извършват ремонти на улици, тротоари и градинки по ОП “Региони в растеж”, което стартира през февруари.", "date": "2018.03.18", "title": " Започна аварийно кърпене на дупки в Шумен"}
{"url": "https://trud.bg/%d0%bb%d0%be%d0%b2%d1%86%d0%b8-%d0%b7%d0%b0%d1%81%d0%b5%d0%bb%d0%b8%d1%85%d0%b0-%d0%b4%d0%b8%d0%b2%d0%b8-%d0%b7%d0%b0%d0%b9%d1%86%d0%b8-%d0%b8-%d1%84%d0%b0%d0%b7%d0%b0%d0%bd%d0%b8-%d0%b2-%d1%81%d0%b5/", "text": "Пред прага на пролетта ловци от област Монтана закупиха и пуснаха диви зайци, фазани и яребици в полетата между Дунав и Балкана. Дългоухите животинки и пернатите ще бъдат пазени и отглеждани от авджиите, за да се увеличи дивечовото богатство в региона, съобщиха от ловно-рибарското сдружение „Огоста”. През изминалата седмица шест от дружинките в равнината и Предбалкана пуснаха в районите си 270 фазани и 10 яребици. Преди да оставят птиците в природата авджиите прочистили териториите си от хищници и заредили хранилките със зърно за пернатите гости. Дружинката в село Септемврийци пък купила 10 заека от частна ферма и ги освободила в раззеленилите се вече ниви. „През последните години зайците в региона тревожно намаляват заради унищожаването на местообитанията им от фермерите и множеството пожари. Много загиват и от агроотровите, с които пръскат посевите. Опитваме се да възстановим числеността им като почти не ловуваме заек и заселваме фермерно отгледани екземпляри!”, споделиха ловците. Преди дни със свои средства членовете на монтанското сдружение закупиха и пуснаха в стопанисвания от тях язовир „Долна вода” 2 тона шарани и 200 кг пъстърва. През лятото и есента ще има още акции и в природата ще литнат над 3000 нови фазана, каза ръководителят на сдружение „Огоста” Александър Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Ловци заселиха диви зайци и фазани в Северозапада"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%86%d0%b0-%d0%b8-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%b0-%d0%bb%d0%b8%d1%82%d0%ba%d0%be%d0%b2%d0%b0-%d1%81%d0%bf%d0%b5%d1%87%d0%b5/", "text": "16 отбора от България и Македония взеха участие в традиционното Дамско рали, което тази година е под надслов „На високи токчета“. Констанца Томова и Александра Литкова показаха отлични умения, за което бяха наградени с „Купата на кмета“, съобщиха от Община Благоевград. На официалното класиране в клас „Мини” първо място бе отредено за Симона Грънчарска и Ралица Зулянска, които се представиха с Mini Cooper, на второ място се наредиха гостите от Скопие, Македония- Валентина Милошевска и Бръзанова,които участваха  с Opel Corsa, а трета позиция бе за Констанца Томова и Александра Литкова. В клас „Макси” на първо място бе екипажът от Кюстендил, второ място- гостите от София, а трето място за отборът на Русе. Участниците в автомобилното рали демонстрираха предно и задно паркиране, шофиране около и между конуси, както и три майсторски упражнения. За всички участници и победители имаше подготвени грамоти, купи и много награди. Наградите бяха осигурени от организаторите, партньорите и спонсорите на автомобилната надпревара. Екипажите демонстрираха майсторско управление в три етапа по приложени схеми. Автомобилното шоу бе възобновено след петгодишно прекъсване, благодарение на усилията на Община Благоевград и Спортен клуб „Диамо“. Дамското рали е подкрепено и от Българската федерация по автомобилен спорт.", "date": "2018.03.18", "title": " Констанца и Александра Литкова спечелиха „Купата на кмета“ по време на традиционно дамско рали в центъра на Благоевград"}
{"url": "https://trud.bg/%d1%86%d1%81%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%b2%d0%be%d0%b4%d0%bd%d0%b0%d1%82%d0%b0-%d0%b1%d0%b8%d1%82%d0%ba%d0%b0-%d1%81-%d0%bb%d0%b5%d0%b2%d1%81%d0%ba%d0%b8-%d1%81/", "text": "ЦСКА спечели по драматичен начин с 1:0 дербито с “Левски”. Единственото попадение на наводнения терен на националния стадион “Васил Левски” реализира дежурния заподозрян – Фернанго Каранга. Нападателят отклони центриране от фаул на Тиаго Родригес, за да хвърли в екстаз близо 10 000 “червени” привърженици, дошли да подкрепят своите любимци. Двубоят от последния кръг на редовния сезон пък ще се запомни основно с изклюително тежките условия за игра. По-голямата част от срещата се игра при проливен дъжд, направил терена невъзможен за игра. Срещата започна с лек превес на символичните гости, но след 20-ата минута “червените” взеха инициативата. Въпреки това по-чистите положения бяха пред вратата на Витаутас Чернаускас. Изстрел на Габриел Обертан в средата на първата част премина в близост до рамката до мрежата. В самия край на първата част Станислав Костов се озова на перфектна позиция, но вместо да подаде на връхлитащите в наказателното поле Прохазка или Обертан, стреля от малък удар в тялото на литовския страж. След почивката играта не се промени, а на терена преобладаваха здравите сблъсъци и множеството нарушения. Делио Роси пусна в игра Серджиу Буш, а по-късно и Ривалдиньо, но атаката на “Левски” остана все така неефективна. Така се стигна до 84-ата минута, когато Яблонски фаулира Каранга в половината на гостите. Последвалото центриране на Тиаго намери именно бразилеца, който само оклони топката към мрежата на Божидар Митрев – 1:0 за ЦСКА. Така “Левски” окончателно е вън от битката за титлата, изоставайки на цели 13 точки от “червените” и “Лудогорец”, който е с мач по-малко. Тимът на Стамен Белчев пък продължава борбата с “орлите” за златните медали, която ще се реши в плейофната фаза.", "date": "2018.03.18", "title": " ЦСКА спечели водната битка с “Левски” след късна драма"}
{"url": "https://trud.bg/%d0%bc%d1%8a%d1%82%d0%b8%d0%bb%d0%ba%d0%b0-%d0%bf%d0%be%d1%82%d0%b5%d1%87%d0%b5-%d0%be%d1%82-%d1%87%d0%b5%d1%88%d0%bc%d0%b8%d1%82%d0%b5-%d0%b2-%d0%bf%d0%b5%d1%82-%d0%bc%d0%be%d0%bd%d1%82%d0%b0%d0%bd/", "text": "Мътна вода тече от чешмите в пет села в общините Монтана и Георги Дамяново. Населението да не използва течността от водопроводите, предупредиха от Регионалната здравна инспекция /РЗИ/ в Монтана. След извършените миналата седмици лабораторни анализи на водата в селата Георги Дамяново, Гаврил Геново, Горно Церовене, Безденица и Долна Вереница здравните инспектори установили, че от чешмите тече мътилка, а качествата на питейната вода са влошени. Най-вероятно водата е замърсена от снеготопенето и падналите обилни дъждове, заявиха експертите. Ръководството на ВИК и кметовете на общините Монтана и Георги Дамяново да информират населението, че водата от централното водоснабдяване е негодна за питейни нужди и може да се използва само за битови цели, разпоредиха от РЗИ. За пиене да се използва само бутилирана вода от търговската мрежа, да започне обезаразяване на водопроводите с хлор, а за нуждите на хората да се организира доставянето на питейна вода с водоноски, наредиха още от РЗИ. Лабораторните анализи ще продължат, а водата от чешмите ще може да се ползва след получаването на двукратни последователни резултати, които съответстват на нормите за питейна вода, обясниха от здравната инспекция.", "date": "2018.03.18", "title": " Мътилка потече от чешмите в пет монтански села, пращат им водоноски"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d1%80%d0%be%d1%82%d0%b8%d1%87%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%b7%d0%b0-%d1%80%d1%83%d1%81%d0%ba/", "text": "Стотици руски граждани гласуваха за президент на Русия в руското посолство в София. В Пловдив гласува почетният консул на Русия за града Георги Гергов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Вижте как протича гласуването за руски президент в София и Пловдив (СНИМКИ)"}
{"url": "https://trud.bg/%d0%bf%d0%b5%d1%82-%d1%81%d0%b5%d0%bb%d0%b8%d1%89%d0%b0-%d0%b2-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d1%88%d0%ba%d0%be-%d1%81%d0%b0-%d0%b1%d0%b5%d0%b7-%d1%82%d0%be%d0%ba-%d0%b7%d0%b0%d1%80/", "text": "Пет селища в Пазарджишко са без ток заради скъсани проводници при силния вятър в събота вечер, предаде  . Аварийни групи отстраняват авариите в Лесичово, Боримечково, Калугерово, Виноградец и Сестримо. Очаква се електрозахранването на бъде възстановено в рамките на деня. На телефон 112 са получени сигнали за паднали клони, които затрудняват движението в отделни части на Пазарджик. Екипи на общината почистват пътните отсечки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Пет селища в Пазарджишко са без ток заради аварии от силния вятър"}
{"url": "https://trud.bg/%d0%bf%d1%83%d1%87%d0%b4%d0%b5%d0%bc%d0%be%d0%bd-%d1%82%d1%80%d1%8f%d0%b1%d0%b2%d0%b0%d1%88%d0%b5-%d0%b4%d0%b0-%d0%be%d0%b1%d1%8f%d0%b2%d1%8f-%d0%bd%d0%b5%d0%b7%d0%b0%d0%b2%d0%b8%d1%81%d0%b8%d0%bc/", "text": "Сваленият бивш каталунски лидер Карлес Пучдемон заяви в свое интервю, че е трябвало да обяви независимостта на испанската област по-рано, тъй като неговото решение за забавяне с цел започване на диалог с Мадрид, се е оказало погрешно, предава АФП. В края на октомври Пучдемон избяга в Белгия, след като регионалния парламент в Каталуния обяви едностранна независимост от Испания, вследствие на което Мадрид наложи директно управление спрямо автономната област, разпусна Женералитета и свика предсрочни избори. В интервю за женевски вестник, като отговор на въпроса дали би направил нещо по-различно от времето след противоречивия референдум за независимост от първи октомври, обявен за незаконен от Мадрид, Пучдемон отговори положително. Той уточни, че не би чакал до 27 октомври за обявяването на независимостта. „На 10 октомври ние планирахме да обявим независимост, но аз реших да отложа това решение с цел оставяне на възможността за диалог с испанското правителство“, заяви бившият председател на Женералитета. Според него, „всички са очаквали той да обяви независимост“, но по неговите думи, Пучдемон е решил да даде шанс на диалога. „За съжаление, това се оказа капан, защото не последва положителна реакция от правителството. Ако трябва да го направя отново, нямаше да отложа прокламирането на независимостта“, отбеляза Пучдемон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Пучдемон: Трябваше да обявя независимост на Каталуния по-рано"}
{"url": "https://trud.bg/291-%d0%b5%d0%ba%d0%b8%d0%bf%d0%b0-%d0%bd%d0%b0-%d0%be%d1%81%d1%81%d0%b5-%d0%bd%d0%b0%d0%b1%d0%bb%d1%8e%d0%b4%d0%b0%d0%b2%d0%b0%d1%82-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d1%80/", "text": "Организацията за сигурност и сътрудничество в Европа (ОССЕ) наблюдава президентските   в Русия с общо 291 екипа, съобщи ръководителят на мисият Ян Петерсен пред Ройтерс. Ходът на изборите се наблюдава и от екипи на опозиционния лидер Алексей Навални. Ръководителят на неговия щаб Иван Жданов твърди, че масово се наблюдава организиран транспорт до избирателните секции, за да се гарантира висока избирателна активност. Можем да наречем тези избори „автобусен вот“, защото автобуси масово извозвах хора до избирателните секции в цялата страна. В много случаи става дума за държавни предприятия, които организират транспорта. Има региони, където се превозват дори полицаи, съобщи Жданов от щаба на опозиционния лидер Навални. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " 291 екипа на ОССЕ наблюдават изборите в Русия"}
{"url": "https://trud.bg/%d0%b1%d0%b5%d0%b7-%d0%bc%d0%b0%d0%bb%d0%ba%d0%be-%d0%b4%d0%b0-%d1%81%d0%b5-%d1%81%d0%b4%d0%be%d0%b1%d0%b8%d0%b5%d0%bc-%d1%81-%d1%80%d0%be%d0%b4%d0%bd%d0%b0-%d0%b0%d1%80%d0%b8%d1%81%d1%82%d0%be%d0%ba/", "text": "Знае се, че младият княз е посрещнат в София през 1887 г. без особен ентусиазъм. Въпреки арките, гирляндите и момите, които му поднасят хляб и сол във всяко селище по пътя му. Въпреки угощенията с печени агнета, баници и домашна ракия, която за чужденците е отвратителна на вкус и вони. Както казва един хроникьор за посрещането: „урата бяха редки, викаха не гражданите, а школуваните войници“. Самият Фердинанд – още млад, строен и тънък момък, се оглежда плахо и всичко му изглежда мръсно, некрасиво и… миризливо. Години по-късно всички ще се убедят, че княжеският нос е много чувствителен на аромати. Дотам, че при влизането си в Двореца, щом пристъпва прага на кабинета и спалнята, започва да мърмори, че още се усеща миризмата на княз Александър. И другите сетива на младия владетел са чувствителни, поради което приближените му са винаги в очакване на скандал: заради несръчни маниери, недобър вид на ястие или гънка на дрехата, заради увехнали във вазата цветя или липса на бон тон. Дворецът, който заварва Фердинанд, му се струва неудобен и лишен от блясък. При това е пълен с мишки и дървеници, които биват прогонени с голям труд и не без помощта на задгранични специалисти. Неведнъж той негодува и твърди, че сградата е като къща на обикновен виенски рентиер, не прилича на дворец. Затова още от първия ден на пристигането си се разпорежда да бъде преустроена, премебелирана, претапицирана, застлана с дебели килими, отрупана с любимите му бронзови бонбониери, портрети на роднини в скъпи рамки, табакери, вази, украшения… Строят се допълнително зали и крило за княгинята. Едно от първите му изисквания е облеклото на тези, които го посещават и с които се среща по време на скитанията си из страната. Добри Ганчев, неговият първи учител по български език, ще напише по-късно в спомените си, че веднага след съобщението от двореца, че е предпочетен за тази работа, му напомнят, че трябва да се яви за урока във фрак. „Фрак?! Где фрак? У колко души имаше тогава фракове? Само някои от министрите и не всички“. Налага се да вземе в заем от един приятел. Драган Цанков по този повод люто псува и се заканва, че ще влезе в Двореца с шаечено сетре и беневреци. Още по-затруднени са кметовете, с които Фердинанд се среща от време на време. Нерядко малограмотни, далеч от етикета, незнаещи немски език, с За тях официалното облекло е непривично, те са хора, „навикнали да ходят без горня риза, без жилетка, твърде често с подпетени обуща, за по-голяма лекота“. Един близък на Двореца наблюдател пише: „Раждан и расъл в страна, гдето титлите за хората са тъй необходими, както и шапките им, на княз Фердинанд се виждаше много грозно да се обръща към министри, към високи чиновници само с едно господиносване“. Така се стига до идеята да бъде склонен Стефан Стамболов и правителството и у нас да се въведе „институтът за титулованото чиновничество“. Обзет от тази мисъл, князът започва да говори често за това, да дава пример с Австрия, Германия, Франция… Търси съмишленици с думите: Много скоро обаче българите в свитата на владетеля го разочароват с реакцията си по темата. Един от тях направо му казва: „Тез контове и маркизи, утре кат паднат от власт, кой ще им дава средства, за да поддържат високото си достойнство?“ Князът отговаря: „Държавата“, но е наясно, че това няма как да се случи в България. Подсещат го и за друго, още по-конфузно обстоятелство: бащите на бъдещите маркизи и барони са още живи и повечето от тях орат земята или са терзии, бакали, кондурджии. Нали ще им се смеят хората, нали самите те ще се чувстват неловко, ако синовете им изведнъж се окажат аристократи? Дълго време още Фердинанд не се отказва от идеята да насади в българската земя „аристократическите титули“. Докато накрая, под въздействие на своето обкръжение и непосредствен досег с действителността, много успешно сам той побългарява на моменти и обноските си, и речта си. Почва да крещи и да обижда, когато не е в настроение, да а после и на български. Твърди се, че почнал да се обръща към приближените си: бай Лука, бай Христу, бай Георги… А в тесен, интимен кръг си позволявал да подлага на подигравки и присмех свои служители и политици, както и близките им – нарича Ив. Ев. Гешов „изтърван заек”, Начович – „Велзевул“, Маджаров – „Конската глава“, г-жа Чомакова – „кокошката“… Мдааа, не много благородно и аристократично като привичка. Процесът обаче е двустранен: част от свитата му (главно селянчета от Пирдоп, както злослови един съвременник) също се променя, но в обратна посока: проговарят немски и френски, научават се да танцуват бални танци, свикват и те да носят пръстени, браслети, карфици със скъпоценни камъни. Един от тях – Димитър Станчов, частният секретар на Фердинанд, дори се жени за госпожица дьо Грьоно, истинска френска аристократка, за голям потрес на неговите роднини, които считат този брачен съюз за срам и петно върху името на фамилията.", "date": "2018.03.18", "title": " Без малко да се сдобием с родна аристокрация\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8-%d1%89%d0%b5-%d1%80%d0%b0%d0%b7%d0%b2%d0%b8%d0%b2%d0%b0%d1%82-%d0%bd%d0%b0%d1%83%d0%ba%d0%b0-%d0%b2-%d0%bf%d0%be%d0%bc%d0%be%d1%89-%d0%bd%d0%b0-%d1%82%d1%83%d1%80%d0%b8/", "text": "Създаденото преди 20 години Висше училище по мениджмънт/ВУМ/ във Варна ще привлече наши и световни учени в помощ на туризма и творческите индустрии. ВУЗ-ът спечели преди дни мега проект за близо 7 млн. евро по програма „Наука и образование за интелигентен растеж” на МОН и по него ще създаде единствения в Източна България Център за креативни и рекреативни индустрии, съобщи за „Труд” ректорът проф. Тодор Радев. Още седем научни институции са партньори по проекта – Техническият университет във Варна, Институтът по океанология, Русенския университет, Национална художествена академия и Институтът за етнология и фолклористика, Институтът по биоразнобразие и за изследване на обществата и знанието в София. Във фокуса на научните изследвания е алтернативният туризъм /селски, еко-, културен и фестивален, както и екстремен, с цел сезонът да продължи и да се развива в крилата. Така например Институтът по океанология ще участва с проучванията за безопасния подводен туризъм и за състоянието на околната среда. Компютърни и мобилни приложения и игри с образователен или развлекателен характер и маркетинг с пазарна насоченост ще развиват Русенският университет и Техническият университет във Варна. Ще се създават модели с акцент върху ресторантьорство и хотелиерство, както и в гастрономията. Така например ще се провеждат демонстрации и анализи на храни, тестване, замяна на определени съставки с други.  ВУМ обучава студенти от 50 държави и е в партньорство с над 200 университета в Европа и света. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Учени ще развиват наука в помощ на туризма и творческите индустрии\t\t\t"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d0%b8-%d0%bf%d0%be%d0%ba%d0%be%d1%80%d1%8f%d0%b2%d0%b0%d1%82-%d1%85%d0%b8%d0%bb%d1%8f%d0%b4%d0%bd%d0%b8%d0%ba-%d0%b2-%d1%82%d1%8f%d0%bd%d1%88%d0%b0/", "text": "Европейското първенство по ориентиране за девойки и младежи до 18 години ще домакинства тази година местният клуб по ориентиране във Велико Търново. То ще се проведе в края на юни и началото на юли. Очаква се в него да се включат над 600 състезатели от почти всички европейски страни, коментира Георги Димитров, секретар на дружеството. Той обясни, че сериозна програма имат и любителите на високите части на планините. Великотърновци се готвят за експедиция в Пиренеите в Испания. Наши алпинисти искат да покорят и един от най-трудните 7-хилядници в Тяншан. Друга група от Велико Търново ще замине за Алтай за изкачване на неин връх с височина 4506 метра. Въжена градина ще бъде монтирана в Ксилифор до юни. Средствата за поставянето й са резултат от благотворителния бал през декември. Съоръжението вече е доставено от спонсора му. Предстои довършване на проекта и получаване на разрешително. Това ще е поредната придобивка в крайградската зона за отдих на старата столица, коментира още Георги Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Алпинисти покоряват хилядник в Тяншан\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%85%d0%be%d1%80%d1%81%d1%82-%d0%b7/", "text": "Новият германски вътрешен министър Хорст Зеехофер поиска отмяна на Шенгенското споразумение, съобщават медии в Германия. Контролът по вътрешните граници трябва да продължи, докато ЕС не съумее да опази външните си граници, заяви министърът в интервю за неделното издание на в-к „Ди Велт“, предаде  . Според баварския политик граничният контрол по границите на Германия дори трябва да се засили. Гранична полиция има и други функции, освен да отблъсква нелегални мигранти, заяви Зеехофер. ЕС настоява, контролът по вътрешните граници в Шенгенската зона, който бе въведен като извънредна мярка през 2015 г., да бъде отменен през май. Австрийският канцлер Себастиан Курц заяви тази седмица в София, че проверките трябва да продължат, докато не се гарантира сигурността по външните граници на Евросъюза. Освен Германия и Австрия, граничен контрол въведоха и Дания, Швеция и Норвегия, която не е член на ЕС, но е част от Шенгенското споразумение.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Германският външен министър Хорст Зеехофер поиска отмяна на Шенгенското споразумение"}
{"url": "https://trud.bg/%d0%b8-%d0%be%d1%82%d0%bd%d0%be%d0%b2%d0%be-%d1%86%d0%b0%d1%80-%d0%b2%d0%ba%d0%b0%d1%80%d0%b0%d0%bd%d0%b3%d0%b0/", "text": "Слънце грее, дъжд вали, (В)Каранга пак блести! Такова чудо българският футбол отдавна не е виждало. Бразилецът Фернандо Каранга е просто феномен. През новия век не е имало играч с такова фундаментално влияние върху отбора си у нас. Преди седмица Каранга вкара в 93-ата минута победен гол за ЦСКА срещу „Пирин“ под жаркото слънце над Благоевград. При адски условия отново бразилецът заби за 1:0 във вечното дерби срещу „Левски“ в 85-ата минута. Каранга е нападател от висока европейска класа. През сезона вече има 24 гола и е ракетата носител на ЦСКА в юбилейния сезон. Каранга носи на раменете си мечтата, че по случай 70-ата годишнина най-накрая титлата ще се завърне на стадион „Българска армия“. Вечното дерби се превърна много повече в битка, отколкото във футбол. Положения реално нямаше. През първото полувреме дъждът се сипеше като из ведро, а футболистите изпадаха дори в куриозни ситуации. Едва в последната минута преди почивката Станислав Костов от „Левски“ успя да стреля точно, но малкият ъгъл позволи на литовския вратар Витаутас Черниаускас да спаси безпроблемно. Дъждът спря през второто полувреме, но теренът си остана все така лош. Двата отбора не можеха да си подадат по два точни паса, а не опитваха и достатъчно удари от далече. Единственият вариант за гол бе след центриране. ЦСКА повече търсеше победата, повече атакуваше. И триумфира! В 85-ата минута Тиаго Родригес центрира от пряк свободен удар в наказателното поле, топката се промуши между десетки крака, стигна до Каранга и той я бутна във вратата! Гол! Победа! И първо място! Поне до късно вечерта, когато „Лудогорец“ може да си върне първото място дори с реми на терена на „Етър“. Каранга избухна в дива радост. Пригласяше на фенските песни. Явно си бе научил и урока по дисциплина. Нито свали фланелката си, нито се разправяше със съдията Никола Спасов, нито с играчи на „Левски“. Така и не даде повод за картон. А когато следващия път види жълт цвят, ще бъде наказан да 2 мача. „Не се игра много футбол – каза голмайсторът. – Никога не гледаме мачовете на „Лузогорец“. Няма нищо специално, че постигаме победите в края.“ „Левски“ игра за „Лудогорец“ – изригна след мача Димитър Пенев, треньор №1 на България на ХХ век и почетен президент на ЦСКА. – „Левски“ просто играеше за друг отбор. ЦСКА играеше за себе си. Трудно беше при тези климатични условия, но с Господ не може да се борим.“ „Това бе битка на характери, а не футбол – добави треньорът на „червените“ Стамен Белчев. – Теренът пречеше на всички. Направихме максимума предвид условията. Имаше дух. Равенство не ни устройваше и на всяка цена трябваше да вкараме гол. Бяхме търпеливи, изчакахме своя момент и победихме! Когато виждаме как футболистите остават сърцата си на терена, няма как да им се сърдим.“", "date": "2018.03.18", "title": " И отново цар (В)Каранга!"}
{"url": "https://trud.bg/%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d1%81%d1%83-%d0%b2%d1%81%d1%8f%d0%ba%d0%b0-%d0%b3%d0%be%d0%b4%d0%b8%d0%bd%d0%b0-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82/", "text": "Всяка година се отчита известно намаление по отношение на броя на кандидат-студентите поради демографската криза, каза пред   ректорът на СУ „Св. Климент Охридски“ проф. Анастас Герджиков. Интересът накандидатите през последните години е приблизително еднакъв, каза още той и посочи, че на първо място обикновено е „Психология“, след това в първите десет са четири специалности, свързани с информатика и компютри. „Социология“, „Политология“, „Публична администрация“ и „Право“ са традиционно най-търсени. Проф. Герджиков каза още, че се надява да бъде преодоляно решението на Академичния съвет на СУ тази година да бъде нулева за прием в специалност „Медицина“. “На 28-и март ще имаме още един Академичен съвет, на който бихме могли да променим това. Причината е вътрешни спорове между факултетите, свързани с формата на изпита, кой го провежда и т.н. Факултетът по медицина иска собствен изпит, както е във всички университети в страната, които преподават тези специалности, свързани с направление „Медицина“. Други факултети, които традиционно са провеждали този изпит, не бяха склонни да се съгласят. Ако преодолеем това различие, ще се разберем и това да не бъде нулев прием”. В действителност има университети, при които нивото на присъждане на научни титли, е по-ниско. Приетите поправки в Закона за развитие на академичния състав целят именно да се избегне това чрез въвеждането на минимални национални изисквания към кандидатите за придобиване на научна степен и заемане на академична длъжност, така проф. Герджиков коментира темата. „В самото начало, когато беше приет този закон, трябваше да има такива изисквания. Това не беше направено и сега това се наваксва. Надпартиен консенсус – имаше го в комисията по образование и наука. Слава Богу, всички партии проведоха не политически, а експертен дебат. Направиха се ред промени. Първо националните изисквания, които сега ми се струва, че ще свършат работа така, както са формулирани. Второ – ще се преодолее плагиатството. Това е проблем. В Румъния, когато са въведени такива национални изисквания, са направили изследване колко от предишните професори отговарят на изискванията към новите и са установили, че една голяма част не отговарят, както се очаква и при нас“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Ректорът на СУ: Всяка година намаляват кандидат-студентите заради демографската криза\t\t\t"}
{"url": "https://trud.bg/%d0%ba%d0%bc%d0%b5%d1%82-%d0%bd%d0%b0-%d1%81%d0%b5%d0%bb%d0%be-%d1%81%d1%82%d0%b0%d0%bd%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0-%d1%82%d0%b8%d1%80-%d0%b2-%d1%87%d1%83%d0%b6%d0%b1%d0%b8/", "text": "Още един селски първенец от Шуменско предпочете да напусне кметския стол – Ариф Мехмед, който ръководи село Миланово, е заминал за чужбина, за да изхранва семейството си. Първо си пуснал неплатен отпуск, но после станало ясно, че връщане назад няма да има. Така общинската избирателна комисия във Велики Преслав е уведомила ЦИК, а оттам сезирали и президента, който вече е насрочил извънреден вот в Миланово за 20 май. На сесия във вторник местните парламентаристи в старата столица ще изберат и временен кмет на Миланово, за да има кой да решава проблемите на над 700-те жители. Ариф поел на гурбет още през есента. Според съселяните му върти волана на ТИР във Франция или Германия. Жена му и двете деца още са у нас, но и те се очертава да поемат към чужбина. Никой не го упреква, защото с кметска заплата от 600 лв. трудно се издържа семейство. Преди това селският първенец ги изоставял за седмица-две, като ходел да бере грозде в странство. В Миланово има и други млади хора, все ще се намерят мераклии за поста, успокояват се селяни. За Ариф недовършения мандат е втори. Първо бил избран от ДПС, но на последните избори се явил от Реформаторския блок и спечелил над 64% от гласовете. Наколко кметове в Шуменско напуснаха постовете си преждевременно. Първо кметицата на с.Друмево Ренгинар Потур се премести при децата си в чужбина, после управленецът на село Цани Гинчево стана автобусен шофьор, а отскоро, както “Труд” писа и кметът на село Маломир облече полицейска униформа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Кмет на село стана шофьор на ТИР в чужбина"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%be%d1%82-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f%d1%82%d0%b0-%d0%b7%d0%b0-%d1%85%d0%b8%d0%bc%d0%b8%d1%87%d0%b5%d1%81/", "text": "Експерти от базираната в Хага Организация за забрана на химически оръжия (ОЗХО) ще пристигнат във Великобритания в понеделник, за да поемат разследването на случая с отравянето на бившия офицер от руското Главно разузнавателно управление (ГРУ) Сергей Скрипал, предава телевизионният канал Sky News. Екип от международната организация ще вземе проби, за да анализира нервния агент, който бе използван за отравяне на 66-годишния Скрипал и дъщеря му Юлия. След това пробите ще бъдат изпратени до „реномирани международни лаборатории”, за да бъдат анализирани. Процесът ще трае най-малко две седмици. Експертите от Хага са поканени във Великобритания от премиера на Обединеното кралство Тереза Май в писмо, изпратено в сряда. Но този ход бе обявен от британския външен министър Борис Джонсън в неделя, поясняват от редакцията.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Експерти от Организацията за химически оръжия ще разследват случая с отравянето на Сергей Скрипал"}
{"url": "https://trud.bg/%d0%bf%d1%80%d0%be%d1%84-%d0%b0%d0%bb%d0%b5%d0%ba%d1%81%d0%b5%d0%b9-%d1%81%d0%b0%d0%b2%d0%be%d0%b2-%d1%80%d0%b0%d0%ba%d1%8a%d1%82-%d0%bd%d0%b0-%d0%b4%d0%b5%d0%b1%d0%b5%d0%bb%d0%be%d1%82%d0%be-%d1%87/", "text": "Ракът на дебелото черво е злокачествен тумор, който възниква и се развива най-често от епителните клетки в чревната система, затова се нарича колоректален карцином. Може да се открие във всеки участък от този орган – от ануса и ректума (право черво) до сляпото черво. Това е вторият най-често срещан рак при жените и третият – при мъжете, обясниха наши специалисти по повод Световния ден за борба с колоректалния карцином (всяка година в първия петък на март). Дискусията под наслов „От съмнението до диагнозата“ се проведе в Аджибадем Сити Клиник Онкологичен център, като главен организатор бе Федерация български пациентски форум. Ракът на дебелото черво бикновено води началото си от доброкачествени формации, наречени полипи, които са предшественици на заболяването. Те биват различни видове – някои от тях, ако не бъдат отстранени, задължително се превръщат в рак, докато други може никога да не претърпят такова развитие. Процесът на превръщане на полип в рак е бавен, отнема 8-10 години, и протича абсолютно безсимптомно. Това е причината една четвърт от пациентите да бъдат диагностицирани в предпоследния, късен стадий, когато вече са се появили метастази в други органи. Преди появата на метастази 5-годишната преживяемост е 90%, но след като ракът е метастазирал в други органи, най-често бял и черен дроб, този процент рязко пада на 12. Статистиката показва, че около 5% от хората ще развият рак на дебелото черво през живота си, като честотата се увеличава с възрастта. Въпреки тази закономерност заболяването все по-често засяга и млади хора. То е по-често в индустриализираните страни, към които спада и нашата. Рискови фактори са още консумацията на тлъсти червени меса, много животински мазнини, храни с консерванти, прекаляването с алкохол и тютюнопушенето. Наднорменото тегло и затлъстяването увеличават риска с 33%. Своята дума казва и фамилната обремененост на хора с кръвни роднини с колоректален карцином. Наличието на хронични възпалителни заболявания на червата, както и някои наследствени заболявания също повишават риска от колоректален карцином. Коварното при това заболяване е, че няма ранни симптоми. Наличието на оплаквания показва, че процесът вече е напреднал. Все пак има някои признаци, които трябва да ни алармират, особено след 50-годишна възраст: промяна в ритъма на изхождане, данни за анемия от направени лабораторни изследвания, наличие на кръв в изпражненията или черни изпражнения, необяснима загуба на тегло, липса на апетит, новопоявила се коремна болка. Диагнозата се поставя чрез колоноскопия, при която се взима биопсия (малка част) от засегнатия участък. При установяване на злокачествени клетки от патолог се назначават допълнителни кръвни или образни изследвания, чрез които се определя стадият на заболяването и се назначава индивидуален терапевтичен план. У нас вече се провеждат генетични изследвания (KRAS/NRAS), които са незаменим помощник на лекарите, когато става дума за напредналия метастатичен карцином на дебелото черво. Те позволяват да се предвиди как определен вид тумор би се повлиял от дадено лечение. Благодарение на тези маркери лекарите могат да изберат най-подходящото лечение за конкретния пациент в конкретния стадий на заболяването и за него да бъде изработен индивидуален терапевтичен план, обяснява проф. Алексей Савов, национален консултант по медицинска генетика, началник на Националната генетична лаборатория, разположена в Майчин дом. „За съжаление, въпреки че генетиката вече е много напреднала, все още няма сигурни маркери, които да прогнозират дали даден пациент ще се разболее от рак на дебелото черво, или не – допълва професорът. – При онкологичните заболявания трябва да преценим дали става дума за случайно събитие при конкретния пациент, или това е характерно във фамилен план. Видовете рак, които са обусловени от фамилни, генетични дадености, са по-редки. За да говорим за генетични фактори, трябва да вземем интервю от пациента и да установим дали има родственици със същия медицински проблем. Ако в една фамилия има подчертано повече хора с даденото онкологично заболяване, тогава е уместно да обмислим извършването на генетични изследвания за един голям набор от гени, които имат отношение точно към този вид болест, да кажем рак на дебелото черво. Каква е ползата от такъв тип генетични изследвания? Първо, изясняваме причината за наследствения карцином. Второ, можем да изследваме асимптоматични индивиди и да кажем при кои има повишен риск, и при тях да се извършва по-системна профилактика. За съжаление на този етап да търсим генетични маркери, които категорично да послужат за диагностика на рак, няма. Защото генетиката на рака е многообразна. Едно онкологично заболяване може да възникне поради редица причини – генетични или не. Имали сме случаи, когато сме предлагали на пациент да си направи генетично изследване, за да видим дали носи някакъв генетичен дефект, и се оказва, че независимо че той има онкологично заболяване, не демонстрира някакъв генетичен дефект. Затова сме далеч от идеята, че ще можем само с генетичен тест предварително да намерим едно ранно начало на болестта или ще успеем да поставим диагноза без всички методи, които се използват в момента – колоноскопия, образна диагностика и т.н.“ Тогава каква е ролята на генетиката? Тя позволява да се профилира туморната тъкан, която вече е налична при пациента, и да се търсят подходящи медикаменти за лечение.", "date": "2018.03.18", "title": " Проф. Алексей Савов: Ракът на дебелото черво засяга все по-млади хора\t\t\t"}
{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%b5%d0%b2%d1%80%d0%be%d0%bf%d0%be%d0%bb-%d0%b2%d0%b8%d0%bd%d0%b0%d0%b3%d0%b8-%d1%80%d0%b0%d0%b1%d0%be%d1%82%d0%b5%d0%bb/", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов проведе работна среща с директора на Европол Роб Уейнрайт, съобщиха от партията.  По време на разговора двамата дадоха изключително висока оценка за съвместната работа между България и Европол. Цветан Цветанов благодари на Роб Уейнрайт за неговата отдаденост и висок професионализъм в работата му като ръководител на службата. Директорът на Европол заяви, че винаги е работил с лекота с представителите на българските служби и оцени високо техния професионализъм. Цветанов и Уейнрайт подчертаха изключителната важност на Проекта на многогодишното програмиране на Европол за периода 2019-2021 г. в борбата с трансграничната организирана престъпност и тероризма. Двамата се обединиха около извода, че специално място в програмирането трябва да намери темата за европейската перспектива пред страните от Западните Балкани. Цветан Цветанов заяви, че европейското бъдеще на региона е от изключителна важност, за да потвърди проевроатлантическата ориентация на тези страни, защото те не са съседи на Европа, а са част от нея. „Не трябва да допускаме тези страни да останат бели петна в картата на Европа, защото в против случай този вакуум може да бъде зает от други геополитически играчи“, посочи Цветанов. Председателят на Комисията по вътрешна сигурност и обществен ред и директорът на Европол обсъдиха и утрешната среща на Съвместната група за парламентарно наблюдение на Европол, на която се очаква да бъдат приети процедурните правила за парламентарен контрол върху работата на Европол от страна на националните парламенти и Европейския парламент.", "date": "2018.03.18", "title": " Директорът на Европол винаги работел с лекота с българските служби"}
{"url": "https://trud.bg/13-%d0%b4%d1%83%d1%88%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%bf%d1%80%d0%b5%d0%b4%d0%b8-%d0%b4%d0%b5%d1%80%d0%b1%d0%b8%d1%82%d0%be-%d1%86%d1%81%d0%ba%d0%b0/", "text": "В района на стадион „В. Левски“ бяха изградени контролно-пропускателни пунктове. При извършените от служителите на СДВР проверки преди началото на мача “Левски” и ЦСКА, бяха задържани общо 13 души, съобщиха от пресслужбата на МВР. Двама от тях са заловени с наркотици, други осем носели забранени предмети и вещи /пиротехника, нож и маска/, трима отказали да изпълнят полицейско разпореждане, държали се грубо и арогантно. На стадиона не са допуснати да влязат и 27 зрители във видимо нетрезво състояние. Спрямо тримата, проявили грубо и арогантно поведение, ще бъде приложена разпоредбата по чл. 21 от Закона за опазване на обществения ред при спортни мероприятия. Преди, по време и след футболната среща не бяха допуснати нарушения на обществения ред в София. С оглед засилен контрол, ръководството на СДВР създаде необходимата организация и предприе превантивни действия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " 13 души са арестувани преди дербито ЦСКА – “Левски”"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d1%89%d0%b5-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%b2%d0%be%d0%b4%d0%b0%d1%82%d0%b0-%d0%b2-%d1%81%d0%b5%d0%bb%d0%be-%d0%ba%d0%b0%d0%b7%d0%b0/", "text": "„Водоснабдяване и канализация” ЕООД осигурява с водоноска вода за питейно-битови нужди в старозагорското село Казанка, след като Регионалната здравна инспекция издаде предписание водата да не се използва за пиене и готвене. Причината затова е отклонение в показателите на естествения уран в питейната вода в селото, в което живеят около 100 души. Направени анализи в лаборатория на Институт за ядрени изследвания и ядрена енергетика към Българска академия на науките от два водоизточника показват концентрации от 0,055 милиграма на литър и 0,045 милиграма на литър при максимална 0,03 милиграма на литър. „Извършен е и мониторинг на параметричната стойност на индикативната доза за установяването съдържанието на радиоактивни нуклеиди. Резултатите показаха, че индикативната доза не е завишена. Нямаме основание да се притесняваме за повишаване на радиологичните показатели. Имаме само химично замърсяване за естествен уран” – каза инжинер-химик Дорина Венелинова, главен експерт в Дирекция „Лабораторни изследвания” при Регионална здравна инспекция – Стара Загора. Новите проби от два водоизточника ще бъдат изпратени в понеделник в Националния център по радиобиология и радиационна защита, за да бъде изследвана отново концентрацията на естествен уран във водата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Отново ще изследват водата в село Казанка за уран"}
{"url": "https://trud.bg/%d1%80%d0%be%d1%81%d0%b8-%d1%89%d0%b5-%d0%b3%d0%b8-%d0%bf%d0%be%d0%b7%d0%b4%d1%80%d0%b0%d0%b2%d1%8f-%d0%b0%d0%ba%d0%be-%d0%bd%d0%b8-%d0%b1%d0%b8%d1%8f%d1%82-%d0%bd%d0%b0-%d1%85%d1%83%d0%b1%d0%b0/", "text": "Делио Роси, треньор на “Левски”, заяви, че ще поздрави ЦСКА, ако победи неговия тим на хубав терен. “Лош терен и много битка – каза италианецът. – Този мач се решава от една ситуация. Късметът не беше с нас. Топката не вървеше, нямаше как да се играе добре. Всички положения бяха след грешки на някого. Какво да направим, такъв беше теренът. Съжаляваме за тази загуба. Феновете са разочаровани, но това не променя нашите цели. Има още четири мача. Ако на хубав терен са по-добри от нас, ще ги поздравя. Голът стана малко щастливо, но който спечели, той има право. Не заслужавахме да загубим.” Роман Прохазка също заяви, че ЦСКА е стигнал до успеха с късмет. “Вкараха ни гол от нищото – каза сърцатият словак. – Равностоен мач без положения. Теренът беше в тежко състояние. Беше невъзможно да се комбинира по друг начин. Гол с късмет и рикошет за ЦСКА. Каранга дори не знаеше как да ритне топката. Тя го удари в краката и влезе.” Божидар Митрев добави, че футбол не е имало, а само блъскане и борба.", "date": "2018.03.18", "title": " Роси: Ще ги поздравя, ако ни бият на хубав терен"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8%d1%82%d0%b5-%d0%ba%d1%8e%d1%80%d0%b4%d0%b8-%d0%b4%d0%b0%d0%b4%d0%be%d1%85%d0%b0-%d0%be%d0%b1%d0%b5%d1%89%d0%b0%d0%bd%d0%b8%d0%b5-%d0%b4%d0%b0-%d0%b2/", "text": "Сирийските кюрди дадоха обещание да възстановят контрола над Африн, който в неделя бе превзет от турските военнослужещи, задействани в операция „Маслинова клонка“, предава АФП. „Съпротивата… ще продължи докато всеки инч от Африн не бъде освободен и жителите му не се върнат в своите домове“, се казва в изявление от местните власти на полуавтономния кюрдски район. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Сирийските кюрди дадоха обещание да възстановят контрола над Африн"}
{"url": "https://trud.bg/%d0%bc%d0%b0%d1%81%d0%ba%d0%b8%d1%80%d0%b0%d0%bd%d0%b8-%d1%82%d1%80%d0%be%d1%88%d0%b8%d1%85%d0%b0-%d1%80%d0%b5%d0%b9%d1%81%d0%be%d0%b2%d0%b5-%d1%81-%d0%b1%d1%83%d1%85%d0%b0%d0%bb%d0%ba%d0%b8/", "text": "Маскирани фенове с бухалки потрошиха стъклата на два автобуса край Ябланица преди дербито. В района се засекли три рейса и три автомобила с привърженици на двата отбора. От две от леките коли излезли ултраси с маски и бухалки. Те започнали да трошат наред. Пострадали няма, само щети. След бързата реакция на полицията са заловени част от участниците в района на Тетевен. Новината съобщиха от МВР, но без да разкриват привържениците на кой от двата отбора са извършили вандалството.", "date": "2018.03.18", "title": " Маскирани трошиха рейсове с бухалки"}
{"url": "https://trud.bg/%d0%b2%d0%bb%d0%b0%d1%81%d1%82%d0%b8%d1%82%d0%b5-%d0%b2-%d1%83%d0%ba%d1%80%d0%b0%d0%b9%d0%bd%d0%b0-%d0%b2%d1%8a%d0%b7%d0%bf%d1%80%d0%b5%d0%bf%d1%8f%d1%82%d1%81%d1%82%d0%b2%d0%b0%d1%82-%d0%b3/", "text": "Властите на Украйна са наредили на националната гвардия и полицията да възпрепятстват руските граждани да гласуват на президентски избори в руските дипломатически мисии в Киев и Харков, съобщава Ройтерс. Мерките бяха предприети в съответствие с решението на украинското министерство на вътрешните работи, след като Москва реши, че гласуването ще се проведе и на територията на анексирания Крим. Украинските националисти приветстваха решението. Няма да позволим на руския враг на Украйна да влезе в посолството. Украйна не е място за провеждането на руски избори, заяви Володимир Назаренко на импровизиран митинг пред руското посолство в Киев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Властите в Украйна възпрепятстват гласуването на руски граждани в Киев и Харков"}
{"url": "https://trud.bg/%d0%ba%d1%83%d0%ba%d0%b5%d1%80%d0%b8-%d0%be%d1%81%d0%b2%d0%be%d0%b1%d0%be%d0%b4%d0%b8%d1%85%d0%b0-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%be%d1%82-%d0%b7%d0%bb%d0%b8/", "text": "В Стара Загора се проведе 20-ото юбилейно издание на Фестивала на маскарадните игри. В него взеха участие над 800 кукери от цялата страна. Групите представиха характерни за своя район обичаи. Часове наред античната улица беше огласена от мощния звън на чановете. Сред най-атрактивните кукерски групи бяха участниците от село Отец Паисиево, област Пловдив, които се появиха с триметрови маски.  „Прогонваме злото с тях, събрало се през дългата зима и по този начин освобождаваме населеното място, в което участваме от злите сили” – каза Атанас Станев, ръководител на кукерската група. За камплексно представяне са отличени групите от с. Оборище, от Ивайловград, с. Зимница, с. Бозвелийско, с. Калипетрово, с. Кошарево, от Шумен и групата от с. Голямо Дряново. Във втората категория за вярност към традициите най-добрите са: групата от с. Отец Паисиево, с. Глушеник, Търничене, Домлен и Калофер. В раздела художествено майсторство наградите са за групите от Гранитово, Могила, Хисаря и Каравелово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Кукери освободиха Стара Загора от злите сили"}
{"url": "https://trud.bg/%d0%b3%d1%83%d0%b8%d0%bd%d0%b5%d1%82-%d0%bf%d0%be%d0%bb%d1%82%d1%80%d0%be%d1%83-%d1%85%d0%b0%d1%80%d0%b5%d1%81%d0%b2%d0%b0%d0%bc-%d1%81%d0%b8-%d0%b1%d1%80%d1%8a%d1%87%d0%ba%d0%b8%d1%82%d0%b5/", "text": " – Последните няколко години бяха наистина лудешко пътуване в един нов свят, запознах се с много нови хора, открих нови и далечни хоризонти, опознах и себе си, така както не съм и си представяла, че мога да се опозная. Извървях дълъг път, съзрях и успях да постигна лично духовно израстване. Наистина съм безкрайно доволно от завоя, който предприех в живота си. Да бъда филмова звезда вече със сигурност не е основен приоритет за мен. Шоубизнес светът се изчерпа, износи се в очите ми и сякаш няма какво повече да ми даде. Сега е време аз да дам на хората част от познанието, което съм придобила през последните години.  – Създадох Goop още през 2008-а година с идеята да бъде един качествен лайфстал бранд на пазара на безбрежна онлайн информация. Насочих се към хубавите неща от живота – храната, пътуването. Обединяваща идея беше да представя и предложа на публиката здравословен подход към качествения живот. В началото изпитвах сериозни колебания и не бях сигурна, че искам да забия своя флаг, образно казано. Беше си страшно. Но с времето нещата се получиха.  – Притесняваха ме коментарите на колеги и журналисти. Усещах думите „Какво си мисли, че прави тя” да се забиват като малки иглички по цялото ми тяло. Спомням си, че по това време имаше премиерен филм с мое участие и по повода в „Ню Йорк Таймс” пуснаха огромен материал за мен, в който питаха защо изобщо правя това. А тогава аз просто давах рецепти за мъфини с банан. Някои медии реагираха твърде екстремно на моя преход и моя бизнес. Все още си мисля, че прекалиха, а някои и продължават да прекаляват.  – За щастие още в началото проектът беше посрещнат с интерес от хората и аз бързо се убедих, че съм на прав път и зная какво правя. Нямах опит, бях си едно аматьорче, пълна новачка, но отзивите на потребителите ме изпълниха с вдъхновение. Днес Goop е международно призната компания, развива онлайн търговия, прави препоръки за пътуване, хранене, здраве. Имаме магазини и списание. Процесът беше бавен и дълъг, но крайно удовлетворяващ. Моят подход е органичен и насочен към естествената красота и естествените неща. Използвам себе си за пример. Аз мразя пластичната хирургия, ненавиждам изкуствената красота, никога няма да ме видите с ботокс. Аз си харесвам бръчките. Любувам се на собствените си несъвършенства. Прекрасно и полезно е.  – Да, така е. Колкото по-успешно е едно нещо, толкова повече зложелатели се навъждат. Съжалявам, но не мога да се преструвам на човек, който изкарва 25 хиляди долара на година. Просто не мога. И няма да го направя.", "date": "2018.03.18", "title": " Гуинет Полтроу: Харесвам си бръчките\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b2%d1%80%d1%8a%d1%87%d0%b8-%d0%b7%d0%bb%d0%b0%d1%82%d0%bd%d0%b0-%d0%bb%d0%b0%d0%b2/", "text": "Вицепремиерът и министър на външните работи Екатерина Захариева връчи днес „Златна лаврова клонка” на изпълнителния директор на Агенцията на Европейския съюз за сътрудничество в областта на правоприлагането (ЕВРОПОЛ) Роб Уейнрайт. Това съобщиха от пресслужбата на МВнР. Най-високото отличие на Министерството на външните работи на Република България му бе връчено за неговата подкрепа за българските правоохранителни органи и за издигането на авторитета на България като важен фактор в борбата с организираната престъпност и тероризма. “Това не е първото отличие, което получавате от българската държава. Вашите заслуги и помощ към правоохранителните ни органи са големи. Благодаря ви за подкрепата и съм убедена, че нашето сътрудничество ще продължи и в бъдеще”, заяви министър Захариева пред Роб Уейнрайт. На церемонията присъства и председателят на Праламентарната комисия по вътрешна сигурност и обществен ред в 44-то Народно събрание Цветан Цветанов. От свое име той благодари за отличното сътрудничество с изпълнителния директор на ЕВРОПОЛ и допълни, че под негово ръководство Агенцията се е отворила към всички държави членки и към трети държави в борбата с организираната престъпност и тероризма. “Има доста съществени операции, които сме организирали с Европол – разбиването на печатницата в Долно Сахране за фалшиви евро, които бяха разпространявани в 24 държави, операция Феникс със задържани 1,2 т дрога, операцията с Италия срещу източване на кредитни карти. Той участва лично и в работата след терористичната атака в Бургас”, подчерта Цветан Цветанов. От своя страна Роб Уейнрайт благодари за честта, която му се оказва и заяви, че тя означава много за него. “Привилегия за мен беше да водя Европол в последните 9 години. България има важна роля не само в подкрепа на Агенцията, но и на всички институции на ЕС в борбата с опасностите на днешния свят. Господин Цветанов спомена някои операции, има още много, и това се дължи на професионализма на българските правоприлагащи органи. Европол винаги ще бъде в подкрепа тук в България. От името на моята служба и нейните служители приемам тази чест и награда днес”, каза Роб Уейнрайт при връчването на най-високото отличие на МВнР. Роб Уейнрайт е избран за директор на ЕВРОПОЛ през 2009 г. и преизбран за втори мандат през 2012 г. Уейнрайт е носител и на почетното отличие на Министерството на вътрешните работи „ЗА ДОБЛЕСТ И ЗАСЛУГА“ – I степен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Екатерина Захариева връчи “Златна лаврова клонка” на изпълнителния директор на ЕВРОПОЛ"}
{"url": "https://trud.bg/%d0%b7%d0%b0%d1%82%d1%80%d1%83%d0%b4%d0%bd%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%b2-%d1%80%d1%83%d0%bc%d1%8a%d0%bd%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%be%d0%b1%d0%b8/", "text": "Движението по пътищата в Румъния е затруднено заради обилни снеговалежи и леден дъжд. Спрени са полетите от международното летище “Хенри Коанда”, съобщиха от Национална компания “Летища Букурещ”, предаде БНР. Закъснения има не само при заминаващите полети, но и при пристигащите, като полет от Франкфурт бе отменен. Над 1500 пътници са засегнати от тази ситуация, съобщава “Зиаре”. Предупреждения с жълт и оранжев код за обилни валежи, силен вятър и рязко застудяване са издадени за по-голямата част от територията на Румъния.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Затруднен трафик в Румъния заради обилни снеговалежи и леден дъжд"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%bd%d0%b5-%d0%bf%d1%80%d0%b8%d0%b7%d0%bd%d0%b0%d0%b2%d0%b0-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d0%ba%d1%80%d0%b8%d0%bc-%d0%b7%d0%b0/", "text": "Франция не признава провеждането на избори за президент на Русия на Кримския полуостров четири години, след като Русия анексира територията от Украйна, което беше определено от запада като незаконно действие, предаде БГНЕС. „Предизвикателствата по границите със сила противоречат на международното право, включително ангажиментите, поети от Руската федерация”, се казва в изявление на френското външно министерство. “Франция не признава организирането на избори за руски президент днес в Крим”, допълва изявлението, когато руснаците гласуват по време на избори, засенчени от сериозно противоречие с Британия и нейните съюзници за отравянето на бивш руски двоен агент в Англия. Днешният ден отбелязва точно четири години, откакто президентът Владимир Путин подписа договор за обявяване на Крим за част от Русия, след като пое контрола над бившата съветска територия след отстраняването на подкрепян от русия президент в столицата на Украйна Киев. Това са първите президентски избори в Русия след анексирането, което подтикна проруските бунтовници в източната част на Украйна да вдигнат оръжие срещу държавата, предизвиквайки конфликт, който доведе до смъртта на повече от 10 000 души. “Четири години след незаконното анексиране на автономната република Крим и (градът) Севастопол Франция остава твърдо привързана към пълното възстановяване на суверенитета и териториалната цялост на Украйна в рамките на международно признатите граници”, се казва във френското изявление. Франция заяви, че е “обезпокоена от милитаризирането на полуострова и влошаването на състоянието на човешките права, особено по отношение на кримските татари”, мюсюлманско етническо малцинство, което най-вече се противопоставя на анексирането. Изявлението добави, че френският външен министър Жан-Ив Ле Дриан ще пътува до Украйна следващата седмица, за да обсъди ситуацията в Крим и Източна Украйна с прозападното правителство на бившата съветска република. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Франция не признава изборите в Крим за руски президент"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%be%d0%bf%d0%bb%d1%8e-%d0%b8%d0%b3%d1%80%d0%b0%d1%87%d0%b8%d1%82%d0%b5-%d0%bd%d0%b0-%d1%8e%d0%bd%d0%b0%d0%b9%d1%82%d0%b5%d0%b4/", "text": "Жозе Моуриньо, мениджър на “Манчестър Юнайтед”, оплю своите играчи след победата над “Брайтън” с 2:0. С нея “червените дяволи” се класираха на полуфинал в турнира ФА Къп. Въпреки успеха “Юнайтед” не впечатли, а Специалния си го изкара на играчите. “Исках да видя повече идентичност в моя тим – каза Моуриньо. – Видях обаче Неманя Матич като остров, който бе заобиколен не от вода, а от липса на класа и желание. Имаше играчи, които ги беше страх от този мач.” Луис ван Гал, бивш наставник на “Юнайтед”, също засипа с критики играчите. Холандецът заяви, че по времето си в клуба, разработил система, с която изпращал персонални мейли на всеки един от футболистите. В тях холандецът обяснявал за напредъка им в заниманията. “Всички обаче се правеха, че не получават писмата, жесток непрофесионализъм”, каза Ван Гаал. И докато в “Юнайтед” се критикуват, то в “Ливърпул” отпразнуваха пореден рекорд на Мохамед Салах. Националът на Египет подобри постижение на Фернандо Торес от сезон 2007/08. Салах вкара 4 гола на “Уотфорд” при победата с 5:0. По този начин нападателят се превърна във футболиста, отбелязал най-много попадения в дебютния си сезон – общо 36. Торес има 33. Салах дръпна и на основните си конкуренти за голмайсторския приз във Висшата лига. Той вече има 28 гола, четири повече от Хари Кейн от „Тотнъм“. Серхио Агуеро от „Манчестър Сити“ е с 21. Снимка: Twitter", "date": "2018.03.18", "title": " Моуриньо оплю играчите на “Юнайтед”"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b8%d0%ba%d0%be%d0%bd%d0%be%d0%bc%d0%b8%d0%ba%d0%b0%d1%82%d0%b0/", "text": "Германският министър на икономиката Петер Алтмайер предупреди днес САЩ да не се опитват да забият клин между Германия и останалата част от Европа с вносни мита и каза, че евентуална глобална търговска война би навредила както на производителите, така и на потребителите, предаде Ройтерс. Алтмайер, който ще пътува по-късно за Вашингтон, заяви за германския вестник “Ханделсблат”, че се подготвя за своите срещи с американски представители в тясна координация с европейския комисар за търговията Сесилия Малмстрьом. “Ние сме митнически съюз и действаме съвместно. Не може да бъде в интерес на правителството на САЩ да разделя Европа, а то и не би успяло”, каза Алтмайер.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Германският министър на икономиката предупреди САЩ да не се опитват да разделят Европа с вносните мита"}
{"url": "https://trud.bg/%d1%81%d1%8a%d0%b7%d0%b4%d0%b0%d1%82%d0%b5%d0%bb-%d0%bd%d0%b0-%d0%bd%d0%be%d0%b2%d0%b8%d1%87%d0%be%d0%ba-%d1%82%d0%be%d0%b2%d0%b0-%d0%b5/", "text": "Оръжие за масово избиване на незащитени хора – по този начин руският експерт по бойните отровни вещества Вил Мирзаянов описва отровата „Новичок”, по която в миналото е работил и за която се смята, че е била използвана срещу бившия двоен агент Сергей Скрипал и дъщеря му в Лондон. Пред   живеещият в изгнание химик изрази мнение, че поразените от веществото никога няма да се възстановят. Той описа подробно начина на действие на „Новичок”, по трагична ирония на съдбата изпитан върху по-късно починал негов колега учен при лабораторен инцидент. „Постепенно стигнах до извода, че химическото оръжие не е отбранително оръжие за отбраната на страната. Това е оръжие за масово избиване на незащитени хора – това оръжие има ужасно въздействие и, разбира се, затова усетих, че се занимавам с нещо престъпно”, подчерта Миразянов, който е бил арестуван след като разгласил информация за химическото оръжие. По думите му няма как терористи да се справят със синтезирането на новичока, а само Русия сред развитите държави притежава технология, която да позволява преноса на отровата в два отделни и слабо токсични компонента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Създател на “Новичок”: Това е оръжие за масово избиване на незащитени хора\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b2%d1%8a%d0%bd%d1%88%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%81%d1%8a%d1%80%d0%b1%d0%b8%d1%8f-%d0%b2%d1%83%d0%ba/", "text": "Председателят на Скупщината и бивш първи дипломат на Белград Вук Йеремич твърди, че президентът на Сърбия Александър Вучич води тайни преговори с държавния глава и премиера на Косово, съответно Хашим Тачи и Рамуш Харадинай, съобщава скопското електронно издание МКД. Според Йеремич сръбският президент „неуспешно се опитва да мами международната общност” и „да купи допълнително време за себе си и коалиционните си партньори” в Прищина. „Като срок за решаване на косовския въпрос се споменава началото на лятото и Вучич сега се нуждае от всичко, което може да използва като смокинов лист. Във вторник Вучич беше в Париж на тайна вечеря с Хашим Тачи, а днес (неделя) тайно отпътува за Ню Йорк, за което сръбската общественост не е информирана. Той също така води преговори с Харадинай чрез близък посредник от обкръжението му”, заяви Йеремич пред сръбската телевизия Фејс. Йеремич, който е бивш министър на външните работи на Сърбия, заяви, че Вучич е предложил на Запада „гениална идея” за обмен на южната част на Сърбия за Северно Косово, но тя е била отхвърлена, тъй като отдавна е обещал подписване на всеобхватно споразумение между Белград и Прищина, което ще позволи на Косово да стане част от ООН.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Бившият външен министър на Сърбия Вук Йеремич: Вучич води тайни преговори с държавния глава и премиера на Косово"}
{"url": "https://trud.bg/%d0%bc%d0%b0%d0%b7%d0%b8%d0%bb%d0%ba%d0%b0-%d0%bf%d0%b0%d0%b4%d0%bd%d0%b0-%d0%be%d1%82-%d0%ba%d1%8a%d1%89%d0%b0-%d0%b8-%d1%80%d0%b0%d0%bd%d0%b8-%d0%b6%d0%b5%d0%bd%d0%b0-%d0%b2-%d0%bf%d0%bb%d0%be%d0%b2/", "text": "Мазилка падна от къща в Стария град в Пловдив и рани жена. Пострадалата е решила да съди собственика на неподдържаната сграда, предаде БТВ. Ранената е служителка в близък хотел. Сутринта тръгнала към контейнерите, за да изхвърли боклука, когато върху нея се стоварило огромно парче от мазилката на стара къща. Минаващи наблизо туристи извикали линейка.  Части от мазилката са разпилени по целия тротоар, където минават стотици туристи. Собственикът на хотела, където работи жената разказа, че къщата е необитаема и изключително опасна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Мазилка падна от къща и рани жена в Пловдив"}
{"url": "https://trud.bg/%d0%b0%d1%81%d0%b5%d0%b0%d0%bd-%d0%b8-%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b9%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%bf%d1%80%d0%b8%d0%b7%d0%be/", "text": "Лидерите на държавите от Югоизточна Азия и австралийският премиер Малкълм Търнбул призоваха Северна Корея да прекрати ядрената си програма и настояха страните от ООН да прилагат изцяло санкциите срещу Пхенян, предаде Асошиейтед прес. Това стана на първата среща на върха на Асоциацията на страните от Югоизточна Азия АСЕАН, провела се в Австралия. Участниците излязоха със съвместна декларация, в която се призовава да не се използват военни средства, както и за кодекс на поведение в оспорваните води на Южнокитайско море, където Китай проявява все по-голяма агресивност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " АСЕАН и австралийският премиер призоваха КНДР да прекрати ядрената си програма"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-130/", "text": "Тръгват конкурсите за връзката на бул. “Витоша” с Ларгото и улица “Съборна” с Градската градина.           Това е рекорден броя през последните 5 години. Събрали са 1,1 млрд. лв. през 2017 г.           Коментар на главния редактор на “Труд” Петьо Блъсков.         Кметските армии могат да узурпират обществения ред, вместо да го опазят, казва ген. Румен Миланов в интервю за “Труд”.         От перестройката до днес тя мина през пет етапа. Говори се за Трета световна война – анализ на проф. Васил Проданов.             Властта предпочита да омаловажава броя на протестиращите срещу нея – новата статия от рубриката на Иван Гарелов TV Панорама.       Силует на лидера на немските социалдемократи Олаф Шолц. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Вижте акцентите в броя на вестник “Труд” в понеделник, 19 март 2018"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%b5%d1%87%d0%b5%d0%bb%d0%b8-%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%b2-%d1%80%d1%83%d1%81%d0%b8%d1%8f-%d1%81-%d0%b1%d0%bb%d0%b8%d0%b7%d0%be-74/", "text": "Настоящият държавен глава на Руската федерация Владимир Путин побеждава на президентските избори в страната, събирайки подкрепата на 73,9% от избирателите. Това показват екзитполовете на Всеруския център за проучване на общественото мнение (ВЦИОМ), предава TACC. „Съгласно резултатите от екзитполовете на ВЦИОМ, в първия тур на изборите за президент е избран (Владимир) Путин (79,9%)“, се казва в съобщение, представено пред агенцията. В него обаче не се съдържат данни за подкрепата, която са получили останалите претенденти за поста. На предходните президентски избори в Русия Путин събра 63,60% от гласовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Путин печели изборите в Русия с близо 74%, показват екзитполовете"}
{"url": "https://trud.bg/%d0%bf%d1%80%d0%b0%d0%b7%d0%bd%d1%83%d0%b2%d0%b0%d0%bc%d0%b5-%d0%bf%d1%80%d0%be%d0%bb%d0%b5%d1%82%d0%bd%d0%be%d1%82%d0%be-%d1%80%d0%b0%d0%b2%d0%bd%d0%be%d0%b4%d0%b5%d0%bd%d1%81%d1%82%d0%b2%d0%b8%d0%b5/", "text": "В Астрономическата обсерватория на Шуменското плато във вторник ще се проведе празник, посветен на пролетното равноденствие, съобщават от ШУ “Еп.Константин Преславски”. Акцент ще бъдат наблюденията на Слънцето с два слънчеви телескопа, ако времето е ясно. Освен това, астрономическият екип на ВУЗ-а е подготвил презентации за видимото годишно движение на Слънцето, свързаните с това явления и интересни факти за слънчевата активност. Участниците в празника ще могат да разгледат обогатената експозиция във фоайето на Астрономическата обсерватория и да се запознаят с нейната история и оборудване. Атракция на празника ще бъде измерването на ъгъла на падане на слънчевите лъчи спрямо хоризонта по обяд в 12:14 ч., чрез измерване дължината на сянката на вертикална пръчка. По такъв начин Студентското астрономическо общество на Шуменския университет, както и екипи на няколко гимназии и техникуми в Шумен, ще се включат в Международния експеримент на Ератостен за изчисляване дължината на земния меридиан.", "date": "2018.03.18", "title": " Празнуваме пролетното равноденствие"}
{"url": "https://trud.bg/%d1%81%d0%b0%d0%bc%d1%83%d1%80%d0%b0%d0%b9-%d0%be%d1%82-%d1%8f%d0%bf%d0%be%d0%bd%d0%b8%d1%8f-%d0%b8-%d0%bd%d0%b0%d0%b4-100-%d0%bc%d0%b0%d0%b3%d0%be%d0%b2%d0%b5-%d0%be%d1%82-9-%d0%b4%d1%8a%d1%80%d0%b6/", "text": "Габрово за пореден път ще се превърне в Балканска столица на магията от 23 до 25 март. “Няма да е необичайно, ако срещнете по улиците на града половин жена, фокусник без глава или летящо килимче. Това ще са част от демонстрациите на магьосници от 9 държави, които ще се съберат за най-голямото магично събитие на Балканите – седмото издание на Магична Среща Златна Котка 2018”, информират организаторите. Те допълват, че на 24 март от 10 в зала “Възраждане“ ще бъде дадено официалното начало на фестивала за магия. Веднага след него ще започне оспорваната надпревара за Голямата награда на Община Габрово. Всички габровци и гости на града ще имат невероятния шанс да наблюдават състезанията, които ще определят кой е най-добрият фокусник. Състезанието се очаква да е изключителон атрактивно, защото ще участват над 100 майстори на фокусите. Победителят ще получи специалната статуетка „Златна Котка“, която по стара габровска традиция е сребърн), изработена специално за магичната среща от габровския скулптор Георги Балабанов. “На 25 март от 18 часа всички участници във фестивала ще преминат по червения килим пред зала „Възраждане“, а час по-късно ще започне Гала спектакълът на проявата”, уточняват от общинската управа на Габрово. Главният организатор на събитието и президент на Куик Хендс Проджект – Дани Белев споделя : „Горд съм, че успях да уредя участието на големия българин Енчо Керязов и габровци ще имат удоволствието да го гледат на живо. Другият ни гост – Самурай Хаяши е телевизионна звезда от световен мащаб. Обещавам тази година да не се самоубивам на сцената, затова със Самурай Хаяши ще направим нещо много опасно, което се изпълнява само от него в цял свят“. Наред със световните звезди на габровска сцена ще се изявят и балканските майстори на магията. Добрите познати на местната публика Пикси и Зека от Сърбия, Гого Реквием от Македония, както и най-добре представилите се състезатели. Водещ на шоуто ще бъде един много известен човек – кой е той ще остане изненада.", "date": "2018.03.18", "title": " Самурай от Япония и над 100 магове от 9 държави с демонстрации на “Златна котка 2018”\t\t\t"}
{"url": "https://trud.bg/%d1%81%d0%b2%d0%b8%d0%ba%d0%b2%d0%b0%d1%82-%d0%b4%d0%b2%d0%b5-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%ba%d0%be%d0%bc%d0%b8%d1%81%d0%b8%d0%b8/", "text": "Две общински комисии по транспорт и по безопасност на движението ще заседават във вторник заради задръстванията в града, предизвикани от едновременните мащабни ремонти на няколко централни булеварда. На съвместното заседание, на което са поканени компетентни органи и институции, ще се набележат мерки срещу тапите в движението във Варна, става ясно от сайта на ОбС. В края на миналата седмица от община Варна съобщиха, че някои светофари ще бъдат изключени и на най-критичните места движението ще се организира от регулировчици. В момента се ремонтират бул.”Левски”, който пресича няколко основни булеварди, бул.”Приморски”, след  приключването на който в средата на април, ще стартира реконструкцията на Аспаруховия мост, която беше отложена миналата есен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.18", "title": " Свикват две общински комисии"}
