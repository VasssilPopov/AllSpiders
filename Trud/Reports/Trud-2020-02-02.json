{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b7%d0%b0%d1%81%d1%82%d1%80%d0%b5%d0%bb%d1%8f-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb-%d1%81-%d0%bd%d0%be%d0%b6-%d0%bd%d0%b0/", "text": "Нападател атакува с нож минувачи в центъра на белгийския град Гент, съобщават световните медии. По първоначална информация нападателят е жена.  Пристигнал на мястото полицейски патрул e открил огън и го е неутрализирал, ранявайки го в ръката. Престъпникът е задържан.  По предварителна информация, един минувач е ранен в стомаха, а втори – в ръката. Засега няма информация за състоянието им. Според местни медии, нападателят е опитал да намушка и един от дошлите на място полицаи. Успял да забие ножа си в полицейски автомобил.   По-рано днес аналогичен инцидент имаше в британската столица Лондон. Полицията там застреля мъж, който преди това атакува и рани двама души. По-късно от полицията уточниха, че оръжието му е било мачете. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tПолицията застреля нападател с нож на улица в Белгия\t\t\t"}
{"url": "https://trud.bg/%d1%81%d1%8a%d1%81-73-000-%d0%bb%d0%b2-%d1%89%d0%b5-%d1%80%d0%b0%d0%b7%d0%bf%d0%be%d0%bb%d0%b0%d0%b3%d0%b0-%d1%84%d0%be%d0%bd%d0%b4-%d0%b8%d0%bd-%d0%b2%d0%b8%d1%82%d1%80%d0%be-%d0%b2%d1%8a%d0%b2/", "text": "Функция „Здравеопазване“ в община Велико Търново ще бъде финансирана през 2020 г. с 4 711 546 лева, от които 1 371 221 лева представляват реализиран преходен остатък. Предвидено е увеличение на разходите за персонал. Стандартите за медицинско обслужване в здравен кабинет са увеличени с 10 %, а тези за яслена група към детска градина, детска ясла, детска кухня и за здравните медиатори с 11 %. Стандартът за финансиране на общинските съвети по наркотичните вещества и превантивните информационни центрове е увеличен с 8,7 %. В разходите за местни дейности във Функция „Здравеопазване“, които са в размер на 658 349 лева, е предвидена издръжката на детски ясли в размер на 514 349 лева. Общинската програма за асистирана репродукция ще разполага със 73 000 лв., в т.ч. преходен остатък от минали години и предоставено дарение в размер на 3 000 лева. Общината отделя 10 000 лв. и за съвместни проекти с БЧК и Министерство на здравеопазването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tСъс 73 000 лв. ще разполага фонд „Ин витро“ във Велико Търново\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d0%bd%d0%b5%d1%81%d0%b5-%d0%b8%d1%81%d0%ba%d0%b0%d0%bd%d0%b5-%d0%b7%d0%b0-%d0%bf%d0%be%d1%81%d1%82%d0%be%d1%8f/", "text": "Искането по мерките за неотклонение за задържаните за кокаина, импрегниран в кашони, е внесено в Специализирания наказателен съд. Това съобщиха от пресслужбата на държавното обвинение. Адвокатите четат материалите. Няма обявен конкретен час.  беше открит в петък вечерта в два камиона, в кашони с цитрусови плодове. Единият камион беше на зеленчуковата борса в Слатина, а другият между София и Ихтиман – в близост до магистрала Тракия. Един от задържаните при наркооперацията е  на Агенция „Митници“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tПрокуратурата внесе искане за постоянен арест за задържаните за кокаина в кашони в София\t\t\t"}
{"url": "https://trud.bg/%d1%87%d0%b5%d0%bb%d0%b5%d0%bd-%d1%81%d0%b1%d0%bb%d1%8a%d1%81%d1%8a%d0%ba-%d0%bc%d0%b5%d0%b6%d0%b4%d1%83-%d0%bc%d0%be%d1%82%d0%be%d1%80-%d0%b8-%d0%ba%d0%be%d0%bb%d0%b0-%d0%b7%d0%b0%d1%82%d0%b2%d0%be/", "text": "Ришкият проход е затворен заради челна катастрофа, съобщи говорителят на МВР Бургас Цветелина Рандева.  Инцидентът е станал в района на село Прилеп, в участъка Шумен-Карнобат. Блъснали са се мотор и лек автомобил.  Навлизайки в десен завой, мотористът загубил контрол и се забил в колата. Причините довели до катастрофата се изясняват. Втори моторист, който пътувал зад колегата си, видял мелето с двете возила и за да не връхлети върху им, направил маневра, при която хлътнал в дерето до пътя.  Трима души са ранени при катастрофата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tЧелен сблъсък между мотор и кола затвори Ришкия проход, трима са ранени\t\t\t"}
{"url": "https://trud.bg/%d0%bc%d0%b0%d1%80%d0%b8%d0%be-%d0%ba%d0%b5%d0%bc%d0%bf%d0%b5%d1%81-%d0%b3%d0%b5%d1%80%d0%be%d1%8f%d1%82-%d0%bd%d0%b0-%d0%b0%d1%80%d0%b6%d0%b5%d0%bd%d1%82%d0%b8%d0%bd%d0%b0-%d0%be%d1%82-%d1%81%d0%b2/", "text": "Има футболисти, които завинаги ще останат в паметта на хората. Имената им ще се предават от поколения на поколения. Мондиалът е арена за гладиатори, някои от тях стават герои. Такъв е Марио Кемпес. Световен шампион с Аржентина от Мондиал’78. Носител на „Златната обувка“ с шест гола на турнира. Две от попаденията му паднаха именно във финала срещу Холандия, спечелен с 3:1. \nКемпес е един от хората, които с право носят прякора Мистър Гол. Легендарен нападател на „Валенсия“. Преди две седмици Кемпес беше ВИП гостът на световния снежен мондиал в швейцарския алпийски курорт Ароза. И спечели титлата като част от звездния отбор. След финала отново срещу Холандия (този път 4:2) великият аржентинец, вече на 65 години, даде интервю за „Труд“. \n– (Смее се) Истина е, че като се замисля май на толкова високо съм играл само в Боливия. Там гостувахме с националния отбор на Аржентина. Спомням си специално една квалификация за световното първенство през 1974 година. На сняг обаче май не съм играл като изключим някоя и друга среща от австрийското първенство. Като се има предвид възрастта ми, не беше лесно в Ароза за мен. \n \n– Нормално е да има промени. Все пак мина толкова много време. Около играта навлязоха нови технологии. Футболът обаче си е все същият – единадесет срещу единадесет. Винаги ще има играчи, които владеят техниката и други, които са добри в опазването им. Футболът, слава Богу, не се променя, а се променят най-вече нещата около него. \n \nНаистина нещо много красиво, нещо много специално. Спомен за цял живот. Невъзможно е да се опише какво чувства човек в такъв момент. Да играеш на световно в собствената си страна и след това да го спечелиш и да видиш неописуемата радост, която си донесъл на сънародниците си, е наистина нещо, което остава за цял живот. \n \n– Красив гол. Може би най-ефектно беше попадението, което вкарах на Полша. Първият гол с глава. Харесвам и другите, които вкарах, разбира се. \n \n– Разбира се. Имаха много силен отбор и можеха да ни надвият. На това световно за разлика от предишното Йохан Кройф отказа да играе. Независимо от отсъствието му обаче отборът им беше отличен. Просто на два мондиала поред не успяха и останаха със среброто, защото във финалите имаха трудната задача да се изправят срещу отборите домакини. През1974-а – срещу Германия. \n \n– За мен най-труден беше първия ни мач срещу Унгария заради напрежението и невероятния натиск върху нас. Беше много тежко и доста ни костваше да измъкнем победата. След това нещата бяха по-спокойни. Не че ни е било лесно. В никакъв случай. Просто можехме да играем малко по-спокойно в следващите срещи. \n \n– Беше интересна ситуация. Нямах друг вариант, защото бях последна преграда на голлинията. Положението пред вратата стана толкова бързо, че дори нямах време да мисля. Реших, че това ще е най-правилното решение за отбора и не допуснах да ни вкарат. \n \n– Както се полага. Такъв триумф не се постига всяка година. Някои от съотборниците ми тогава повториха успеха по-късно, но други не успяхме. Радостта беше неописуема. Чест е да играеш за страната си, но да побеждаваш и да поднесеш титлата на публиката, е велико усещане. \n \n– Не само Буенос Айрес, а цяла Аржентина не спа няколко дни подред. Беше един безкраен празник. Много красив спомен. \n \n– Не. „Бока Хуниорс“ и „Ривър Плейт“ са двата ни най-големи клуба и между тях има наистина много голямо съперничество. То обаче никога не се е прехвърляло в аржентинския национален отбор. Може да си предан до смърт на клубния си тим, но когато защитаваш цветовете на страната си, всичко остава на заден план. \n \nАржентина беше сплотен отбор и имахме много натрупан опит. Знаехме, че не е важно кой от нас индивидуално ще бъде най-добрият, а че трябва да бъдем сплотени като група. Холандия беше най-коравият ни съперник. Те направиха много силен мач и имаха наистина добри положения за гол. За наше щастие те не успяха да вкарат, а ние използвахме нашите възможности. \n \n– Единият е Паоло Роси, но другият… Не се сещам. Знам, че сме трима, но в момента не мога да се сетя. Единия със сигурност е Паоло Роси. \n \n– Гаринча, точно така! Един италианец, един бразилец и един аржентинец. \n \n– Да бъдем заедно с него на терена винаги беше истински спектакъл. Никога никой от нас не знаеше накъде ще тръгне в атака, но и съперниците не знаеха и повечето пъти нещата свършваха с гол, така че никой нямаше проблем с това. Беше щастие за мен да имам честта да играя рамо до рамо с него. \n \n– Не можах да го опозная толкова добре извън терена. Не го и познавам като човек и не знам дали е добър или лош. За съжаление наистина нямах възможността да общувам с него. \n \n– Мисля, че добре. Виждам, че пази връзките си с хората от националния отбор, но наистина е много различно да водиш клуб и да водиш тима на Аржентина. \n \n– Не. Не поддържаме връзки и в никакъв случай не ми е искал съвети. Отношенията ни винаги са били само професионални на терена. \n \n– Какъвто и да е отговорът, винаги ще остане удоволствието от това, че и двамата са аржентинци. Единият направи нещата, които се очакваха от него и успя да доведе отбора да световната титла, а Меси не успя да го направи, но независимо от това също е велик играч. \n \n– Това няма значение за мен. За нас той е най-добрият играч в света днес и през последните десетина години. Това, че не печели титла с Аржентина не го прави нито по-добър, нито по-слаб играч. \n \n– В момента не мисля. Бяха с много изравнени сили с Кристиано Роналдо, но за мен Меси е по-добрият от двамата. \n \n– От това време са минали толкова много години. Пеле е на върха през 70-те, а Марадона през 80-те години. Не мисля, че могат да се сравняват футболисти от различни поколения. Всеки един от тях двамата е бил най-големият на своето време. \n \n– Няколко са. На първо място е Примера дивисион, но в последно време като че ли много качество се натрупва и в английското първенство. Освен че събраха много добри играчи преимуществото на техния шампионат е, че там всеки отбор може да победи всеки съперник. Жестока конкуренция, в която силите са много изравнени и това е винаги води до зрелище. \n \n– Мнението ми е положително. Понякога резултатите са добри, понякога не толкова, но със сигурност е крачка напред и във времето след подобрение на приложението й системата ще става все по-успешна. \n \n– Както всички в Аржентина. Много малък. И разбира се – на улицата. Там бе най-добрата школа. Когато човек успее да се приспособи и да изпъкне там, след това нещата стават по-лесни. \n \n– В училище пробвах много неща, но когато започнах с футболните тренировки оставих всичко останало. \n \n– Да. Винаги в атака. Или нападател, или полузащитник. \n \n– Тренировките са задължителни. Само чрез тях може да се развива. Да търси възможностите и късмета си. Не трябва да се оставя нищо на превратностите на съдбата и да се предоверява на таланта и дарбата си. Разбира се, когато има вроден инстинкт, нещата става по-лесно. \n \n– Беше интересна история. Пратиха човек да говори с мен дали искам да прескоча от другата страна на Голямата локва. Разбрах, че това е голяма възможност за кариерата ми и приех. Отидох във „Валенсия“ и там всичко беше прекрасно. \n \n– Головете се вкарват трудно винаги. \n \n– Ценя си ги и трите. Разбира се, първата купа е тази, която винаги се помни най-дълго. \n \n– Да. Наистина. А днес нещата са много променени. Точно обратното е. Практически почти всички играчи в националния отбор играят в чужбина. Такива са времената. Важното е отборът да е силен и да върви напред. \n \n– След световното имаше интерес. И то голям. Но това е вече в миналото. \n \n– Да. От много отбори от цяла Европа. \n \n– Имах контузия и там бях сигурен, че ще се възстановя по-добре. Оправих се и се върнах във „Валенсия“. \n \n– Това са едни от най-незабравимите мачове в кариерата ми. Всичко в страната замира и всички погледи са отправени към това, което се случва на терена. \n \n– Различно беше, защото не ми вървеше толкова колкото по време на първия ми престой там. Успях обаче да се справя и продължих да се наслаждавам на футбола. \n \n– Посрещнаха ме добре, но вече бях натрупал доста годинки. Нямаше я младостта, но продължих да се радвам на футбола и живота. \n \n– Признавам си, че не си спомням. Беше преди толкова много време. Сигурен съм обаче, че съм играл срещу българи. \n \n– Един от тези играчи, които винаги ще се помнят. Гледал съм го на световни първенства и когато играеше за „Барселона“. Истинска легенда с огромен хъс за победа. \n \n– Много мачове съм загубил и разбира се не помня всичките имена на отборите, от които съм губил. Предпочитам да помня победите. \n \n– Така ли? (Смее се) Тогава никой в Испания не се учудваше, че точно аз съм вкарал гол. Обичах да вкарвам за „Валенсия“ и да радвам публиката. Признавам си, че не помня тези мачове с ЦСКА, но истината е, че редовно вкарвах. \n \n– Любо Пенев. Да. Спомням си, че бях във Валенсия по времето, в което той играеше там. Като играч беше добър, после опита като треньор, но там не му провървя. Беше един от хората, които оставиха следа в клуба. \n \n– Истината е, че нямах възможност да играя срещу много български отбори, за да мога да опозная някой от играчите ви. Не си спомням да съм играл и срещу националния ви отбор. \n \n– Отказах се, защото излезе по-добра възможност, но мисля, че се справих добре. \n \n– Не мога да отлича никого, но мога да кажа, че съм взел много положителни неща от всеки един от тях. \n \n– Не. (Смее се) Нито съм ги следил, нито съм ги броил. Сигурно са много. \n \n– Когато вкарваш е може би най-красивият момент във футбола. Вкарал съм наистина много попадения и всичките са ми донесли радост. Може би някои от тях са били по-важни, защото са носели победата или са били вкарани във важен мач, но аз съм се радвал като дете на всички до един. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tМарио Кемпес, героят на Аржентина от световна титла през 1978 година, ексклузивно пред „Труд“:  Улицата е най-доброто училище за футбол\t\t\t"}
{"url": "https://trud.bg/%d0%bf%d0%be%d0%b4%d1%81%d1%8a%d0%b4%d0%b8%d0%bc-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bf%d0%be%d0%b8%d1%81%d0%ba%d0%b0-%d0%b4%d0%b5%d1%82%d0%b5%d0%ba%d1%82%d0%be%d1%80/", "text": "Жесток побой беляза с кръв лятото на 2016 г. в Бургас Делото започна в Бургаския окръжен съд “Искам детектор на лъжата, за да докажа, че съм невинен и казвам истината.” Това заяви пред съда Петър Попчев, по прякор Попчето, обвинен в жестоко убийство на 36-годишния бездомник Николай Г. Делото тръгна в Бургаския окръжен съд преди дни и ще продължи на 4 март. Попчев иска да докаже, че не е причинил смъртта на Николай, че не го е ритал свирепо и жестоко, а че това е направил техен познат. Драмата, която потресе морския град в началото на летния сезон преди четири години, се разигра в градинката до Бургаската жп гара на 19 юни 2016. Пострадалият Николай, с прозвище Шопа, бил от софийското село Габра, община Елин Пелин, оттам идвал и прякорът му. От известно време Шопа се подвизавал в Бургас. Бил безработен и се надявал, че лятото, на морето, има повече шансове да изкара някой лев, ако се хване на работа. Дните минавали, работа нямало, нямал и подслон. Започнал да рови по казаните с боклук, сприятелил се с братя по съдба – клошари и хомосексуалисти, които редовно се събирали и да нощуват в градинката до Старата поща. В ранните часове на фаталния ден Попчев бил пред магазин “Стего” на улица “Булаир” заедно със своя приятел Г. Д. Двамата пиели бира, когато към тях се присъединил Тихомир Д. – бегъл познат на Попчето. Тримата се разговорили и Тихомир споделил, че има проблем с Николай Шопа. Описал го като клошар, който обичайно нощува в градинката до Старата поща. Тихомир се оплакал, че по-рано същата вечер между него и Шопа отново възникнал спор за пари, като Николай му викал: “боклук”. Попчев се ядосал и решил да раздаде правосъдие. Питал къде спи Шопа и всички се запътили натам. Пристигайки, видели Николай Г. в компанията на травестит, който бил с руса женска перука. Според обвинението Попчето попитал Тихомир кой от двамата е Шопа, дръпнал го и казал: “Тръгвай, за да не те започна тука”. Попчев и свидетелите Тихомир и Г. Д. почти насила завлекли Шопа до съседната градинка край жп гарата. В един момент спрели между две обърнати една срещу друга пейки и разправията започнала. Попчев не искал да говори, а ударил няколко юмрука на Шопа и го повалил на земята. Шопа опитал да се подпре на едната ръка, но Попчето започнал да го рита в главата и Николай Г. останал да лежи в локва кръв. Въпреки че видял кръвта, биячът продължавал да рита жертвата. После тримата взели чантата на Шопа и си тръгнали. Пътьом я преровили, но след като не открили пари, я изхвърлили в контейнер за смет на ул.”Булаир”. Случаен минувач през градинката видял мъж да лежи между пейките и се обадил на 112. Николай бил откаран болница, където към в 6,40 сутринта починал. Започнало разследване на убийството, а Попчето изчезнал от Бургас. Той бил обявен за издирване и през есента на 2019- година, бил засечен и арестуван в София. Пред съда, той заяви, че не се е крил и отрече да е извършил зверството, довело до кончината на несретника. “Доколкото четох в обвинителния акт, Николай е убит с ритници в лицето. Аз не съм го ритал нито в лицето, нито където и да е. Рита го Тихомир, а аз дори му казах да спре. Аз изобщо не трябва да съм обвиняем и да съм тук. Не съм се укривал и никой не ме е търсил”, заяви в съда Попчев. Въпросният Тихомир не е привлечен като обвиняем, а е само свидетел. Три години разследване е било нужно след случилото се, за да се установи, че фаталните удари и ритници, довели до смъртта на Николай, са именно на Попчето, казаха криминалисти. Майката и сестрата на Николай – Катерина и Симеона, предявиха граждански иск за кръвнина съответно от 200 хил. лв и от 130 хил. лв. Според прокуратурата, убийството е извършено по особено мъчителен начин и с особена жестокост. Делото се гледа по общия ред и Попчето може да получи най-високата присъда по българския закон – доживотен затвор без право на замяна.   Градинката до жп гарата има мрачна слава Градинката до жп гарата в Бургас, както и другата – до Старата поща, се славят като свърталища на проститутки, крадци и хомосексуалисти. Полицията непрекъснато “прочиства” района, но “обитателите” се връщат отново и отново. В по-близката до пристанището градинка, където е убит Николай Шопа са си намирали белята много чужди моряци. От години бургазлии помнят случай с матрос от далечна страна, който в градинката срещнал ефектна дама и се влюбил в нея. Станали си много близки, легнали си на една от пейките, но на сутринта морякът се събудил сам без пари и документи. След като се оплакал в полицията било разкрито, че въпросната дама е мъж, облечен като жена. Травеститът подмамвал мераклии за платена любов и ги обирал, но на другия ден почти всички си траели, а само влюбеното моряче се оплакало. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tПодсъдим за убийство поиска детектор на лъжата\t\t\t"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%be%d0%ba%d0%be%d0%bb%d0%be-3500-%d0%b4%d1%83%d1%88%d0%b8-%d0%b2%d1%8a%d0%b2-%d0%b2%d0%b5%d0%bd%d0%b5%d1%86%d0%b8%d1%8f-%d0%b7%d0%b0/", "text": "Индустриалното пристанище Маргера в лагуната на Венеция беше евакуирано, за да се обезвреди 225-килограмова бомба от Втората световна война, предадоха Франс прес и ДПА. Евакуирани бяха и около 3500 живеещи в района хора. Движението на корабите, влаковете и автобусите беше временно спряно, а международното летище на Венеция спря за няколко часа всички пристигащи или заминаващи полети. След успешното обезвреждане бомбата беше натоварена на кораб, за да бъде унищожена в открито море на безопасно разстояние от града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tЕвакуираха около 3500 души във Венеция заради бомба от Втората световна война\t\t\t"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b2%d1%80%d1%8a%d1%89%d0%b0%d0%bc%d0%b5-28-%d0%ba%d0%be%d0%bd%d1%82%d0%b5%d0%b9%d0%bd%d0%b5%d1%80%d0%b0-%d1%81-%d0%be/", "text": "28 от пристигналите до момента 127 контейнера с италиански боклук на пристанище Варна-Запад получиха разрешение за реекспорт. \nКонтейнерите с боклука ще тръгнат обратно във вторник или сряда, в зависимост от трафика на корабите, уточни министърът на околната среда и водите Емил Димитров. Той посочи, че централата в която е трябвало да горят отпадъците, е затворена, защото няма разрешение за филтри. „Ще се върнат всички контейнери, които не отговарят на кодовете, с които са внесени“, каза Димитров. Изготвен е списък за митническо разузнаване и при най-малко съмнение за трите най-рискове кодове, вносът ще бъде върнат обратно. Ще се минава и през ограничен брой пунктове. Част от товара, който пристигнал на пристанището от 9 октомври до 25 ноември 2019 година, получи разрешение за реекспорт след работно съвещание в прокуратурата. Както е известно, по вноса на контейнерите с отпадъци от Италия се води досъдебно производство в Районната прокуратура във Варна по член 353г, ал. 1 от Наказателния кодекс. Смесеният боклук, който е деклариран като пластмасови отпадъци и каучук, а съдържа текстилни, стъклени и дървени отпадъци, ще бъде върнат на изпращача – италианската фирма „Дентиче пантелоне“ от град Салерно. Получател на 127 контейнера е фирма „Блацион“ ООД, която е регистрирана в София. Отпадъците от Италия са били предназначени за „Trash Universe“ ЕООД в град Гълъбово, където е трябвало да бъдат изгорени, посочиха от пресцентъра на Апелативна прокуратура. Реекспортът ще бъде осъществен от контейнерния превозвач „Maersk“. 40-футовите контейнери с италиански боклук са в режим временно съхранение до 90 дни, чийто срок е изтекъл за по-голямата част от тях. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tЕмил Димитров: Връщаме 28 контейнера с отпадъци в Италия\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d0%b8-%d1%81-%d0%be%d0%b1%d1%89%d0%be-11-%d0%b2%d0%b8%d1%81%d1%8f%d1%89%d0%b8-%d0%b4%d0%b5%d0%bb%d0%b0/", "text": "В рамките на тридневната специализирана полицейска   по разпореждане на главния прокурор в Белослав и Синдел са установени и издирени лица, срещу които се водят повече от две досъдебни производства. Тя е по направление противодействие на битовата престъпност и престъпленията по транспорта и ще продължи . Проверени са над 380 лица и 240 автомобила. Изградени са били шест контролно-пропускателни пункта на територията на двете населени места. Установени и задържани са осем лица от активния криминален контингент, които са отведени в полицейските управления, съобщиха от пресцентъра на Апелативна прокуратура. Срещу две лица, едното от които е непълнолетно, ще бъдат образувани досъдебни производства за противозаконно отнемане на автомобил и за кражба. Единият от задържаните е с 9 висящи дела, а в „актива“ на непълнолетния са четири. Осъществяването на добро сътрудничество между органите на местната власт и полицията, а оттам и с прокуратурата, може да реши проблемите с битовата престъпност по места. Това заяви на среща с кметовете на град Белослав и село Синдел главният прокурор на Република България Иван Гешев. Той бе там заедно с апелативния прокурор на Варна Владимир Чавдаров, главният секретар на МВР главен комисар Ивайло Иванов и директорът на ОД на МВР старши комисар Данаил Пашов. Операциите срещу битовата престъпност стават регулярни, увери обвинител №1. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tДвама рецидивисти с общо 11 висящи дела са закопчани при акцията във Варненско\t\t\t"}
{"url": "https://trud.bg/%d0%bf%d0%be%d0%bb%d0%be%d0%b2%d0%b8%d0%bd-%d1%82%d0%be%d0%bd-%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82-%d0%b2-%d1%81%d0%be%d1%84%d0%b8%d1%8f-%d0%ba%d0%be%d0%ba%d0%b0/", "text": "Около 500 килограма е   преди дни кокаин, импрегниран в кашони с цитрусови плодове, съобщи днес във Варна главният секретар на МВР Ивайло Иванов, съобщи  . По думите му кашоните са над 6700, а данните на МВР сочат, че от кашон би трябвало да се извлече между 80 и 100 грама наркотик. Пазарната цена е 22 милиона евро на едро, каза още Иванов. Той уточни, че според информацията, с която разполага МВР, наркотикът е с изключително висока чистота, и като бъде премесен и пуснат в дилърската мрежа стойността му става близо 100 милиона лева. Главният секретар каза, че кашоните са прибрани на сигурно място и се охраняват, а едва днес сутринта е приключило разтоварването на цитрусите от тях. За нас това е нов начин за пренасяне на наркотик и трябва да успеем да го извлечем от самата хартия, обясни той. Кокаинът е стигнал по море до Европа, а след това по суша до България. Най-вероятно дрогата е предназначена за българския пазар. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tПоловин тон е задържаният в София кокаин, струва 22 млн. евро\t\t\t"}
{"url": "https://trud.bg/%d0%b8%d0%b4%d0%b2%d0%b0-%d0%b7%d0%b0%d1%81%d1%82%d1%83%d0%b4%d1%8f%d0%b2%d0%b0%d0%bd%d0%b5-%d0%b8-%d1%81%d0%bd%d1%8f%d0%b3/", "text": "Времето все още остава топло за началото на февруари, но в следващите няколко дни се очаква рязко застудяване, съобщи пред   дежурният синоптик в Националния институт по метеорология и хидрология Красимир Стоев. През деня в понеделник и вторник температурите ще се задържат високи, като на места ще достигат 23 градуса. Привечер в сряда с нахлуване на северозападен вятър ще прониква студен въздух, облачността ще се вплътни и се очакват валежи, отначало от дъжд, а после и сняг. В сряда вечерта нахлуването на студен въздух ще продължи и температурите ще се понижат, в много райони – с повече от 10-15 градуса. Ще преобладава облачно и студено време с валежи от дъжд, в Северна и Западна България – от сняг. В котловините на Западна България и Предбалкана ще се образува снежна покривка. По планинските проходи и в Североизточна България се очакват виелици и снегонавявания. В четвъртък ще бъде предимно облачно, застудяването ще продължи, в отделни райони дневните температури ще останат под нулата. В петък и събота застудяването ще продължи, с превалявания от слаб сняг и минимални температури между минус 5 и минус 10 градуса и максимални между 0 и 5. В неделя се очаква леко затопляне, почти без валежи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tИдва застудяване и сняг\t\t\t"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d1%81%d0%bf%d0%b5%d1%87%d0%b5%d0%bb%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%b4%d0%b5%d1%80%d0%b1%d0%b8/", "text": "Цветан Соколов и неговият „Зенит“ (Казан) спечели българското дерби в руската Суперлига по волейбол, след успех над домакините от „Белогорие“ (Белгород) с Розалин Пенчев в състава – 3:0 (19, 19, 17). Диагоналът на националите реализира скромните за него 9 точки, а топреализатор бе Ървин Нгапет със 17 т. Пенчев пък приключи със 7 т. \nТимът от Казан е пети в класирането с 27 т. след 9 победи и 3 загуби, а „Белогорие“ е осми с 18 т. \nСилен мач обаче изигра Тодор Скримов за „Енисей“ (Красноярск), който се наложи над гостите от „Динамо-ЛО“ (Ленинградска област) – 3:1 (-23, 23, 23, 19). Българинът бе най-резултатен за успеха със 17 точки, като имаше 62 процента ефективност в атака. „Енисей“ е на 7-о място в Суперлигата. Същевременно волейболистките на „Марица“ постигнаха 12-та чиста поредна победа от началото на сезона в Националната лига. Пловдивчанки надиграха убедително гостуващия „Казанлък Волей“ с 3:0 (13, 11, 20), а двубоят бе последна проверка преди важния мач срещу френския „Кан“ от Шампионската лига в сряда. За успеха Кремена Каменова заби 18 точки, а Христина Вучкова добави 8 т. Преди 2 седмици „Марица“ сензационно победи най-силния тим в Европа – „Динамо“ (Москва) с 3:1, а срещу „Кан“ играе в сряда от 18,30 ч в зала „Колодрума“. Българките все още имат шансове да продължат в следващата фаза на надпреварата, но трябва да спечелят оставащите два мача в групата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tСоколов спечели българското дерби\t\t\t"}
{"url": "https://trud.bg/%d0%bd%d0%b0%d0%be%d0%bc%d0%b8-%d1%83%d0%be%d1%82%d1%81-%d0%b0%d1%80%d1%82%d0%b8%d1%81%d1%82%d1%8a%d1%82-%d1%81%d0%b5-%d0%bd%d1%83%d0%b6%d0%b4%d0%b0%d0%b5-%d0%be%d1%82-%d0%b1%d0%be%d0%bb%d0%ba%d0%b0/", "text": "Дейвид Линч е магьосник Още се боря с демоните си Като тийнейджърка попаднах в една компания с Никол Кидман. Обикаляхме заедно пъбовете, пиехме и се забавлявахме Когато работя с жени аз се чувствам спокойна, сигурна, уверена и в състояние да се гмурна надълбоко в сложната психология на образа Родена в Англия, израснала в Австралия, прочула се в Америка – Наоми Уотс продължава да бъде едно от най-горещите имена в Холивуд. С две номинации за „Оскар” и роли в блокбастър хитове като „Кинг Конг” и „Пръстенът”, тя съчетава комерсиалния блясък на студийната система с престижа на независимото кино. Уотс се доказа като топ актриса с изявите си в страхотни произведения като „Източни обещания”, „Бърдмен” и „Мълхоланд Драйв”. В последните години тя премина в света на престижните телевизионни продукции с роли в специалния трети сезон на легендарния сюрреалистичен ефирен мегахит от 90-те „Туин Пийкс” и поредицата на „Джипси” на стрийминг платформата озаглавена „Нетфликс”. Днес тя продължава да се снима едновременно в киното и телевизията. \n\t\t \t – Наоми, как се работи с ексцентричен маестро като Дейвид Линч? \n– Дейвид Линч е магьосник, а да работиш с него е удоволствие и привилегия. Той маха преградите пред въображението, премества границите на възможното в киното, а и телевизията. Дейвид не е просто един от големите режисьори, с които съм работила. Той ми отвори пътя с „Мълхоланд драйв”. На него дължа кариерата си. Винаги съм казвала, че моята кариера може да се раздели на две част – преди „Мълхоланд Драйв” и след „Мълхоланд Драйв”. Определено след този филм аз получих възможността да се реализирам като актриса и да избирам своите проекти. Отделно трябва да кажа, че лесбийските сцени са най-трудни за снимане. Но пък резултатът беше удивителен. Дейвид Линч е майстор на качественото, сюрреалистично кино. Винаги съм му била огромна почитателка. Още от времето на „Гумена глава”, „Синьо кадифе”, „Диво сърце” и първите два сезона на „Туин Пийкс” от началото на 90-те години на миналия век. Работата по третия, специален сезон на „Туин Пийкс” беше едно от най-специалните изживявания в моята кариера. А и отвъд нея. Такива неща променят целия ти живот, предлагат ти съвсем друга перспектива към съществуването. Никога няма да мога да се отплатя на Линч затова, че ме избра да изиграя ролята на изтерзаната холивудска блондинка в неговия шедьовър „Мълхоланд драйв” преди толкова години. – Родена сте в Англия, но на 14 години заминавате да живеете в Австралия. Как подобна промяна се отразява една тийнеджърка с артистични амбиции? \n– Беше едновременно познато и страшно различно. Австралия е продукт на британската цивилизация и е важна част от англоезичния свят, но в същото време притежава съвсем автономна и многообразна култура. Толкова е красиво, диво, непознато, далечно. В началото ми беше много тежко, но успях да се адаптирам. Като тийнейджърка попаднах в една компания с Никол Кидман. Обикаляхме заедно пъбовете, пиехме и се забавлявахме. Тя беше част от доста голяма местна банда. Станахме добри приятелки и през 1991-а и двете получихме роли в австралийската комесдия „Флиртуване”. Хубави времена, към които винаги се връщам с носталгия. – Какво се случва в Холивуд през последните години? \n– Ставаме свидетели на сеизмични промени. Дано да е за добро, но в началото беше ужасно. Всеки ден научавахме потресаващи детайли за сексуалните престъпления на някои от най-влиятелните фигури в индустрията. Истински кошмар. Холивуд винаги е подценявал и употребявал жените. Ситуацията сега се подобрява и мисля, че постигаме прогрес защото открито говорим за проблема. Всички, които са се възползвали от властта си, за да тормозят сексуално жени трябва да понесат най-суровите последствия и никога повече да нямат достъп до шоубизнеса. В професионален план наистина правим опити да поставим повече жени не просто пред камерата, но и зад камерата. Все пак ние сме 50% от населението. Защо да няма интересни истории за жени? Няма много драми, посветени на дами. Всичко е научна фантастика или супергерои и франчайзи, комедии и други неща, които честно казано не ме привличат и не ме предизвикват. Талантливите сценаристи, способни да пишат качествени драми и сложни образи се преместиха от киното в телевизията. И аз реших да ги последвам. – Направихте го с поредицата „Джипси”. Какво ви привлече към този проект? \n– Към „Джипси” ме привлече неконвенционалния профил на персонжа. Говорим за жена извън клишетата и стереотипите. Тя се казва Джийн Холоуей и работи като терапевт в Ню Йорк и се влюбва в бившето гадже на една от своите пациентки. Тя обитава и двата свята – на доброто и на лошото. В съвременното кино, а и в телевизията, няма чак толкова много женски перспективи, особено на художествената територия на моралната двойнственост. Антигероите са много повече репрезентирани на екрана от мъже. Публиката също е свикнала да приема повече такива мъжки персонажи, но истината е, че това е универсална човешка природа. Аз още се боря с демоните си. Страданието е важна част от творческия процес. Артистът се нуждае от болка. –  Как се сработихте със сценаристката Лиса Рубин? \n– Прекрасна е. Предава своите идеи по превъзходен начин. Тя искаше образа, който аз ще играя да бъде в режим на преобразяване. Идеята беше тя да претърпи драматична личностна трансформация дори и привидно нейният живот да изглежда чудесен отстрани. Вътре в себе си тя се чувства задушена и изпитва нуждата да копае дълбоко в съзнанието си, да разклати житейските си основи и да излезе нов човек от руините на вътрешното си земетресение. Аз бях част от работен колектив, съставен от силни жени, чувствах се сигурно в техни ръце. Така успяхме да постигнем най-доброто пресъздаване на текста да пренесем идеите от хартията на екрана. Когато работя с жени аз се чувствам спокойна, сигурна, уверена и в състояние да се гмурна надълбоко в сложната психология на образа, който играя. Страшно полезно е да бъда част от женски професионален екип. Емоциите неизменно играят важна роля, но идеята е те да бъдат преодоляни и да се продължи с работата. Жените очакват много една от друга и точно това ме кара да харесвам моите приятелства с други момичета. Определено съм от хората, които обичат да се заобикалят със силни жени. Такива, които не се страхуват да казват истината. Независимо дали тя ни се харесва. – Кои филмови фигури ви вдъхновяват? \n– Орсън Уелс, Алфред Хичкок, Одри Хепбърн, Ава Гарднър, Франсоа Трюфо, Франсис Форд Копола и, разбира се, Дейвид Линч. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tНаоми Уотс: Артистът се нуждае от болка\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d1%85%d0%b0%d0%bc%d0%bb%d0%b5%d1%82-%d0%b1%d0%b5%d1%88%d0%b5-%d0%ba%d0%be%d0%bc%d1%83%d0%bd%d0%b8%d1%81%d1%82/", "text": "На Недялко Йорданов много му пречи Призрака, защото според марксизма-ленинизма караконджули не съществуват Хамлет е най-интерпретираният театрален герой. Представян е класически и авангардно. Само на българската сцена обаче се появява ектраординарно. В епохата на социалистическия реализъм беше комунист. Това не е измишльотина, а чиста проба истина! Три знаменателни събития събира 1891 година. Тогава е основана Българската социалдемократическа партия. В Русе излиза първият български превод на Комунистическия манифест. Пак в крайдунавския град се появява първото домашно издание на “Хамлет”. Червена прокоба, която ляга върху шедьовъра на Уилям Шекспир. По онова време Лебедът от Ейвън, както го наричат, гастролира у нас с театрални трупи, които играят на на гръцки, еврейски и турски. Една от тях се наричала “Ишекспирън драмлери”, ориенталски вариант на Кралския Шекспиров театър. Друга носела по-простичката фирма “Ибиш ага”. Неин сценичен връх била трагедията “Отело”. “Дездемона, хей гьонлюм Дездемона, Бана хер шей сьойле йопса сени богаръм бьойле, бьойле, динини сиктим!”, провиквал се вдъхновено Отело. “Вай, Отело керата! Не пис бу миллет кабахат бенде йоктур, хей йолдаш!”, отвръщала Дездемона. Нещо като сегашните турски сериали. Първата сериозна постановка на “Хамлет” е през 1914 г. В Народния театър Сава Огнянов облича костюма на главната роля. Сетне в героя се превъплъщават Васил Кирков, Владимир Трендафилов и Константин Кисимов. Неговият Хамлет посреща превратния Девети септември 1944 г. Ами сега? “Хамлет” е световна класика, как ще я ситуираме в социалистическия реализъм. За щастие съществува челният съветски опит. Още през 1935 г. вестник “ЛИК” публикува решение на проблема: “В едно поволожко село колхозният режисьор е поставил “Крал Лир” в местния колхозен театър, като го е изменил значително и го е нагодил за местните условия и публика.” Съединените щати, където по това време компартията е силна, също имат принос. Чернокожият пролетариат е жаден за високо художествени творби, но среща проблем с рецепцията. Нашето издание за литература, изкуство и култура информира: “МАКБЕТ” ЗА НЕГРИ В Харлем, негърски квартал в Ню Йорк, в един от най-големите градски театри се е състояла премиера на Шекспировия “Макбет”, предназначен за чернокожи зрители. Тъй като на черните актьори е бил непонятен бита на стара Шотландия, постановчикът пренесъл действието в Хаити, като съответно променил декорациите и подробностите. Действието се е развило всред тропически джунгли, но диалогът и сюжетът се е запазил напълно. Българските режисьори се опират на братския съветски и американски опит. “През 50-те и 60-те години у нас – сочи театроведът Божидара Божинова – официалното становище за Хамлет е, че той е борец за най-висшия, светъл идеал на комунизма. От позицията на най-светлото общество, с най-непреходни единствени ценности се определя и образът на Хамлет.” След историческата промяна пиесата е играна най-рано в Бургас през сезон 1945-1946 г. Десетилетие по-късно Вили Цанков я поставя във Варна, след него Методи Андонов във ВИТИЗ. През 1964-1965 г. я аплодират на софийската “Народна сцена”. Тук режисьорското решение на Леон Даниел надхвърля и най-смелите очаквания. Неговият спектакъл започва с “Песен за комунизма”: Комунисти, комсомолци, пионери \nсме в един и същи строй. \nКомунисти, комсомолци, пионери \nзаедно във труд и бой. На Хамлет му връчват партиен билет чрез политизиране на основния драматургичен конфликт. При Шекспир той е между Хамлет и Клавдий. В социалистическите интерпретации на трагедията е различно. “Тук – обяснява Георги Тодоров – централният конфликт е между Хамлет и съществуващата порочна политическа система. Със средствата на сценичния контекст се обособява и извежда на преден план едно ново действащо лице – колективният образ на кралския двор като машина за потискане. Целият двор се превръща в един добре смазан полицейски механизъм, който постоянно дебне Хамлет.” Иначе казано, царедворците са народни изедници, а Хамлет е борец за народни правдини! Според Тодоров най-крайна е политизацията при Недялко Йорданов. Той поставя пиесата в Бургаския театър през 1979-1980 г. В Недялковото свободно съчинение комичната фигура на Озрик е обърната в архизлодей, който дърпа конците на интригата. На Недялко Йорданов много му пречи Призрака, защото според марксизма-ленинизма караконджули не съществуват. Чуди се как да се отърве от него, но е дяволски трудна задача. Призрака се явява в четири сцени, няма начин да бъде елиминиран. След дълги творчески лутания на Недялко му светва спасителна идея. Да материализира нетленния персонаж. Призрака бил всъщност Клавдий, преоблечен като брат си с мисия да провокира Хамлет. Така със замаха на гения Недялко остава верен на диалектическия материализъм. В сценичните изяви на българския Хамлет има и препъни камъни. Не всички следват партийната идеологема. В някои представления Наум Шопов играе героя с бръсната глава. Театралните законодатели са разгневени. Владимир Каракашев стиска юмрук и изригва: “Ако му махнем класическия костюм и перуката лесно можем да си го представим с черни очила, тесни панталони и черен пуловер да държи в ръцете си някакво циклостилно издание на Кафка или Сартр, които чете, без особено да разбира – просто така, защото иска да бъде независим в мисленето си…” Комунистът Хамлет се появи прощално на 17 април 1987 г. В постановка на Асен Шопов с главен герой Стефан Данаилов. Народният театър избухна в аплодисменти. До Десети ноември 1989 г. му ръкопляскаха 47 пъти. Независимата критика обаче беше на друго мнение. Юрий Дачев написа: “Полупублицистична, полуоперна, постановката на Асен Шопов използваше епидермалния пласт на актьорския му характер. Някъде зад Хамлетовите дилеми надничаше една може би неосъзната, но излъчвана от Стефан Данаилов недоверчивост към трагизма на душевните конвулсии на героя.” Истинският Хамлет не се среща на всеки километър! \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tБългарският Хамлет беше комунист\t\t\t"}
{"url": "https://trud.bg/%d0%b3%d0%b5%d1%88%d0%b5%d0%b2-%d0%b7%d0%b0-%d0%be%d1%82%d0%bf%d0%b0%d0%b4%d1%8a%d1%86%d0%b8%d1%82%d0%b5-%d0%be%d1%82-%d0%b8%d1%82%d0%b0%d0%bb%d0%b8%d1%8f-%d0%b8%d0%bb%d0%b8-%d1%89%d0%b5-%d1%81%d0%bf/", "text": "Главният прокурор Иван Гешев е във Варна, където се провежда поредната  престъпност. „Започва организирана дейност на държавата за борба с битовата престъпност“, каза пред медиите той. Има драстичен спад на ало измамите, допълни главният прокурор и каза, че до края на годината българските граждани ще живеят много по-спокойно. Относно отпадъците от Италия – това няма да продължи, категоричен е Гешев. Или ще спрат да тровят гражданите, или ще се срещнат със съда. Във Варна беше и екоминистърът Емил Димитров, предаде БНТ. Ще бъдат затворени вносители на отпадъци, каза министърът на околната среда и водите. Всички отпадъци да се върнат в Италия за сметка на вносителите, допълни Димитров. Той пожела квота от 50% горене на български отпадъци и после да се приемат чужди. „Цялата държава са решени да решат проблема“, каза главният прокурор Иван Гешев. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tГешев за отпадъците от Италия: Или ще спрат да тровят гражданите, или ще се срещнат със съда\t\t\t"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%b8-%d0%bd%d0%b0%d0%bd%d0%b5%d1%81%d0%be%d1%85%d0%b0-%d1%83%d0%b4%d0%b0%d1%80%d0%b8-%d0%bf%d0%be/", "text": "Израелски бойни самолети и хеликоптери нанесоха удари по няколко обекта на ислямисткото движение „Хамас“ в ивицата Газа тази нощ, съобщи ДПА, като се позовава на израелски военни източници. Ударите били нанесени в отговор на обстрел срещу Израел с минометни снаряди и ракети, както и балони с привързани на тях експлозиви, които палестинците използват за нападения през границата. Обектите, поразени от въздушните удари, включват тунел и сграда, използвана за „команден център“ от групировката. Снощи палестински бойци изстреляха ракета срещу Израел в момент, когато бившият началник-щаб на армията Бени Ганц, който е лидер на опозиционната центристка партия „Синьо и бяло“, беше на посещение в граничната зона между Израел и ивицата Газа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tИзраелски самолети нанесоха удари по няколко обекта на Хамас в ивицата Газа\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b2%d0%bb%d0%b0%d0%b3%d0%b0-45-%d0%bc%d0%bb%d0%bd-%d0%bf%d0%be%d0%b2%d0%b5/", "text": "През 2020 година общата субсидия за делегирани от държавата дейности за функция „Образование“ е в размер на 32 239 524 лева, което представлява 66% от общата субсидия за Община Велико Търново. Увеличението за функция „Образование“ за 2020 година спрямо 2019 година е в размер на 4 528 493 лева, като има и 1 762 668 лева реализиран преходен остатък. През 2020 г. се запазват основните характеристики на модела за финансиране на институциите в системата на предучилищното и училищното образование, въведен през 2019 г. Средствата във функцията са завишени в съответствие с политиката за увеличение на доходите на педагогическите специалисти в системата на предучилищното и училищното образование, увеличението на възнагражденията на непедагогическия в системата персонал с 10 на сто и свързания с това ръст на осигурителните вноски от работодателя. Средствата за финансиране на детските градини са завишени средно с 15 %. Средствата за неспециализираните училища, професионалните гимназии и паралелки за професионална подготовка – дневна форма на обучение и дуална система на обучение, на специалните училища и центровете за специална образователна подкрепа са завишени с 16 %. Нормативите за дете/ученик също са завишени средно с 15%. Допълващият стандарт за ученик в комбинирана форма на обучение е завишен с 19%, а този за ученик в дневна форма на обучение и дуална система на обучение в първи и втори гимназиален етап е завишен с 5 %. За 2020 г. се въвежда нов допълващ стандарт за ученик с разширено изучаване на музика. Допълващите стандарти за материална база и за поддръжка на автобуси запазват нивото си от 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tОбщина Велико Търново влага 4,5 млн. повече за образование тази година\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d0%b8%d0%b2%d0%b0%d0%bd-%d0%b3%d0%b5%d1%88%d0%b5%d0%b2-%d0%bf%d0%be%d1%82%d0%b2%d1%8a%d1%80%d0%b4/", "text": "Няма разследване около президента. Главният прокурор беше сезиран от наблюдаващия прокурор, според който има нарушение на чл. 3 от Конституцията и аз питам КС . Това заяви главният прокурор Иван Гешев на пристанище Варна –Запад. , където дойде заради разкритите нови 102 контейнера   миналата седмица. „Какво трябваше да направя аз с това дело-да го изтрия, да го унищожа? Постъпих по едиствения възможен законен начин-да сезирам КС”, каза Гешев. Той изрично подчерта, че  Главна прокуратура няма лични врагове и не води лични битки, а битка за спазване на закона. „Атаките срещу прокуратурата идват от медии, НПО и обвързани лица с обвинения Васил Божков и подсъдимия Прокопиев”, каза още Гешев. Главният прокурор посочи, че  има официално потвърждение за ареста на хазартния бос и още едно лице с фамилия  Попов от ОАЕ.  Става въпрос за Георги Попов, дясната ръка на Божков, който също е обявен за международно издирване, научи „Труд”. Изготвят се необходимите документи за екстрадация, но тя зависи от страната, в която са задържани, каза Гешев.  Прокуратурата е направила всичко възможно за задържането на Васил Божков, както досега и за Баневи, за Арабаджиев в Испания, за Митьо Очите в Турция. Действаме по същия начин и виждате резултатите, каза обвинител №1. За българските  олигарски няма да има сигурност, подчерта той , припомняйки че е дадено началото на една целостна  организирана дейност на държавата срещу битовата престъпност.  Сигурен съм, че резултатите в края на  годината статистически ще бъдат съвсем различни, увери Гешев. Той даде пример с телефонните измами , които само за 9-10 месеца, както е обещал са намалели с по-малко от 60 %. Българските граждани заслужават да живеят по-добре и по-сигурно, категоричен е Главният прокурор. Така коментира и престъпната дейност с внесения боклук, предназначен за горене. Миналата седмица прокуратурата във Варна разкри нови 102 контейнера с отпадъци от Италия, складирани на пристанище Варна-Запад. Тези, които мислят, че ще тровят българските граждани и българската природа, ще отидат на съд, каза Гешев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tГлавният прокурор Иван Гешев потвърди за ареста на Божков в ОАЕ (ВИДЕО)\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b0-%d0%b2%d0%be%d0%b5%d0%bd%d0%bd%d0%b0-%d0%ba%d0%be%d0%bb%d0%be%d0%bd%d0%b0-%d0%b5-%d0%bf%d1%80%d0%b5%d1%81%d1%8f%d0%ba%d0%bb%d0%b0-%d0%b3%d1%80%d0%b0%d0%bd%d0%b8/", "text": "Турска военна колона е пресякла границата със Сирия, съобщи днес арабскоезичният телевизионен канал „Ал Арабия“, цитиран от ТАСС. Според информацията на „Ал Арабия“ колоната се състои от десетки единици бронирана техника, включително танкове. Панарабският вестник „Аш Шарк ал Аусат“ съобщава в електронното си издание, че през КПП Кафр-Лусейн в северната сирийска провинция Идлиб е преминала колона от най-малко 40 бронирани машини и танкове на турската армия. ТАСС припомня, че на 28 януари през същия пункт в Сирия е влязла друга военна колона на турската армия от 30 военни машини, включително 12 бронирани. По данни на „Ал Арабия“ те са се отправили на юг. Телевизия „Ал Маядин“ съобщи по-рано, че подразделения на сирийската армия са обкръжили от три страни наблюдателен пост на турската армия в село Маар Хатат в югоизточната част на Идлиб. На 23 декември бе блокиран друг турски наблюдателен пост в същата провинция, разположен в Сарман, припомня ТАСС. Сирийската армия започна настъпление в Идлиб на 19 декември миналата година и си върна контрола над 46 населени места в южната и източната част на провинцията на територия от 320 кв. км. Идлиб е единственият район в Сирия, който от 2012 г. е под контрола на противници на режима в Дамаск. През 2017 г. там бе обявена зона за деескалация, където се преместиха бойци от дамаското предградие Източна Гута и от други зони, които отказаха да предадат оръжието си. На територията на провинцията действат 12 наблюдателни пункта на турската армия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tТурска военна колона е пресякла границата със Сирия\t\t\t"}
{"url": "https://trud.bg/%d0%b1%d0%b5%d0%b4%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b2-%d0%bf%d0%b5%d1%80%d0%bd%d0%b8%d0%ba-%d0%b5-%d1%83%d0%b4%d1%8a%d0%bb/", "text": "Бедственото положение в Перник се удължава с нови 30 дни, считано от днес, 2 февруари, реши Областният кризисен щаб. Миньорският град е на воден режим от 18 ноември 2019 г., а от 21 декември бе обявено бедствено положение. В събота започна изграждането на водопровода от Мало Бучино, по който Перник ще получава вода, докато се напълни язовир “Студена”. Предвижда се връзката да бъде завършена за около 40 дни. Бюджетът е от 27 039 000 лв. с ДДС. Кметът на бедствия град Станислав Владимиров изрази надежда, че картината в Перник ще се промени със завършването на строителството на тръбата и ако природата е по-благосклонна и скоро завали дъжд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tБедственото положение в Перник е удължено с още 30 дни\t\t\t"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d1%81%d1%8a%d0%b4%d0%b5%d0%b1%d0%bd%d0%b8-%d0%b7%d0%b0%d1%81%d0%b5%d0%b4%d0%b0%d1%82%d0%b5%d0%bb%d0%b8-%d0%b2%d1%8a%d0%b2-%d0%b2%d0%be%d0%b5%d0%bd%d0%bd%d0%b8/", "text": "5 съдебни заседатели положиха клетва пред Общото събрание на съдиите във Военния съд в Сливен. 22 от тях стават заседатели за първи път. Всички са излъчени от военни формирования от Варна, Бургас, Ямбол и Сливен, с мандат от четири години, съобщиха от съда. Те преминаха начално обучение за работата си. Лектор бе председателят на съда полк. Георги Георгиев. През мандата съдебните заседатели ще бъдат разпределяни за участие в съставите по наказателни дела, когато това се налага, на случаен принцип. Териториалната компетентност на Военния съд – Сливен обхваща 10 области в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tНовите съдебни заседатели във Военния съд положиха клетва\t\t\t"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d1%86%d0%b8%d1%82%d0%b5-%d0%bd%d0%b0-%d0%bc%d0%b0%d1%80%d1%82%d0%b5%d0%bd%d0%b8%d1%86%d0%b8-%d0%b2-%d1%81%d0%bb%d0%b8%d0%b2%d0%b5%d0%bd-%d1%89%d0%b5-%d0%bf%d0%bb/", "text": "Такса от 4 лева на квадрат търговска площ ще заплащат продавачите на мартениците в централната част на Сливен, а за кварталите – по 3,50 лева, съобщиха от местната администрация. Размерът на таксите е фиксиран в Наредбата за местните данъци и такси и цени на услуги в общината. Крайният срок за подаване на заявления от търговците е 3 февруари, понеделник, припомниха още от администрацията. Продажбата на мартеници ще започне на 10 февруари. Сергии ще може да се разполагат на пешеходната зона в центъра на града, общинския пазар, както и на микропазарите в четирите най-големи жилищни комплекса в града – „Българка“, „Сини камъни“, „Дружба“ и „Даме Груев“. Един търговец няма право на повече от две места. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tТърговците на мартеници в Сливен ще плащат по 4 лева такса\t\t\t"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%b5%d0%bd-%d0%ba%d0%be%d1%80%d0%b0%d0%b1-%d1%89%d0%b5-%d0%b7%d0%b0%d1%89%d0%b8%d1%82%d0%b0%d0%b2%d0%b0-%d1%82%d1%8a%d1%80%d0%b3/", "text": "Японският ракетен ескадрен миненосец „Таканами“ отплава на мисия в Оманския залив за защита на търговски кораби и петролни танкери, предадоха световните агенции. На борда на кораба има 200-членен екипаж, предаде Ройтерс. Корабът ще действа заедно с два патрулни самолета Пи-3Си Орион и ще пази кораби, насочили се към японски пристанища. „Таканами“ се очаква да пристигне на мястото на действие през втората половина на февруари. Операцията ще струва 43 милиона долара, посочва ТАСС. Правителството на премиера Шиндзо Абе заяви, че е готово да разреши използване на сила в защита на кораби в опасност – спорно решение, защото пацифистката конституция на Япония забранява използването на военна сила за уреждане на международни спорове, отбелязва Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tЯпонски военен кораб ще защитава търговски плавателни съдове в Оманския залив\t\t\t"}
{"url": "https://trud.bg/%d1%84%d0%b8%d1%80%d0%bc%d0%b5%d0%bd%d0%b0-%d0%b4%d0%b0%d1%87%d0%b8%d1%8f-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d0%bb%d0%b8%d0%bd%d0%b5%d0%b9%d0%ba%d0%b0-%d0%bd%d0%b0-%d0%b1/", "text": "Лек автомобил „Дачия“, собственост на фирма „Фьорх“ се сблъска и преобърна линейка в неделя следобед на булевард „Панония“. Служител на МВР съобщи от мястото на инцидента, че при сблъсъка няма жертви и пострадали. Не е ясно имало ли е пациент в медицинския автомобил, който е със софийска регистрация. Униформените обясниха, че колите са се движели една срещу друга в двете насрещни платна по време на пътния инцидент. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tФирмена „Дачия“ преобърна линейка на булевард във Видин\t\t\t"}
{"url": "https://trud.bg/200-%d1%82%d1%83%d1%80%d1%81%d0%ba%d0%b8-%d0%b1%d1%80%d0%be%d0%bd%d0%b8%d1%80%d0%b0%d0%bd%d0%b8-%d0%bc%d0%b0%d1%88%d0%b8%d0%bd%d0%b8-%d0%b8-%d1%82%d0%b0%d0%bd%d0%ba%d0%be%d0%b2%d0%b5-%d0%b2%d0%bb/", "text": "Най-малко 200 единици военна техника на турската армия, включително бронирани машини и танкове, преминаха границата със Сирия, съобщи Ал Арабия, цитирана от БГНЕС. Колоните с оборудване тръгват в посока провинциите Идлиб и Алепо. Командването на турските сили вече е обявило района на магистралата, свързваща сирийските градове Алепо и Латакия, за военна зона. На 28 януари през същия граничен пункт конвой от 30 военни превозни средства премина на територията на Арабската република, включително 12 бронирани превозни средства, превозващи материал и техническо оборудване. По-рано телевизионният канал Al Mayadeen информира, че напредналите части на сирийската армия обграждат от три страни наблюдателния пункт на турските военни в село Маар Хатат на юг от базата на терористичната група Джебхат ал Нусра югоизточно от Идлиб. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\t200 турски бронирани машини и танкове влязоха в Сирия\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d1%8f%d0%bc%d0%b0-%d0%bf%d0%be%d0%b4%d0%be%d0%b1%d0%bd%d0%b0-%d0%b3%d0%bb%d1%83%d0%bf%d0%be%d1%81%d1%82-%d0%b4%d0%b0-%d0%ba/", "text": "Да кажеш, че Гоце Делчев се е декларирал като българин, за да получи български пасош (паспорт) – няма подобна глупост. По онова време в България на никого не му е трябвало пасош (паспорт), ако идва от Македония. Така и Гоце Делчев идва в България и отива да учи в българското военно училище. Това заяви на среща в обществеността в Битоля вицепремиерът и министър на отбраната Красимир Каракачанов за споровете около националността на Гоце Делчев от страна на учени от Северна Македония в комисията за общата ни история, съобщава  . На въпрос на журналисти за споровете около личността на Гоце Делчев и работата на членовете на смесената комисия по историческите въпроси, министър Красимир Каракачанов заяви: „Колкото повече се чете историята и се гледат фактите, толкова по-лесно ще се решават споровете. Не виждам смисъл в ХХI век да продължаваме да спорим на какъв език са говорили Гоце Делчев или братя Миладинови… Те самите са го написали“. По думите му една част от членовете на комисията по общата ни история от македонска страна са автори на много научни трудове, чиито тези отстояват. „Документите са ясни, спорът е политически, не е научен. Историята е ясна. Който чете, разбира“, категоричен бе лидерът на ВМРО. Дванадесет български генерали родом от Македония е имало в Българската армия през миналия век. Шест от тях са родом от Охрид. Много от личностите, свързани с общата ни история, са били отдадени на борбата за освобождение и обединение на българския народ. Това подчерта още в Битоля Красимир Каракачанов при представянето на няколко книги на военно-историческа тематика, които засягат събития и личности от общата ни история. Поканата за срещата с обществеността в Битоля, която премина при голям интерес, е на сдружението Културен център „Иван Михайлов“. Тя се провежда, за да може в приятелски и спокоен разговор да се изясняват различни моменти, смятани за проблемни в общата ни история. „Няма нужда от спорове, има нужда от повече четене и културен диалог“, каза по този повод историкът Красимир Каракачанов. Представени бяха книги на няколко видни български автори, сред които историкът академик Георги Марков, Красимир Узунов, както и книгата на Красимир Каракачанов, посветена на лидера на ВМОРО Тодор Александров „Дълг и чест. Тодор Александров“. „Тодор Александров е може би най-голямата личност, която се е раждала тук. На тези, които го забраняваха, отдавна никой не им обръща внимание. Но Тодор Александров ще продължава да живее, защото целият му живот е посветен на Македония“, подчерта министърът на отбраната Красимир Каракачанов. „Полковник Борис Дрангов е най-популярният български офицер в Балканската и Първата световна война. Роден е в Скопие и до ден-днешен се изучава в българската Военна академия. В Македония са се раждали много велики личности. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tКаракачанов: Няма подобна глупост – да кажеш, че Гоце Делчев се е декларирал като българин заради български паспорт\t\t\t"}
{"url": "https://trud.bg/%d0%bd%d0%b0%d0%bc%d0%b0%d0%bb%d0%b8%d1%85%d0%b0-%d0%be%d1%82%d1%82%d0%be%d0%ba%d0%b0-%d0%be%d1%82-%d1%8f%d0%b7-%d1%82%d0%b8%d1%87%d0%b0-%d0%ba%d1%8a%d0%bc-%d1%80%d0%b5%d0%ba%d0%b0-%d0%ba%d0%b0/", "text": "До 200 000 кубика месечно е намален през февруари допустимият отток от язовир „Тича“ към река Камчия за екологични нужди, става ясно от съобщение на МОСВ. През януари той беше 220 000 куб.м., а през цялата минала година позволеният отток е бил по 1,580 млн. кубика месечно. По официални данни на екоминистерството язовир „Тича“, който е с обем 311,800 млн.куб.м, сега е с наличен обем 168,305 млн.куб.м, а полезният наличен е 128,305 млн. куб. м. От него се водоснабдяват с вода Шумен, Търговище и Велики Преслав. Утвърденият график за ползване през февруари е – 2,300 млн. куб. м за питейно-битово водоснабдяване на Шумен и Велики Преслав, 0,700 млн. куб. м за питейно-битово водоснабдяване на Търговище и 0,200 млн. куб. м за екологичното равновесие в река Камчия. „Във връзка с ниския обем в язовир „Тича“ и с цел обезпечаване подаването на води за питейно-битово водоснабдяване следва ВиК–Шумен да предприемат действия за рехабилитация и включване на алтернативни източници за осигуряване на водоснабдяването“, съобщават от МОСВ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tНамалиха оттока от яз.“Тича“ към река Камчия\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b1%d0%bb%d0%b0%d0%b3%d0%be%d0%b4%d0%b0%d1%80%d0%b8-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%b7%d0%b0-%d1%81%d1%8a%d0%b4%d0%b5%d0%b9%d1%81/", "text": "Министър-председателят Бойко Борисов изпрати писмо до президента на Френската република Еманюел Макрон, в което от името на българското правителство и от свое име изразява огромна признателност за съдействието, което Франция оказа за извеждането на двамата български граждани от град Ухан, Китай, на борда на френския самолет. Това съобщиха от Министерски съвет. „Българските граждани ще запазят топъл спомен за решителните действия на Франция, за проявената изключителна съпричастност и солидарност в този труден за цялата международна общност момент, в който тя помогна за спасяването от коронавируса на гражданите на десетки държави“, изтъква още Борисов в писмото си до френския президент Макрон. Благодарствено писмо до френския си колега Жан-Ив Льо Дриан изпрати и министърът на външните работи Екатерина Захариева. „Приемете най-искрената ми благодарност за съпричастността и неоценимото съдействие на Франция при извеждането на двамата български граждани от центъра на епидемията на коронавируса – град Ухан, Китай“, се посочва в писмото, чийто текст бе разпространен от МВнР. Екатерина Захариева подчертава, че това не е първият път, когато Франция проявява солидарност и оказва такава незаменима подкрепа на България и на българските граждани в труден момент. „Оценяваме високо сътрудничеството с всички свои партньори и съюзници и сме част от съвместните усилия в борбата за справяне с поредното предизвикателство, пред което сме изправени в съвременния свят“, заявява Екатерина Захариева в писмото до министъра на за Европа и на външните работи на Франция Жан-Ив Льо Дриан.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tБорисов благодари на Макрон за съдействието при извеждането на българите от Ухан\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d1%83%d1%87%d0%b5%d0%bd%d0%b8-%d1%83%d1%81%d0%bf%d1%8f%d1%85%d0%b0-%d0%b4%d0%b0-%d0%b8%d0%b7%d0%be%d0%bb%d0%b8%d1%80%d0%b0%d1%82-%d0%ba/", "text": "Италиански учени успяха да изолират коранавируса. Това съобщи министъра на здравеопазването на Италия Роберто Сперанца. Вирусът е бил изолиран в лабораториите на Националния институт по инфекциозни заболявания в Рим “Ладзаро Спаланцани”, където бяха приети преди дни двама китайски туристи със съмнение за заболяване, съобщи  . Италия е първата страна в Европа, успяла да изолира коронавируса. Резултатите ще бъдат предоставени на международните компетентни органи. Министърът на здравеопазването Роберто Сперанца каза: „Изолирането на вируса дава много възможности за да бъде изучен и да се разбере по-добре какво може да се направи, за да се спре разпространението му. Той ще бъде предоставен на цялата международна общност. Сега ще бъде по-лесно да се осъществява лечението“. До шест месеца е възможно да бъде изработена ваксина. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tИталиански учени успяха да изолират коранавируса\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%b8%d0%b7%d0%be%d0%bb%d0%b8%d1%80%d0%b0-%d0%be%d1%89%d0%b5-%d0%b5%d0%b4%d0%b8%d0%bd-%d0%b3%d0%be%d0%bb%d1%8f%d0%bc-%d0%b3%d1%80%d0%b0%d0%b4-%d0%b7%d0%b0%d1%80%d0%b0/", "text": "Китай блокира още един голям град, далеч от епицентъра на коронавирусната епидемия, докато броят на смъртните случай нарасна до 304, а във Филипините беше съобщено за първия починал извън Китай, предава AFP. Последните събития допринесоха за задълбочаване на тревогата относно потенциала на вируса да се разпространи все по-бързо и по-бързо, тъй като правителствата по света затвориха границите си пред хора от Китай. Борейки се да овладеят вируса, властите на практика затвориха източния град Уънчжоу в неделя – на около 800 километра от Ухан, в основата на епидемията. Административният метрополен район на Уънчжоу, който включва и града, е с население от 9 122 102 жители, а в градската част има 3 039 500 жители. Откакто се появи в Ухан в края на миналата година, коронавирусът е заразил близо 14 500 души в Китай и достигна до 24 страни. Повечето от заразените в чужбина са хора, пътували до Ухан, индустриален център с 11 милиона жители или от околните райони на провинция Хубей. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tКитай изолира още един голям град заради епидемията\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%b4%d0%b2%d0%b0%d0%bc%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0%d0%bf%d1%83%d1%81%d0%bd%d0%b0%d0%bb%d0%b8-%d1%83%d1%85%d0%b0%d0%bd-%d0%bf/", "text": "Двамата български граждани, които поискаха да напуснат китайския град Ухан във връзка с разпространението на новия коронавирус, пристигнаха във Франция с френски самолет в рамките на общоевропейска операция.  Самолетът се приземи на летище в град Истр, Южна Франция в 15:32 ч., българско време, на 2 февруари 2020 г., съобщиха от пресцентъра на МВнР. На борда на самолета има 251 пътници от десетки националности. Веднага след пристигането във Франция е създадена организация българските граждани да бъдат доведени в България с военно-транспортния самолет „Спартан“, придружавани от медицински екип от Военно-медицинска академия. Те ще останат във ВМА под карантина. Очаква се военно-транспортният самолет „Спартан“ да излети, с двамата български граждани на борда за България, около 17 ч. българско време. Министерството на външните работи чрез посолствата ни в Пекин и Париж, както и Генералното ни консулство в Шанхай, съдейства за заминаването на българските граждани от Китай. Общоевропейската операция по улесняване на гражданите на съответните държави, включително и българските, да напуснат Ухан бе организирана от френските власти в сътрудничество с властите на Китай. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tМВнР: Двамата българи, напуснали Ухан, пристигнаха във Франция\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bf%d0%bb%d0%b0%d1%89%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b5%d1%81%d1%82%d0%bd%d0%b8%d1%82/", "text": "Местните данъци и такси в София могат да се плащат онлайн от днес, а от утре – в касите на районните данъчни отдели или по банков път. Срокът, в който може да се ползва 5% отстъпка за данък сгради и данък МПС е 30 април, при условие, че цялата дължима сума се внесе наведнъж. Това съобщиха от пресцентъра на Столична община. До края на април е крайният срок и за първата вноска на такса битови отпадъци. Ако плащате местните си данъци и такси на части, сроковете, в които това трябва да се направи, без да се начислява лихва за забавяне са: \n– Данък недвижими имоти и данък МПС: 1 юли – първа вноска и 31 октомври – втора вноска. \n– Такса битови отпадъци – четири вноски: 30 април, 1 юли, 30 септември и 30 ноември. Плащането може да се извършва във всеки от 22-та данъчни отдела на Столична община, независимо от адреса на имота или на задълженото лице. Всички каси разполагат и с ПОС устройства за плащане с дебитни или кредитни карти. Онлайн справки за дължимите местни налози и плащане може да се правят през   на Столична община. За целта собственикът трябва да има ПИН код, издаден от СО или ПИК от НАП. Съобщенията за дължимите данъци и такси по данъчните партиди в Столична община ще бъдат отпечатани и разпратени до собствениците в следващите дни. Хората, които са се отказали от хартиени съобщения и са предоставили имейл, ще получат информация за местните си данъци и такси на електронната си поща. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tСтолична община: Плащането на местните данъци и такси за 2020 г. започна\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d1%81%d0%b8-%d1%81/", "text": "На 6 февруари Бургас ще почете с поредица от събития спомена за своето Освобождение от османско иго. На същата дата преди 142 години драгуните на полковник Александър Лермонтов влизат в града и са посрещнати в покрайнините му от неговия първи кмет Нико Попов. Оттогава до днес благодарните бургаски поколения винаги отбелязват празнично този ден от календара. Едно от интересните събития ще е в изложбената зала на Историческия музей (ул. „Лермонтов“ № 31), където ще бъде официално открита документалната изложба „Възкресение на свободата“, посветена на 142 години от края на Руско-турската война 1877-1878 г. и Освобождението на България. Изложбата гостува по покана на РИМ-Бургас и Териториален държавен архив-Бургас. Тя е организирана съвместно от архивите на Република България, Руската федерация и Република Румъния. В нея са включени документи, снимки и гравюри, представящи воюващите страни, хода на военните действия, живота по време на войната и нейния заключителен етап с подписването на Сан Стефанския и Берлински мирни договори. Много от материалите ще бъдат показани за първи път пред българска публика. Техните оригинали се съхраняват в архивните хранилища на централни и регионални архиви на България и Румъния, на Руския държавен военно-исторически архив, Руския държавен исторически архив и в Архива на външната политика на Руската империя. Изложбата е включена в програмата на Община Бургас за честване на 6 февруари – Освобождението на гр. Бургас от османско владичество и ще може да бъде посетена в дните до 24 февруари 2020 г. От 3 до 18 февруари в изложбената зала на ул. „Булаир“ № 10 /към РБ „П. К. Яворов“/ ще гостува изложбата „Оригинални хромолитографии от Руско-турската освободителна война“ от 1924 г. В нея са представени 16 копия на хромолитографии върху пенокартон, дело на руски художници, сред които И. Д. Ситин, А. Лаврентиев, А. Абрамов и др., създадени по време на бойните действия. Колекцията е предоставена на бургаската общественост от НБ „Иван Вазов“ – гр. Пловдив. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tБургас отбелязва Освобождението си с уникални изложби\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d1%81-%d0%bf%d1%80%d0%b5%d0%b7%d0%b5%d0%bd%d1%82%d0%b0%d1%86%d0%b8%d1%8f-%d0%b7%d0%b0-%d0%b7%d0%b0%d1%85%d0%b0%d1%80%d0%b8%d0%b9-%d1%81%d1%82%d0%be%d1%8f%d0%bd/", "text": "Десетокласник от езиковата гимназия в Сливен стана първи в конкурса „Будителите на моя роден край, които трябва да помним“, организиран от евродепутата от ЕНП/ГЕРБ Асим Адемов съвместно с Регионалния исторически музей „С.Табаков“ и Регионалното управление по образование в Сливен. За отличното си представяне Стоян Иванов ще има възможност да посети европейския парламент в Брюксел. Младежът е изготвил мултимедийна презентация за писателя, публициста, политика, държавника Захарий Стоянов, роден в котленското с.Медвен, днешна Сливенска област. Любопитна подробност е, че самият Стоян е потомък по майчина линия на автора на „Записки по българските въстания“. В конкурса са участвали общо 33 презентации на младежи и девойки от 8 до 12 клас от четирите общини на областта – Сливен, Нова Загора, Твърдица и Котел . По регламент те са изготвили презентации с дължина до 20 слайда, като включат информация за будители от област Сливен, допринесли за българската духовност, култура и развитие. Целта на конкурса е да се насочи вниманието на подрастващите към историческата памет на личности от родния край. Жури в състав Николай Сираков – директор на РИМ – Сливен, Надежда Тодорова-Петрова – старши експерт РУО и Христина Ангелова – учител по информационни технологии, е оценило презентациите на сливенските ученици. Освен в Сливен, конкурсът „Будителите на моя роден край, които трябва да помним“ се е провел в още шест областни града, в които Асим Адемов има информационни центрове – Бургас, Благоевград, Кърджали, Разград, Смолян и Търговище. Посещение в Брюксел е награда за първенците и от седемте областни града. Всички участници са получили поощрителни предметни награди за проявеното творчество, знания и креативност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tУченик с презентация за Захарий Стоянов бе награден с визита в Брюксел\t\t\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-46-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0/", "text": "Земетресение с магнитуд 4,6 разлюля западния турски окръг Маниса рано днес, предаде Анадолската агенция, като се позова на Дирекцията за управление при бедствия и извънредни ситуации. Трусът е локализиран в района на Акхисар в 3:23 ч. местно време, на дълбочина от шест километра. Няколко вторични труса са регистрирани след това, посочва Дирекцията за управление при бедствия и извънредни ситуации. Няма информация за пострадали хора. От началото на 2020 г. Турция бе разтърсена от серия земетресения, отбелязва Анадолската агенция. Най-силното стана на 24 януари в източния окръг Елязъг и бе с магнитуд 6,8. Трусът отне живота на 41 души, а 1600 бяха ранени. Земетресението бе усетено и в съседни държави, сред които Грузия и Сирия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tЗеметресение с магнитуд 4,6 по Рихтер разлюля Турция\t\t\t"}
{"url": "https://trud.bg/%d1%80%d1%83%d1%81%d0%b8%d1%8f-%d0%b2%d0%ba%d0%bb%d1%8e%d1%87%d0%b8-%d0%ba%d0%be%d1%80%d0%be%d0%bd%d0%b0%d0%b2%d0%b8%d1%80%d1%83%d1%81%d0%b0-%d0%b2-%d1%81%d0%bf%d0%b8%d1%81%d1%8a%d0%ba%d0%b0-%d0%bd/", "text": "Руският премиер Михаил Мишустин подписа постановление на правителството, съгласно което коронавирусът е включен в списъка на заболяванията, представляващи опасно за околните, съобщи Интерфакс. В Русия според последни данни има два регистрирани случая на заразяване с коронавирус: студентка от Китай е хоспитализирана в град Тюмен, а още един гражданин на Китай е в болница в град Чита. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tРусия включи коронавируса в списъка на опасните заболявания\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b8%d0%b7%d0%b4%d0%b8%d1%80%d0%b2%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bc%d1%8a%d0%b6%d0%b5-%d0%b7%d0%b0-%d1%82%d0%b5/", "text": "Полицията издирва четирима мъже във връзка с извършено тежко криминално престъпление. Информация за тях може да бъде съобщена на тел. 112, както и в най-близкото поделение на МВР. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tПолицията издирва четирима мъже за тежко престъпление (СНИМКИ)\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%bf%d1%80%d1%8a%d0%b2-%d0%bf%d1%80%d0%b8%d0%b7%d0%bd%d0%b0%d0%b2%d0%b0-%d1%82%d0%b0%d0%bb%d0%b0%d0%bd%d1%82%d0%b0-%d0%bd%d0%b0-%d0%b2%d0%b0%d0%bf%d1%86/", "text": "110-та годишнина от рождението на Никола Вапцаров за пореден път даде воля на спорове за поезията и личността му. “Преосмислянето” и отричането на поета заради политическите му възгледи започна почти веднага след 10 ноември 1989 г. Началото на оплюването сложи Марин Георгиев с книгата си “Третият разстрел”, за да изкристализира в написаното от “критичката” Даниела Горчева: “Смятам, че Вапцаров е прехвален. Той има две хубави стихотворения и още едно, талантливо написано, но твърде патетично и пропагандно. Останалите са пропагандна, просташко-плакатно поръчкова поезия, лозунгаджийство.” С твърдото убеждение, че глупостта и наглостта не бива да се отминават с пренебрежение, за да не избуяват, вестник “Труд” се обърна към Йордан Каменов, утвърден литературен историк и автор на две книги за живота и творчеството на поета. Той ще представи величието на Вапцаров и падението на неговите хулители в поредица от публикации, следващата от които очаквайте идната събота. Нека да обобщим резултатите от мълчанието приживе за поезията на Вапцаров. Той не получава признание, адекватно на известните му творби – “Моторни песни” и на други публикувани стихотворения преди и след издаването на книгата. Вярно, част от шедьоврите му – “История”, “Прощално”, “Борбата е безмилостно жестока”, остават неизвестни до смъртта му. Да, но след “Моторни песни” излизат някои от великолепните му по-късни творби – “Кино”, “Крали Марко”, “Рибарски живот”. Така че отбраната публика – ценители, литератори, писатели, е имала предостатъчно информация да осъществят Признанието. Не са го направили – вече проследих мотивите на тяхното Мълчание, към което спада и вялото рецензентско посрещане на “Моторни песни”. Мълчанието, обаче, е заредено с неизвестност, която включва и възможността да счупи обръчите на своите съображения. При някакви нови обстоятелства, каквито за Вапцаров се явяват не промените след 9 септември 1944 г., както ни внушават днес упорито, а смъртта му. Но тук не разнищвам послесмъртното битие на поезията му. Иска ми се докрай да изясня и даже донякъде да реабилитирам мълчанието, този общо взето недостоен акт. Освен с официално мълчание Вапцаров е бил заобиколен с пиетет, макар и от малък кръг хора. Вече споменах за групата художници, провели конкурс за корица на “Моторни песни”. Освен творчеството тях и техни колеги ги е впечатлявало излъчването му, водещо до желание да го изобразят. Маслен портрет му прави Иван Керезиев, а моливна рисунка – Г. Павлов-Павлето. Боготвори го надареният музикант Ал. Околийски-Цанко. Най-близкият Вапцаров приятел Антон Попов го смята за водещ български поет. Особено доверие му оказва Зашо Търнин, незвестен днес автор на разкази и на желание да присъства в литературата. Той е започнал да издава литературен седмичник за млади автори – в. “Литературен критик”. И като осъзнава, че лъжицата се е оказала голяма, привлича като водещ редактор Вапцаров. А сетне, принуден да бяга от София, изцяло му поверява вестника. На младежки събирания Вапцаров изпълнява импровизирано свои стихове с неизменен успех. Вероятно му е било приятно, но той съзнава, че това не е и не замества Признанието. Но пък е било натрупването, създаването на заряда, който ще подпомага избухването му след разстрела. Вапцаров, пък и никой тогава, не подозира какъв ще бъде източникът на първите високи оценки за творчеството му. Той по жесток начин ще понесе последиците от тях, но няма да научи точното им съдържание и предназначение. Парадоксално е, особено на фона на мълчанието на литературната общност, първата висока оценка за най-големия ни поет тогава да бъде произнесена от полицията. (Която и тогава, както днес, ни е пазела.) Оценката е част от официален полицейски документ, който, както си е редно, е бил строго секретен. Това, всъщност, ми дава основание за словосъчетанието “мълчаливо говорене”. Което донякъде се отнася и за мнението на кръга ценители, което няма обществена значност. Но нека читателят устиска още малко любопитството си, защото ще разкажа историята подред. В средата на ноември 1940 г. Вапцаров заминава за Банско. До неотдавна, когато като че ли по-важно беше той да има и ореола на партиен функционер, това пътуване се представяше като нелегална заръка да събира подписи за Соболевата акция. Че то е имало друга цел, ме убеди записан спомен на човек, на когото Вапцаров гостува няколко дни по пътя си за Банско. Недопустимо за човек със срочно партийно поръчение! И още – преди да тръгне за Банско, поетът е напуснал работното си място. Очевидно е искал да компенсира недочаканото зареждащо Признание с антеевската мощ на родната земя. И точно това се случва. След престоя в Банско Вапцаров отхвърля унинието и се втурва пак в литературния живот. Само там, без да работи никъде за парчето хляб. Тогава идва новият му период на публикаторска активност, продължил до ареста му и прекъснат само от интернирането му в Годеч. И поемането на в. “Литературен критик”, който много скоро превръща от пристан за първи писателски опити в стойностно издание. Където за кратко ще се реализира пълноценно като автор, редактор, наставник на начинаещи и лидер на нова поетична вълна. Още в Банско пише ново стихотворение – “Селска хроника”, което ще стане съдбовният първоизточник на трагичния му край. Ходи из града и като небрежен поет носи ръкописа в джоба си. Докато бдителен полицай от градчето го арестува на 12 декември 1940 г. Ето обяснението му за ареста: “Направи ми впечатление, че той дружи по кафенета и кръчми все с хора, известни с леви убеждения. Вапцаров нищо не работеше. Поставих го под наблюдение. Пак все в сферата на левите се движеше. При обиска се намери едно писмо в плик и един ръкопис със заглавие “Селска хроника”. Милата ни Татковина, дето могат така да те арестуват и дето сега ни я сочат като пример. След продължителна полицейска и прокурорска работа е изправен пред съда с обвинението, че “е извършил престъпление по чл. 7 от ЗЗД, като е подбуждал към омраза, вражда или престъпление с написването на “Селска хроника”… Делото се гледа на 17 октомври 1941 г. в Неврокопския областен съд и Вапцаров е оправдан, защото обвинението не може да представи доказателства, че той е разпространявал текста на стихотворението. Между ареста и оправдателната присъда властта/полицията внимателно проучва поета. И стига до следното заключение, от което ще цитирам само важното за темата ми: “Никола Иванов Вапцаров, 31 г…. е лице с леви убеждения и от известно време пребивава в гр. Банско и дружи изключително с лица комунисти. Същият пише стихове със силно ляво съдържание и има издадена стихосбирка от такива стихове… Иззети са и стихове, написани с чисто политически дух, стихотворение “Селска хроника”, с което умело осмива днешния строй…” Ето я първата висока оценка за поезията на Вапцаров с дата 24януари 1941 г. И си струва да бъдат посочени авторите є – Борис Михайлов, областен полицейски началник на Пловдив, и Соларов, началник на служба Държавна сигурност. Ето че полицията тогава е можела да дава оценки за творчеството на поверените є лица. Първата заключение за случая е, че ако не цялата полиция, то поне тези двама нейни служители са били добри читатели. И едва ли само бдителността и загрижеността да регистрират новооткрития държавен враг са предизвикали оценката. Не зная дали само като ирония ще прозвучи призива: Гордей се, Българийо, с това, че в тебе първо полицията оценява големите ти поети. Нали ни пази! От всичко! \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.02.02", "title": "\n\t\t\tПолицай пръв признава таланта на Вапцаров\t\t\t"}
