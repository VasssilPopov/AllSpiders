{"url": "https://trud.bg/%d1%83%d0%b4%d0%b0%d1%80-%d1%81%d1%80%d0%b5%d1%89%d1%83-%d1%86%d0%b8%d0%b2%d0%b8%d0%bb%d0%b8%d0%b7%d0%be%d0%b2%d0%b0%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "Който постъпва като човека, нападнал мюсюлмани в Лондон, се срива до нивото на „Ислямска държава” (ИД). А това е нивото на едни провалени хора.Нападателят от Лондон, който се вряза с микробус в група мюсюлмани, очевидно е доволен от делото си: „Дадох своя принос“, е крещял той след нападението, разказват очевидци. Ето какъв е неговият принос: подло нападение срещу беззащитни, мирни хора, които току-що са излизали от молитва.Кой е нападателят? Расист? Радикален християнски фундаменталист? Или просто гневен гражданин? Полицията все още не е разкрила неговата самоличност. Отсега обаче е ясно, че този човек извърши едно от най-безумните и вредни деяния, които можем да си представим: нападение срещу хора, чийто единствен отличителен белег се състои в това, че са представители на една определена група. В конкретния случай – на мюсюлманската общност. Това престъпление, продиктувано единствено и само от омраза, е далеч от всякакви цивилизационни стандарти.И още нещо: деянието на нападателя от Лондон носи същия почерк, както и зверските престъпления, извършвани от главорезите на „Ислямска държава“. Престъпления, ненадминати по своята подлост, безбожност и циничност. Джихадистите отдавна са счупили всякакви рекорди по подкопаване на политическите и етичните норми.Именно поради това терористични актове като този в Лондон, са истинска катастрофа от етична и цивилизационна гледна точка. Защото който постъпва като човека, нападнал групата мюсюлмани, пада до нивото на ИД. А това е нивото на едни провалени хора, ръководени от адреналин и хормони, неспособни да се самоконтролират и да намерят мястото си в обществото. ИД набира кадрите си именно от тази прослойка гневни хора, чиято страст да убиват и разрушават намира своята легитимация в простичките формули, съдържащи се в пропагандата на джихадистите. Цивилизована Европа в никакъв случай не бива да отвръща със същото…", "date": "2017.06.21", "title": " Удар срещу цивилизована Европа\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bf%d0%be%d0%b4-%d0%bf%d1%80%d0%b8%d0%ba%d1%80%d0%b8%d1%82%d0%b5-%d0%b4%d0%be-%d1%81%d1%82%d0%b0%d1%80%d1%82%d0%b0-%d0%b2-%d0%b5%d0%b2%d1%80/", "text": "„Левски“ продължава да се подготвя “на тъмно“. Ръководството на клуба няма никакво намерение да открехне завесите в Правец, за да могат феновете да се запознаят с качествата на новия тим. Това ще стане едва за първия мач в Лига Европа със „Сутиеска“ другият четвъртък. Клубът взе решение да засекрети и втората лятна контрола на тима. Така предстоящият мач в петък с „Радник“ (Сурдулица) отново ще остане мистерия.Телевизията на клуба също няма да предава проверката в Правец, каквато бе практиката и при загубата от „Черно море“ (0:1) във вторник. Приятелският мач със сръбския тим се явява генерална репетиция за 26-кратните шампиони преди старта на Лига Европа след седмица.В Хърватия обаче са убедени в класата на „Левски“ и без да гледат подготовката на „сините“. Местното издание „Slobodna dalmacija“ определи българският отбор като най-тежкия възможен съперник на „Хайдук“. В публикацията се споменава още, че въпреки липсата на успехи през последните години, „Левски“ си остава солидна заплаха за тима от Сплит. Иначе УЕФА обяви програмата за 1 предварителен кръг в Лига Европа, според която „сините“ приемат „Сутиеска“ на 29 юни от 20 часа в София.", "date": "2017.06.21", "title": " „Левски“ под прикрите до старта в Европа"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-315/", "text": "Д-р Бисер Бончев, началник отделение по Ортопедия и травматология в УМБАЛ „Софиямед“.Акад. Борис Тенчов, биофизик, 71 г.Вергиния Костадинова, режисьорка.Проф. Мария Видолова, ръководител на катедра по финанси и счетоводство в СУ, изпълнителен директор на Тексимбанк. – проф. от 2015 г.Нели Куцкова, съдия.", "date": "2017.06.21", "title": " Днес да почерпят"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d0%b1%d1%80%d1%8e%d0%ba%d1%81%d0%b5%d0%bb-%d0%b2%d0%b7%d1%80%d0%b8%d0%b2%d0%b8%d0%bb-%d0%b1%d0%be%d0%bc%d0%b1%d0%b0/", "text": "Мъжът, който бе неутрализиран на централната гара в Брюксел, задействал взривно устройство, когато усетил, че е под наблюдение на охраната, съобщи Би Би Си, позовавайки се на информация от белгийски медии.Както съобщихме по-рано, заради експлозия централната гара и близкият площад Сентрал палас бяха евакуирани. Няма пострадали освен предполагаемия атентатор, за когото бе съобщено, че е бил застрелян от патрулиращите войници.Първоначалната информация бе, че мъжът е бил убил. По-късно бе появиха сведения, че е бил заловен жив.Според прокурори мъжът е носил колан и раница с експлозиви.Някои белгийски издания твърдят, че мъжът е крещял на арабски „Аллаху акбар!“ (Аллах е велик), преди да задейства взривното устройство.Свидетели съобщават, че са чули два взрива непосредствено един след друг.", "date": "2017.06.21", "title": " Атентаторът от Брюксел взривил бомба, щом разбрал, че е разкрит"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8%d0%b7%d1%80%d0%b0%d0%b7%d0%b8-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d1%81%d0%b8-%d0%b7%d0%b0-%d0%bc%d0%b8%d1%80%d0%bd%d0%be%d1%82%d0%be/", "text": "Американският президент Доналд Тръмп се срещна в Белия дом с президента на Украйна и изрази подкрепата си за мирното разрешаване на конфликта в източна Украйна, съобщава Reuters.Агенцията отбелязва, че президентът на САЩ не е коментирал ролята на Русия, въпреки, че неговата администрация наложи нови санкции на Москва.Тръмп разговаря в Овалния кабинет с украинския президент Порошенко, като срещата официално бе наречена „посещение“, след като украинския лидер се срещна и с вицепрезидента Майкъл Пенс.Пред телевизионните камери, Тръмп заяви, че „е постигнат голям напредък“ между двете страни, и че между САЩ и Украйна има „много, много добри дискусии“.От своя страна Порошенко нарече Доналд Тръмп „един от най-надеждните поддръжници“ и „стратегически партньори“ за Украйна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Тръмп изрази подкрепата си за мирното разрешаване на конфликта в Източна Украйна"}
{"url": "https://trud.bg/%d0%bc%d0%b2%d0%bd%d1%80%d0%bd%d1%8f%d0%bc%d0%b0-%d0%bf%d0%be%d1%81%d1%82%d1%8a%d0%bf%d0%b8%d0%bb%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%b7%d0%b0-%d0%bf%d0%be%d1%81/", "text": "Към 23.00 ч българско време няма постъпила информация за пострадали български граждани при инцидента на централната жп гара в Брюксел, съобщават от министерство на външните работи.Министерството на външните работи препоръчва на българските граждани, пребиваващи в белгийската столица, да избягват района на централната жп гара, да следват стриктно препоръките на местните власти, както и да следят информацията в медиите.Българското посолство в Брюксел следи развитието на ситуацията и поддържа постоянен контакт с местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Кралство Белгия: 00 32 473 981 042.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " МВнР:Няма постъпила информация за пострадали български граждани при инцидента на централната жп гара в Брюксел"}
{"url": "https://trud.bg/%d0%bf%d1%80%d0%be%d1%84-%d0%b5%d0%b2%d0%b3%d0%b5%d0%bd%d0%b8%d0%b9-%d0%ba%d0%be%d0%b6%d0%be%d0%ba%d0%b8%d0%bd-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d1%80%d0%b5%d0%ba%d1%82%d0%be/", "text": " – Евгений Михайлович, какви са приоритетите на руската външна политика днес?– Най-важният приоритет за Русия е нейната независимост. Живеем в глобализиращ се свят, в който връзките с другите държави и народи са безспорно нужни, но когато става дума за нашето вътрешно развитие и обезпечаването на нашата сигурност, бихме искали да решаваме тези въпроси сами. Затова политиката ни е ориентирана така, че и занапред да останем независима държава, като същевременно си сътрудничим с всички готови за диалог държави. Това важи особено за страните от Европа, от Евразия, с които граничим и за онези, с които сме близки в духовно отношение – като България, с която имаме близост и по отношение на езика, и на културата, и на психологическата нагласа на народите. За Русия е много важно международният ред да запази своя демократичен характер, да има пространство на свобода за всички държави, независимо дали са големи или малки. Важно е също в международните отношения да се запазят принципите на справедливостта и истината.– Звучи красиво, но светът се тресе от кризи и конфликти. Един от тях е руско-украинският. Неотдавна от Белия дом дадоха анонс, че ще искат рестарт на преговорите с Русия за Украйна. В същото време санкциите срещу вашата страна останаха една от малкото обединителни точки между САЩ и евроатлантическите им партньори след последното европейско турне на президента Доналд Тръмп. Възможно ли е да се намери компромисно решение санкциите да паднат и на каква цена?– Страните от ЕС и САЩ са партньори в НАТО, но имат различни икономически интереси. На това поле Русия е много слабо обвързана със САЩ, докато връзките ни с европейските страни са много дълбоки и значими. Живеем в конкурентен свят и в него губи всеки, който се намира в нестабилен регион. Затова Русия е заинтересована да развива и икономическите си отношения със страните от Балканския полуостров, но възстановяването им с Украйна е жизненоважно за народите и на двете страни. Утопия е да се мисли, че Украйна ще стане самостоятелна, самодостатъчна и богата държава, ако унищожи връзката си с Русия. Това ще донесе само загуби на нейните граждани. Ако Вашингтон смята да започне нов етап в отношенията с Русия, това е добре. Но ако иска да диктува начина, по който да разрешим отношенията си с Украйна, това би било голяма заблуда.– Каква е прогнозата ви за руско-американските отношения?– Новият президент на САЩ навлезе в световната политика в търсене на нови подходи и в опит да консолидира съюзниците на САЩ. Още по време на предизборната си кампания Доналд Тръмп нееднократно каза, че е готов да търси нови възможности за развитието на отношенията с Русия. Оценяваме факта, че той лично прие външния ни министър Сергей Лавров при посещението му във Вашингтон. Русия е открита за диалог със САЩ. Смятам, че нормализацията на двустранните отношения ще отговори на интересите не само на нашите две страни, но и ще е гарант за мира в целия свят. – Световният мир е застрашен от тероризма, чието най-свирепо лице сега е ИДИЛ. Русия и САЩ обаче не могат да направят единен фронт за борба с тази глобална заплаха. Защо се борите с тероризма по различни писти?– Русия многократно прави предложения да се води обща борба с този опасен враг. Но взаимодействието със САЩ е възпрепятствано от различните ни виждания за бъдещето на Сирия. Ние смятаме, че е нужно там да се възстанови държавността с помощта на всички етнически, политически и религиозни общности, които не използват терористични подходи и практики. Правителството на Сирия е значителна политическа сила, подкрепяна от голяма част от сирийското общество. Следвайки принципите на демокрацията, Русия смята, че не е правилно да се игнорира желанието на такава значителна част от населението. Но САЩ мислят обратното. Водим активен диалог с арабските страни, включително с тези от Персийския залив, нашите партньори от региона отчетливо ни припомнят, че в Сирия може да се повтори сценария от Ирак. Знаете, там държавата бе унищожена напълно. И стана така, че сега в структурите на ИДИЛ се сражават офицери от армията на Саддам Хюсеин. ИДИЛ е много опасен противник. Борбата с него трябва да е прецизна и внимателна, да не отблъскваме нито един потенциален съюзник в този регион. Навремето Русия, Франция и Германия предупреждаваха САЩ, че нахлуването в Ирак може да има много отрицателни последствия. И днес във Вашингтон много политици и експерти признават тази американска стъпка като грешка. За съжаление, историята много често се повтаря. В крайна сметка ние не се борим срещу САЩ, а за САЩ.– Географските граници на ИДИЛ се свиват, макар и бавно и с цената на много кръвопролития. Не крие ли обаче това риск от износ на тероризъм и кои страни са най-застрашени?– ИДИЛ и Ал Кайда, която действа под различни имена и е пряка заплаха за населението в Близкия Изток, имат много симпатизанти и клетки навсякъде по света. Ако ИДИЛ загуби територии в Сирия, но не изчезне, опасността остава. Особено сериозна ще е тя за държави в хаос като Либия, където не действат нормални държавни институции, или като Афганистан, където има такива институции, но те не функционират ефективно. – Казахте, че Русия е заинтересована да развива икономическите си отношения със страните на Балканите. Означава ли това, че замразени големи българо-руски проекти като “Южен поток” или АЕЦ “Белене” могат да имат бъдеще?– Големите двустранни енергийни проекти не се случиха, защото се намесиха сили, които им попречиха, въпреки очевидната изгода за вашата страна. Президентските избори в България обаче показаха, че хората имат желание отношенията с Русия да се подобрят. Разчитаме, че това ще се случи. – Значи сте умерен оптимист?– По-скоро съм рационален оптимист за бъдещето на двустранните ни отношения. – Как се променя военно-политическия баланс на Балканите след присъединяването на Черна гора към НАТО, срещу което Русия реагира остро?– Разширението на един военен блок не може да ни радва, още повече, че той бе създаден, за да се противопоставя на Съветския съюз, а впоследствие и на Варшавския договор. Сега СССР не съществува, повечето страни от бившия Варшавски договор са в НАТО, но пактът продължава да се разраства. САЩ осъществяват невероятна надпревара във въоръжението и се опитват да осъществят тотален военен контрол в целия свят. Разработват глобална система за противоракетна отбрана и на фона на това отвъд Океана непрекъснато се чуват гласове, които обвиняват Русия в имперски намерения. Може да имаме много недостатъци, но сред тях не е лудостта. Отлично знаем, че обемът на военните разходи на САЩ и НАТО е многократно по-голям от тези на Русия. Без да имаме експанзионистични цели, ще продължим да полагаме усилия да осигурим своята безопасност. Няма как да не реагираме на действия, които не само заплашват националните ни интереси, а и вътрешната ни стабилност. Това няма да допуснем. – Водихте майсторски клас, в който един от акцентите бе сблъсъкът на цивилизациите и националната идентичност. Глобализацията ли е голямата заплаха за националните идентичности?– Да. Глобализацията разрушава националните култури, даже води до проблеми, свързани със самите национални езици. При малките нации това води до риск от деградиране. – Заговорихте за езици, а нашата писменост е обща. Наскоро обаче руският президент Владимир Путин предизвика буря в България с изказването си, че рожденото място на кирилицата е в македонските земи. Какъв е вашият прочит на темата?– Мисля, че не бива това изказване да се разглежда като политическо. Думите на Путин се отнасяха за Македония като историческа територия, която тогава е била част от българското царство. – В България, а и в цяла Европа има солидна руска диаспора. Плюс ли е това за Русия – заради разпространението на езика и културата й зад граница, или е белег за демографски проблем?– Русия е отворена страна. Никой не може да забрани на хората да пътуват и да се устройват, където пожелаят, защото това е тяхно конституционно право. Част от руснаците избират да работят и живеят в други държави. Разбира се, иска ни се тези хора да запазят гражданското си съзнание като руснаци и да съхранят родния си език и култура. Смятам, че страните, в които има руски диаспори, печелят двойно – от една страна при тях идват хора, които се трудят и дават своя принос за развитието на икономиките, от друга – те са носители на една богата, разнообразна култура. Досегът с нея улеснява и взаимоотношенията на тези страни с Русия. ", "date": "2017.06.21", "title": " Проф. Евгений Кожокин, заместник-ректор на Московския държавен институт за международни отношения, пред „Труд“: Глобализацията разрушава националните култури"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d0%b1%d1%80%d1%8e%d0%ba%d1%81%d0%b5%d0%bb-%d0%b5-%d0%bc%d1%8a%d1%80%d1%82%d1%8a%d0%b2-%d1%81%d1%8a%d0%be%d0%b1%d1%89/", "text": "Атентаторът на  е мъртъв, съобщи белгийската прокуратура. Няма пострадали граждани при експлозията снощи. Мъжът е задействал бомбата след като е бил забелязан от военен патрул, предава . Според експерти, мощността на устройството не е била голяма. Като предпазна мярка била евакуирана не само гарата, но и историческият център на Брюксел.Малко след 8:30 ч. вечерта площад „Гранд Плас“ се изпразнил за секунди. Изведнъж трима войници и полицаи се затичали към Централната гара по тревога. Без да знаят накъде бягат, хората търсели безопасно място, за да се скрият. Полицията и военните блокирали улиците.Районът от един километър около Централната гара бил затворен за движение. Започнала щателна проверка на багажите на преминаващите. Целият район около площад „Гранд Плас“ бил отцепен.След 9:30 полицията и прокуратурата съобщиха, че са ликвидирали атентатор-самоубиец, който е взривил куфар, пълен с експлозиви. Така той привлича вниманието на военните и те откриват огън по него. Мъжът е носил и колан с експлозиви.След като е ликвидиран атентаторът, полицията унищожава с контролиран взрив колана с експлозиви.До малките часове на деня районът около гарата останал блокиран. В радиус от около 1 км. около Централната гара в Брюксел движението остава блокирано. Тежковъоръжени военни и полицаи охраняват периметъра. Нивото на антитерористична готовност на службите и трето, или предпоследно.Хората, настанени в близките хотели, и живеещите в района били допускани да се приберат по домовете си след поименна проверка.Белгийският премиер Шарл Мишел свиква днес извънредно заседание на съвета за сигурност на кралството заради случилото се на централната гара.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Атентаторът от Брюксел е мъртъв, съобщи белгийската прокуратура. Взривът е терористичен акт"}
{"url": "https://trud.bg/%d0%bd%d0%b0%d1%81%d1%82%d1%8a%d0%bf%d0%b8-%d0%b0%d1%81%d1%82%d1%80%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%be%d1%82%d0%be-%d0%bb%d1%8f%d1%82%d0%be/", "text": "Днес е най-дългият ден в годината. Точно в 7 часа и 24 минути настъпи астрономическото лято. Рано тази сутрин с древен тракийски ритуал стотици хора от цялата страна посрещнаха слънцето в най-дългия ден от годината на скалното светилище „Зайчи връх“ над тракийския и античен град Кабиле.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Настъпи астрономическото лято\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d0%b2-%d0%b3%d1%8a%d1%80%d1%86%d0%b8%d1%8f-%d1%81%d1%80%d0%b5%d1%89%d1%83-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%bd%d0%b0/", "text": "Над 2000 човека се събраха  в Атина с искане за прекратяване на политиката на икономии на правителството.Демонстрантите скандираха „Оставка, сега“. Те блокираха централни улици и сградата на парламента. Някои от тях бяха готови дори да щурмуват парламента.Миналата седмица правителствата в еврозоната отпуснаха нов кредит на страната за 8,5 милиарда евро, но в замяна на строги реформи, информира  Гърция е получила три спасителни пакета от 2010 г. насам.Въпреки правителствените обещания за строги икономии, икономиката продължава да не може да се върне към устойчив растеж, а безработицата в страната надхвърля 23%.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Протести в Гърция срещу политиката на икономии на правителството"}
{"url": "https://trud.bg/%d0%b4%d0%be%d0%ba%d0%be%d0%b3%d0%b0-%d1%89%d0%b5-%d1%82%d1%8a%d1%80%d0%bf%d0%b8%d0%bc-%d0%bd%d0%b5%d0%b4%d1%8a%d0%b7%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "Въпросът, станал легендарен за футбола ни отпреди 47 години, днес може да се зададе и за българския туризъм. Макар и с известно притеснение, защото сезонът едва започва, а надеждите и очаквания на всички са големи.За пръв път хотелиери и туроператори, подкрепени от държавата, се размечтаха „Лято 2017“ да е различно и с по-малко грешки. И това не е мит, а е реално възможно, защото недъзите са значително по-малко, в сравнение с тези отпреди да речем три години. Въпросът е само да не се появят нови сюрпризи, с които да „сгазим лука“.Дрога, проститутки, евтина пиячка, шум и измами. Това са част от недъзите, срещу които колкото и усилия да се полагат през годините, все нещо остава. Особено с евтината пиячка. Били сме свидетели на потресаващи случаи с пияни чужденци. В последните години не само млади, но и стари идват на нашето море не за да трупат тен, а по-скоро да къркат на воля и до самозабрава. За огромно съжаление, те ни дадоха да разберем какво е „балконинг“. Доста туристи загубиха живота си, безпаметно пияни, скачайки или по скоро падайки от терасите си. В полунощ, разхождайки се из курортите, може да се видят търкалящи се безпомощни тела, чужденци седящи до маси, върху които има поне сто празни и изпити чаши. Буркани или тенекии от мармалад, над които са се навели туристи и със сламки жадно пият от течността- водка смесена с хапчета или друга взривоопасна за телата им смес. Някои пият шумно, други – на спокойствие в хотелските си стаи, от които после се мятат като торпеда.Таксиметрови шофьори от стоянка в центъра на Слънчев бряг навремето разказваха случай- как в полунощ чисто гола, фиркана скандинавка, слязла от хотела си, за да си купи водка от близкия магазин.А какво значи „турове по баровете“? Група от най-малко 50 туристи, които са облечени тематично- като пожарникари или с памперси, полуголи, влизат от в бар в бар и всички крещят и пият като загубили ума си. Виждали сме такива групи- картинката е не жалка, по-скоро е страшна и отчайваща.Но как чужденците да не идват тук да пият?.Навсякъде и в заведенията, и в суперите, които работят по цяла нощ, се продава алкохол. Дори и по алеите във въпросните буркани, се рекламират съмнителни коктейли с „алкохол и още нещо“. Предлагането е голямо, търсенето – също. За съжаление никъде по света не е измислен начин, който да спре пиянството, да го излекува и прекрати. От друга страна обаче, още са живи спомените за спокойния, тих и уютен Слънчев бряг, предпочитан за семеен туризъм от чужденци и нашенци. Алкохолните вакханалии са започнали преди 12 години. Комплексът не винаги е бил алкохолна дестинация. Времената и нравите се менят, но надеждата за връщане към миналото остава жива.На фона на пиячката, проститутките са си направо невинни. И колко усилия полагат, милите, всяка зима. Правят проучвания какви чужденци ще идват, боядисват се руси, позакръглят се през студените месеци. Последните години, тъй като по-опитните (като всички кадри) се изнесоха в чужбина, най-древната професия залиня. Има предимно аматьорки, цените паднаха, пък и туристите предпочитат да се напият. Осъзнавайки, че не са „първа писта“, жриците на любовта даже се изхитриха- стоят до храстите и алеите с бутилка водка в ръка- демек „две в едно“ предлагат на клиентелата.Същото, като с алкохола, е положението и с дрогата. Тази година има нова мода- подвижни нарколаборатории. Принадлежностите за бъркане на субстанцията, заедно с везни и един газов котлон, се носят в сак или торба, на задната седалка на автомобил. На избраното място- в колата, в мазе, на поляна, или където „готвачите“ сметнат за най- безопасно, возилото спира, те вадят сака. Основно се правят синтетични наркотици, които се търсят най-много.Броят на разкритите лаборатории за дрога расте лавинообразно. да не говорим, че през лятото целият кримиконтингент се изсипва по морето. За да си принадят допълнителна печалба в този бизнес, храбро влизат дори сервитьори, викачи на заведения и всякакъв помощен, че и основен персонал на кръчми, особено в Слънчев бряг. Съвсем наскоро бе заловен… ганаец, който пласирал в комплекса. Всички се оправдават с факта, че повечето хотелиери и ресторантьори плащат малко- по 500- 600 лева на персонала, а в същото време реват, че кадри няма.Към това да прибавим такситата-копърки, всъщност шофьорите им, които грабят и пребиват чужденците. Както и измамите с обмяна на валута, кражбите от плажа и в автобуса, който свързва Несебър и Слънчев бряг. Всеки ден полицейският бюлетин е обилно пълен с поне десетина случаи на обрани чужденци. Различното е само каква народност са – немци, руснаци, англичани, холандци…Има и още изненади. Като например неочакваните сюрпризи с инвазия на хищни гларуси, които се спускат от небето и крадат храна, че дори може да изкълват жестоко невинен летовник. В интерес на истината, през последната година има видими резултати от проверките на данъчни, Агенцията по храните, полицейското присъствие става все по-солидно. Но само това не стига. Има ли рецепта?Полицаите направо не могат да си кажат имената от работа през лятото. Но колкото и да се стараят, недъзите особено три от тях: пиянство, дрога и кражби, няма как да изчезнат. Целият кримиконтингент на държавата се е стоварил тук и действа. Плажува си и иска да натрупа плячка “за зимъска”.На всичко отгоре се включват и хора, обслужващи туристите. Какво да се прави? Според врели и кипели в бранша, през лятото Слънчев бряг става втори по големина град у нас и трябва да има управление като за такъв. Според други, това, което не може да се направи с полиция, проверки и контрол, може да стане с много полиция, много проверки и много контрол. С други думи, нужни са много тренировки, за да не ни вкарват голове и да не губим в резултата. В същото време поради сложността си, темата винаги остава отворена с надеждата да се намери панацея. А и политиците не престават да се упражняват по нея. ", "date": "2017.06.21", "title": " Докога ще търпим недъзите на българския туризъм!\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-%d0%bc%d0%b8%d0%b3%d1%80%d0%b0%d0%bd%d1%82%d0%b8/", "text": "В Унгария започва съдебният процес за смъртта на 71 мигранти, открити в хладилен камион в Австрия през август 2015-та година, информира . Сред обвиняемите са и десет български граждани. Бежанците, сред които и деца, са били предимно сирийски граждани, всички са починали от задушаване. Превозното средство, брандирано с логото на словашка фирма, беше намерено на около 50 км от Виена. Вероятно става дума за мащабна мрежа за трафик на мигранти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Започва делото за смъртта на мигрантите, открити в камион в Австрия"}
{"url": "https://trud.bg/%d0%bc%d1%83%d0%b7%d0%b5%d1%8f%d1%82-%d0%bd%d0%b0-%d1%86%d0%b0%d1%80%d0%b5%d0%b2%d0%be-%d0%bf%d0%be%d0%bb%d1%83%d1%87%d0%b0%d0%b2%d0%b0-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%b7%d0%b0/", "text": "Музеят в град Царево кандидатства и получи средства от Министерство на културата за проучване на археологически обект край село Бродилово. Откритият там, през 2013 г., дом на местен парадинаст дава ценна информация за историята на едно от най-мощните тракийски царства възникнало в периода на Късния елинизъм в Странджа планина  – Астейското. Разкопките ще се ръководят от Деян Дичев.Министерство на културата отпусна средства и за проучване на „Късноантична и средновековна крепост“ – град Ахтопол. Разкопките ще се проведат от Национален археологически институт с музей при БАН. През 2016 година екипът на гл. ас. Андрей Аладжов изясни стратиграфията и хронологията на крепостта Агатопол, за което бе отличен със „Златен грифон“ от Министъра на културата.", "date": "2017.06.21", "title": " Музеят на Царево получава средства за разкопки през 2017година"}
{"url": "https://trud.bg/%d1%80%d0%b0%d0%bf%d1%8a%d1%80%d1%8a%d1%82-%d0%bf%d1%80%d0%be%d0%b4%d0%b8%d0%b4%d0%b6%d0%b8-%d0%be%d1%82-mobb-deep-%d0%bf%d0%be%d1%87%d0%b8%d0%bd%d0%b0-%d0%bd%d0%b0-42-%d0%b3%d0%be%d0%b4%d0%b8%d0%bd/", "text": "Рапърът Продиджи (Prodigy), член на „Моб Дийп“ (Mobb Deep), почина във вторник в Лас Вегас, Невада на 42 години, съобщи агент на групата. Той беше в болница от няколко дни, където попадна след концерт. Рапърът страдал от дете от генетичното заболяване сърповидна анемия. Продиджи се ражда под името Албърт Джонсън. Той обаче е известен на милиони като част от легендарния нюйоркски рап дует „Моб Дийп”. Заедно с другия член на „Моб Дийп” Havoc те преживяват най-добрия си период през 90-те години на XX век с албума The Infamous и парчето Shook Ones.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Рапърът Продиджи от Mobb Deep почина на 42 години"}
{"url": "https://trud.bg/%d1%81%d0%b8%d0%bb%d0%bd%d0%b8-%d0%b4%d1%8a%d0%b6%d0%b4%d0%be%d0%b2%d0%b5-%d0%bd%d0%b0%d0%b2%d0%be%d0%b4%d0%bd%d0%b8%d1%85%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be/", "text": "Българското консулство в Екатеринбург е наводнено след силните дъждове, излели се в региона, пише местната Наша Газета.Българският консул в града Пламена Петкова разказва, че заради силните дъждове са повредени тавана и два шкафа. „Документите са цели. Ако бяха пострадали, щеше да има силен скандал. Написахме три молби на градската управа, но никой не ни отговори“, посочи тя. Сътрудниците на дипломатическото представителство са възмутени, че от началото на лятото те са наводнявани вече трети или четвърти път, при което им се налага да източват водата със свои средства.Директорът на общинската „Управляваща компания Екатеринбург“ Сергей Капленко смята, че дипломатите трябва да искат изплащане на щетите от собствениците на сградата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Силни дъждове наводниха българското консулство в Екатеринбург"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d0%be-%d0%b3%d1%83%d1%82%d0%b5%d1%80%d0%b8%d1%88-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d0%bd/", "text": "Главният секретар на ООН Антонио Гутериш призова за намаляване на напрежението между Русия и Съединените щати в Сирия. Преди два дни „Надявам се, че ще има успокояване на ситуацията”, заяви Гутериш и отбеляза, че подобни инциденти може да бъдат много опасни в конфликт, в който участват много хора.Американският реактивен самолет свали иранския дрон, управляван от силите, подкрепящи сирийското правителство в южната част на страната. Смята се, че той е бил въоръжен и е заплашвал военните коалиционни войски, ръководени от САЩ. Това принуди Русия да прекрати сътрудничеството с Вашингтон в арабската страна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Антонио Гутериш призова за намаляване на напрежението между Русия и САЩ в Сирия"}
{"url": "https://trud.bg/%d0%b6%d0%be%d0%b7%d0%b5%d1%84-%d0%b4%d0%be%d0%bb-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2-%d1%80%d0%b0%d0%b1/", "text": "„България има нов комисар и това е Мария Габриел!“ каза председателят на Европейската народна партия (ЕНП) Жозеф Дол след среща в Брюксел с номинираната за комисар Мария Габриел и със заместник-председателя на ГЕРБ Цветан Цветанов. Тримата обсъдиха както изслушването на Мария Габриел в Европейския парламент, така и актуалната политическа обстановка в България и Европа.Жозеф Дол посочи, че е получил много добри отзиви за блестящото представяне на Мария Габриел по време на изслушването. Той изрази увереност, че българската номинация за еврокомисар ще получи възможно най-висока оценка от досегашните си колеги в Европарламента и ще бъде избрана за следващ комисар от България.Председателят на парламентарната група на ГЕРБ Цветан Цветанов запозна Жозеф Дол със законодателните инициативи на парламентарното мнозинство в страната ни през последните месеци, както и с политическите процеси в България и актуалната ситуация на Балканите. Председателят на ЕНП даде висока оценка за скорошните международни посещения на премиера Бойко Борисов във Франция, Германия и Турция, както и за срещата във вторник с македонския премиер Зоран Заев. Дол добави, че е доволен, че българското правителство работи на пълни обороти, а парламентът осигурява необходимото мнозинство, за да може да се провеждат реформи и политики и да се подготви страната за председателството на Европейския съвет.Според Жозеф Дол победата на ГЕРБ на изборите в България и на десни партии на няколко избора в Европа показва, че десницата дава категоричен отпор на популистите.Председателят на Комисията по вътрешна сигурност и обществен ред Цветан Цветанов е в Брюксел за участие в конференция на високо ниво за миграцията. Събитието се провежда в Европейския парламент в сряда. Конференцията ще бъде открита от председателя на Европейския парламент Антонио Таяни, председателя на Европейската комисия Жан-Клод Юнкер и върховния представител на ЕС за външната политика Федерика Могерини. В нея участват над 500 души, свързани с овладяване на мигрантската криза – от политици до хуманитарни работници.В работната програма на Цветан Цветанов за сряда са предвидени и редица двустранни срещи.", "date": "2017.06.21", "title": " Жозеф Дол: Правителство на Борисов работи на пълни обороти"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b7/", "text": "„ беше историческо и с него Македония започна нова глава в своето развитие.“ Това каза вицепремиерът и министър на външните работи Екатерина Захариева пред Тя посочи още, че с тази визита вече сме започнали да прилагаме на практика все още несъществуващия договор за добросъседство.„На високо ниво беше показано доверието между двамата премиери. България наистина е добронамерена, както и премиерът им Зоран Заев. На срещата между двамата премиери се получиха няколко исторически неща – премиер от Македония отправи силни послания, отвори се нова глава в историята на страната им с посещението на паметника на Цар Самуил и това, което се разбраха за Илинден. Започнахме да прилагаме несъществуващия още договор. Историята трябва да ни обединява. Обнадеждена съм от срещата. До скоро такива послания бяха немислими“, заяви Захариева.Вицепремиерът коментира още, че се надява на 2-и август договорът да бъде финализиран. Тя призна, че е поет ангажимент македонските представители да спрат непремерените и напълно неоснователни изказвания , които уронват репутацията на България пред редица международни институции. „Вчера се написа история. Няма интерес да продължим по същия начин още 25 години. Това е знаково посещение. Много по-важно е на практика как ще се прилага. Нямаме претенции за договора, а да се предпазим от техни претенции. Македония загърбва миналото си. Думите на Борисов бяха „Ние ви подкрепяме, но имате още работа за вършене“, каза министърът на външните работи.Екатерина Захариева оцени представянето на кандидата за български еврокомисар Мария Габриел като блестящо и посочи, че е отправила ясни послания и много добро познаване на ресора.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Екатерина Захариева: Посещението на Зоран Заев беше историческо"}
{"url": "https://trud.bg/%d0%b0%d0%b2%d0%b0%d1%80%d0%b8%d1%8f-%d1%81%d0%bf%d1%80%d1%8f-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a%d1%80%d0%b2%d0%b8%d1%8f-%d0%bb%d1%8a%d1%87-%d0%bd/", "text": "За близо 20 минути в най-натоварената част на деня спря движението на влакове по първия лъч на столичното метро, съобщиха от пресцентъра на Столичната община.Около 8:38 ч. тази сутрин се е повредил влак на МС „Софийски университет „Свети Климент Охригски”, като това е блокирало мотрисите от „Сердика” до националния стадион, посочват от „Московска” 33.Движението е било възстановено минути преди 9:00 ч.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Авария спря движението по първия лъч на метрото за 20 минути в сутрешния час пик"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%b0-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d0%b7%d0%b0-%d0%b8%d0%b7%d1%82%d0%be%d1%87%d0%b2/", "text": "Трима български граждани са арестувани в Измир за източване на банкомати, съобщава турското издание „Хаберлер”, цитирано от Полицията предприела проследяването им по сигнал и установила, че са поставили копирни устройства за карти в банкомати в района Каршъяка на град Измир. Действията им били заснети от уличните камери.След като полицаите установили самоличността им, ги арестували, докато се опитвали да приберат копирните устройства. Според властите това са гражданите Панайот Павлов, Манол Томов и Радостин Дончев.Според разследването българите влезли в Турция на 15 юни през ГКПП Дерекьой-Малко Търново и се настанили в хотел в Алиага. При обиск в хотелските стаи били открити девет копирни устройства за банкомати, чипове и лаптопи.Арестуваните признали, че внесли копирните апарати през митницата, като ги скрили в лаптопите. За да не бъдат разкрити от полицията, те възнамерявали да теглят пари от банкоматите в България.Съдът постановил тримата българи да бъдат задържани в затвора по обвинение за източване на банкомати.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Трима българи са арестувани за източване на банкомати в Измир"}
{"url": "https://trud.bg/%d0%b5%d0%b2%d1%80%d0%be%d1%81%d1%8a%d1%8e%d0%b7%d1%8a%d1%82-%d1%82%d1%80%d0%b5%d1%89%d0%b8-%d0%bf%d0%be-%d0%b2%d1%81%d0%b8%d1%87%d0%ba%d0%b8-%d1%88%d0%b5%d0%b2%d0%be%d0%b2%d0%b5/", "text": "Преди година кандидат-президентът на Австрия Норберт Хофер огласи предложението си за създаването на „съюз в съюза“ в рамките на ЕС. Подкрепи аргументацията си със споменаване на Бенелюкс, в който Белгия, Холандия и Люксембург съгласуват поведението си и така силно влияят върху политиките на ЕС. В предложеното обединение заместник-председателят на австрийския парламент видя Словения, Хърватска, Чехия и Унгария. Наблюдателите веднага отбелязаха прозрачната му идея за възстановяване в осъвременен вид на старата Австро-Унгарска империя. Стана очевидно, че Евросъюзът е под голямо напрежение по границите на съставните части.Днес ЕС вече силно трещи по всичките си шевове, а Великобритания направо се откъсна от него. Още преди избирането си за президент на Франция Еманюел Макрон заяви, че „ЕС трябва да се реформира, иначе ще бъде изправен пред перспективата за Фрекзит… трябва да погледнем истината в очите, да се вслушаме в хората, те са изключително гневни днес и нетърпеливи. ЕС не бива да продължава да функционира по този начин.“С напрегнато внимание се наблюдава поредното колебание на Париж след XVI век дали тя е държава от чистия Запад на Европа или все пак от Централната й част и затова гравитира към Четвъртия райх. Още през 1991 г. Чехословакия, Унгария и Полша възстановиха своя съюз от XIV век, известен днес като Вишеградската четворка с оглед разделянето на първата на две самостоятелни държави. ЕК вече стартира наказателна процедура срещу Полша заради отказа й да приеме „бежанци“, заплашва и Унгария със същото.Това обединение на силно критични към политиката на Брюксел страни с близо 70-милионно население подсказва за геополитическата същност на конфликтните процеси в ЕС. Вишеградците споделят убедеността на Хофер, че с Австрия имат много общи интереси. В срещите им на върха често се канят и премиери на България. Ние се дърпаме обаче, в геополитически план си оставаме страна от Източна Европа, засега подчинена на САЩ.Австрийският канцлер Кристиан Керн и германският външен министър Зигмар Габриел рязко критикуваха САЩ заради плановете им да въведат нови санкции срещу Русия. Те са убедени, че целта на тези санкции е да се пласира в Европа доста по-скъпия втечнен газ на САЩ, а новите санкции противоречат на международното право и застрашават енергобезопасността на Европа. Датският парламент одобри строги наказания за просещите роми, нарушителите ще могат да бъдат осъждани на затвор, а още първото провинение ще бъде наказвано с до 14 дни лишаване от свобода. Датската народна партия дори настоява осъдените нарушители да бъдат връщани в родните им страни.„Правата на преселниците са приоритет, а в същото време не можем да се грижим толкова добре за собствените си хора“, гневи се шведският член на Европарламента Петер Лундгрен, чиято партия „Шведски демократи“ на предстоящите парламентарни избори вероятно ще бъде първа политическа сила.Пред „Труд“ той коментира: „Бяхме наречени „расисти“, „националисти“, „фашисти“, но изведнъж управляващите социалдемократи изненадващо затегнаха контрола по границите… Вярваме, че за нас е по-добре да сме извън Евросъюза. Не искаме да сме част от Съединени европейски щати и да изгубим суверенитета си, да се превърнем във васали. Ясната цел, която сме си поставили е да достигнем етап, в който да имаме референдум за отделяне от общността по аналогия с британския.“„Време е за започване на подготовката за излизане на Чехия от ЕС“, заяви тези дни бившият чешки президент Вацлав Клаус, след решението на Европейската комисия да задейства наказателна процедурата срещу „вишеградците“ заради отказа им да приемат имигранти.„Категорично и принципно протестираме, заради натиска и желанието да ни принудят да бъдем послушни… в нарушение на европейското законодателство и това показва какво точно иска ЕС от чехите. Това е единственото спасение за родината ни… не искаме еврофондове“.Трудно е да се добави нещо към тези думи. За доказателство на евроскептицизма в региона, Полша и Унгария не приеха нито един мигрант през последните две години. Чехия прибра едва 12, Словакия – 16… А беше велика радост в тези страни, когато през 1999 г. ги приеха в НАТО. Тогава държавният секретар на САЩ Марлин Олбрайт посети Прага, поздрави ги многозначително и трикратно с: „Halleluja!“, което на иврит звучи „Hallelu Jah“ или „Слава на Яхве (Йехова)“.Така и писахме тогава в „Монитор“: „Алилуя като нов цивилизационен избор“. Цитирахме Вавилонски Талмуд, според който „Месия ще даде господство в целия свят… всички народи ще им слугуват… богатствата на народите ще бъдат в техни ръце“. Нищо юдофобско, този древен разбойнически морал за „избраното от Бог“ племе-господар още от римски времена прониква дълбоко сред немалко народи. След Христа вече служи за вътрешна обосновка на повечето колонизаторски практики.О Бозе починалият наскоро Збиг Бжежински, скоро след рухването на СССР, посочи като последен враг на „избрания“ да сложи край на историята атлантизъм Православието, а у нас Паси го прати на майната и очерта разделянето на Русия на четири части… Не би. Британците се изсулиха от ЕС. Ония ценности се изпаряват не само сред „вишеградците“, а според считания за „баща“ на евроатлантизма Халфорд Макиндер, известен и като един от основателите на геополитиката „който управлява Източна Европа, владее Евразия, или сърцевината на Световния остров, значи управлява света“.Чрез НАТО геополитическата Морска империя на англо-американците „залива“ европейската част на Евразия. Пактът затова и съществува, за да могат да управляват света. Това обаче им струва все по-скъпо и затова им се налага да искат от европейците да плащат все повече. Европейците трябва да плащат и за собствената си окупация от американски военни части, както и да издържат техните военни бази. Като десерт, на европейците ни се налага и да плащаме за целенасочено изпратените от тях нашественици от Африка и Азия.Еманюел Макрон ще играе известно време за тях, но е избраник на много скромен процент французи. Гневните на ЕС и НАТО са много повече и няма дълго да го бавят за назряващия Фрекзит.В Германия уволниха от поста му във Федералната банка политика Тило Сарацин. Изключиха го от социалдемократическата партия, но убедителната му книга „Германия се самоликвидира“ се възприема все по-добре от германците. В нея той още през 2010 г. предупреди, че „без здрава воля за запазването на нацията и при сегашната социална и образователна политика“, държавата им ще изчезне, а през 2100 г. там ще живеят 20 милиона германци и 35 милиона мюсюлмани. Съпротивата срещу тази перспектива бързо ще нараства, успоредно с процеса на отхвърляне на главните две партии на статуквото, както на последните избори направиха французите. Неизбежно скоро ще бъде поставен и въпросът за опразване на чуждите военни бази.Хелмут Кол по едно време възнамеряваше да изсели поне половината турци от страната, но не го стори. Затова след приемането на сравнително чистата етнически източна част на Германия, днес не е по-германска, а по-разнородна след двете имигрантски вълни. Ученичката му Меркел заяви, че мултикултурализмът се е провалил, но все още няма храбростта на бившия канцлер Шмид да сподели истината, че пришълците въобще не желаят да се интегрират.От другата страна т. м. Джордж Фридман писа в „Геополитикал фючърс“: „Европа е разрушена и като цяло нейните интереси се различават от тези на САЩ… Европа не се държи като едно цяло и мисията на НАТО изглежда се изчерпа… Това трябваше да се случи, с Тръмп или без него… Американската гледна точка и германската гледна точка за Европа са несъвместими. Самата идея за Европа като политическа единица, а не само като място, е в криза.“На атлантизма на Макиндер, основоположникът на немската геополитическа школа – Карл Хаусхофер – противопоставя знаменитата си идея за „континентален блок“ – Берлин-Москва-Токио. По едно време Адолф Хитлер много внимателно се вслушва в думите му, но после тръгва в обратната посока и Третият райх е разгромен напълно. Наред с Германия, повече или по-малко, загубиха и съюзниците им от Източна Европа. Вече им идва друг ум, както се вижда напоследък.", "date": "2017.06.21", "title": " Евросъюзът трещи по всички шевове"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b1%d1%81%d0%bf-%d0%b4%d0%b0%d1%80%d0%b8-%d1%81%d1%80%d0%b5%d0%b4%d1%81%d1%82%d0%b2%d0%b0-%d0%bd%d0%b0-%d0%b4%d0%b5%d1%82%d1%81%d0%ba%d0%be/", "text": "Народният представител от „БСП за България“ Валентин Ламбев направи дарение от 300 лв на Детско-юношески танцов ансамбъл „Търновче“ при Военен клуб Велико Търново. През уикенда школата отбеляза 30 години от създаването си с шъстър концерт.„В годините на своята неуморна работа, Вие утвърдихте любовта към българския фолклор, народните танци и традициите на нашия народ у поколения деца на Велико Търново. Вие запалихте у тях искрата на българщината и ги подтикнахте към стремеж за  красивото“, обърна се с поздравителен адрес към ръководителите, децата и бившите възпитаници на школата Ламбев.За него концертът беше още по-емоционален, защото с първо участие на сцената се изяви голямата му дъщеря Габриела.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Депутат от БСП дари средства на Детско-юношески танцов ансамбъл „Търновче“"}
{"url": "https://trud.bg/%d0%be%d0%bb%d0%b8%d0%b2%d1%8a%d1%80-%d1%81%d1%82%d0%be%d1%83%d0%bd-%d1%84%d0%b8%d0%bb%d0%bc%d0%be%d0%b2-%d0%b4%d0%b8%d0%ba%d1%82%d0%b0%d1%82%d0%be%d1%80/", "text": "Някои коментатори обвиниха Стоун в прекалени пристрастия към Путин и заклеймиха интервютата като ласкава пропаганда на един авторитарен лидер. Други гласове в индустрията похвалиха режисьора за неговия директен подход и качествена техническа презентация, и оцениха произведението като най-пълния документален портрет на Путин досега. Стоун прави интервютата в периода от 2015-а до началото на 2017-а и се опитва да представи възможно най-пълната картина за живота, политиката и целите на властелина на Кремъл. Между двамата се ражда екранна химия, а темите на разговор прескачат от външна политика през история до спорт.Оливър Стоун от години сигнализира, че според него Путин е несправедливо демонизиран на Запад. Много анализатори го критикуваха за пристрастните позиции, но след избирането на Доналд Тръмп за 45-и президент на САЩ и последвалата анти-руска истерия сред прогресивните елити в Америка и Европа, някои от аргументите на Стоун сега изглежда по-адекватни. Дали Путин е най-голямата заплаха за Западната цивилизация и има ли шанс за нормализиране на отношенията между двете най-могъщи ядрени сили? Това са част от въпросите, които документалната поредица задава и на които се опитва да постави задоволителни отговори.Обвиненията, че Оливър Стоун си пада прекалено много по авторитарни личности и режими са повод да се припомни, че самият той действа като диктатор на снимачната площадка. Той е един от най-разпознаваемите визионери за последните 40 години с огромна и страшно богата филмография. Стоун има славата на безкомпромисен филмов диригент, който е готов да се бори със студийната система и да отстоява правото си да материализира своите идеи без никаква външна намеса.Той има три награди “Оскар” – за сценария на “Среднощен експрес” и режисурата на “Взвод” и “Роден на 4-и юли”. Войната във Виетнам е важен период в живота на Стоун и вдъхновява голяма част от неговото творчество. През 1967-а той се записва в Американската армия и отива да се бие в Югоизточна Азия. Стоун е ранен два пъти в битка и получава няколко военни отличия, сред които “Бронзова звезда”, за своя героизъм.След войната Стоун учи кино в Нюйоркския университет, където му преподава младия Мартин Скорсезе. Като студент той създава няколко добре приети късометражни филмчета, които му помагат да започне своята епична кариера в Холивуд. Много от филмите на Оливър Стоун разглеждат важни периоди и моменти от американската история. Той е привърженик на някои конспиративни теории, които излага в двете епични президентки платна – JFK и Nixon.След много успешни филмови авантюри през 80-те и 90-те, Оливър Стоун навлиза в креативен застой през новия век. През 2010-а прави продължение на един от най-успешните си произведения – “Уолстрийт”. Филмът разделя критиката и не успява да отплува в историята като достойна втора част на прославения оригинал. Две години по-късно той режисира “Диваци”, в който напомня за огромната си творческа енергия и технически талант. Това е и последния готов игрален филм на Стоун. В последните години той има изявен интерес към документалното кино и интервютата с Путин са най-ярката илюстрация за бъдещата професионалан траектория на големия кино ветеран.Беше близък с Кастро и ЧавесОливър Стоун е известен със своите сантименти към авторитарни лидери от години. Особено силна е страстта му към латиноамериканските диктатори. Стоун бе близък приятел с покойните деспоти Фидел Кастро и Уго Чавес. Той се е срещал  с Кастро много пъти и е направил три документални филма за него. Чавес също е герой в киното на Стоун. Той снима самостоятелен филм за него и отделно го включи в документална поредица за политическата еволюция на Латинска Америка.ЗА НЕГОЕдин от най-големите режисьори на нашето време Няма съмнение, че Стон е един от най-важните и големи режисьори на нашето време. Той се доказа като сценарист още през 70-те и 90-те със “Среднощен експрес”, “Белязания” и “Конан Варварина”. Послед направи прекрасни филми за Виетнам – “Взвод”, “Земя и небе” и “Роден на 4-и юли”. С “Доорс” и особено с “Родени убийци” той провокира и поляризира. А “Всяка една неделя” е спиращо дъха спортно зрелище. Стоун знае как да оркестрира грандиозен филмов спектакъл и това го прави един от най-способните филмови фигури, вдъхновили цели поколения млади режисьори.Даде ми шанс да се докажа като актриса Оливър Стоун повярва в мен и ми даде шанс да се докажа и като драматична актриса през 90-те в своя великолепен спортен епос “Всяка една неделя”. Тази роля беше предизвикателство за мен и ми предложи широко поле за изява, беше доста по-различно преживяване от леките комедийни и романтични филми, с които бях свикнала. Страшно съм доволна от резултата и от факта, че имах въэможността да работя с един от водещите американски режисьори.Жива легенда на американското кино Оливър е голяма работа. Работил съм с него и знам на какво е способен. Той е един корав кучи син, който може да те ядоса в един момент и да те вдъхнови в друг. Режисира като обсебен маниак, но крайни продукт си заслужава лудостта и емоцията. Аз дължа много на Оливър и често се мотивирам с неговите филми за моите собствени режисьорски проекти. Той е жива легенда на американското кино и заслужава всичките безбройни награди, които е спечели по време на дългата си и плодотворна кариера в киното. Пожелавам му още дълги години на страхотни филми.", "date": "2017.06.21", "title": " Оливър Стоун – Филмов диктатор"}
{"url": "https://trud.bg/%d0%b8%d0%b4%d0%b5%d0%bd%d1%82%d0%b8%d1%84%d0%b8%d1%86%d0%b8%d1%80%d0%b0%d0%bd-%d0%b5-%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d0%b1%d1%80%d1%8e%d0%ba%d1%81/", "text": "Белгийският министър на вътрешните работи Ян Ямбон съобщи, че силите за сигурност на страната са идентифицирали мъжа, взривил експлозив на гарата в Брюксел, преди да бъде застрелян и убит, предаде „Самоличността на терориста е вече налична. Успяхме да го идентифицираме“, заяви Ямбон без да предостави допълнителна информация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Идентифициран е атентаторът от Брюксел"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%b8%d0%b7%d0%b4%d1%80%d1%8a%d0%b6%d0%ba%d0%b0%d1%82/", "text": "Кметът на Велико Търново Даниел Панов предлага общинската субсидия за издръжката на футболен клуб „Етър“ да скочи двойно, като бъде увеличена от 150 000 лв. на 300 000 лв. Градоначалникът внася предложението за разглеждане на предстоящото в края на месеца заседание на Общинския съвет в старата столица. „Отборът извоюва участието си Първа лига за сезон 2017/2018 г., спечелвайки Шампионата във Втора лига. Издръжката в Първа лига изисква повече финансови средства, които не са приведени към настоящия момент.” – аргументира се инж. Панов. Предложението е двойната субсидия от 300 000 лв., които ще дойдат от Програмата за развитие на физическото възпитание и спорта на територията на община Велико Търново, да е в сила от 1 август тази година.", "date": "2017.06.21", "title": " Кметът на Търново предлага издръжката на ФК „Етър” да се увеличи двойно"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8%d1%8f%d1%82-%d1%82%d0%b5%d0%b0%d1%82%d1%8a%d1%80-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b2%d0%b5%d0%bb%d0%b8%d1%87/", "text": "Своя исторически спектакъл „Величието Асеневци“ ще представят на откритата сцена на Ловешката средновековна крепост артистите от Музикално-драматичен театър  /МДТ/ „Константин Кисимов“ във Велико Търново. Представлението сред историческия декор на хълма Хисаря ще бъде аплодирано от близо 400 души публика.С обичаната постановка търновският театър участва в културната програма на празниците „Ловеч в освободителното движение на Асеневци“. Те са посветени на 830-годишнината от неуспешната обсада на Ловешката средновековна крепост от войските на император Исак II Ангел и събитията, довели до възстановяването на Втората българска държава.„Величието Асеневци“бе създаден през 2015 г. в чест на 830-годишнината от въстанието на Петър и Асен, а премиерата на спектакъла бе в двора историческия храм „Свети Димитър“. Сега постановката за втори път ще бъде представена на открита сцена. Стефан Методиев е режисьор на спектакъла, а в него „оживяват“ братята Петър и Асен и техните съпруги заедно с други знатни боляри. Те разказват на публиката за събитията около подготовката и провеждането на въстанието срещу византийските поробители, започнало в Търновград през 1185 г. Театралният разказ завършва с коронацията на цар Петър.“Величието Асеневци” бе създаден по идея на актьора Иван Митев, който е направил компилацията от текстове на български автори и средновековни византийски хронисти. Той е работил над своя замисъл повече от година, а в адаптацията е включил откъси от произведения на Антон Дончев, Камен Зидаров, Моско Москов, Иван Вазов, Радко Радков и др., както и от хрониките на Никита Хониат. В основата стои пиесата на Банко Банков „Чудото по Димитровден“, от където са заимствани и героите в спектакъла.Ролите изпълняват актьорите Детелин Кандев, Иван Митев, Цанка Цанева, Силвия Шекилова, Дончо Дончев, Йордан Сираков, Стефан Методиев и Дария Йорданова. Специално за представлението на крепостта „Хисаря“ в Ловеч екипът на МДТ е подготвил специален декор. За постигане на по-голяма мащабност на сцената, в постановката ще се включат и 24 статисти от театъра, облечени в реплики на средновековни облекла.Още две свои заглавия ще представи търновският театър на Ловешката крепост. През юли трупата ще гостува с оперетата „Цигански барон“ на Йохан Щраус, а през август – с концерт-спектакъла „Музикални копнежи“, който включва избрани откъси от оперетни шедьоври.Нашата цел е през летните месеци да изкараме публиката от театралните салони и да покажем нашето изкуство на открити исторически сцени, сподели директорът на МДТ Васил Вълчев. Той обясни, че планират да изиграят „Величието Асеневци“ сред естествения декор на Бабини Видини кули във Видин и на Асеновата крепост край Асеновград. Преди два дена театърът гостува на сцената  на Летния театър в Хисаря с оперетата „Цигански барон“. На 28 юли с тази постановка единственият професионален оперетен театър в България ще се представи и на летния фестнивал „Сцена на вековете“ на крепостта „Царевец“ във Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Търновският театър представя „Величието Асеневци“ на Ловешката средновековна крепост"}
{"url": "https://trud.bg/%d1%81%d0%bf%d0%b5%d1%86%d0%b7%d0%b2%d0%b5%d0%bd%d0%be-%d0%b0%d0%bd%d1%82%d0%b8%d0%ba%d0%be%d1%80%d1%83%d0%bf%d1%86%d0%b8%d1%8f-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d1%81%d1%8a/", "text": "На 20 юни 2017 г. СЗ “Антикорупция“ – СГП внесе в Софийски градски съд обвинителен акт срещу агентите от ДАНС Евгени Иванов и Петър Спасов за извършени от тях престъпления от общ характер. Това съобщиха от пресцентъра на Прокуратура.Досъдебното производство е образувано по сигнал от ДАНС за това, че действащ служител на агенцията е измамил чужди граждани, че ще получат разрешение за постоянно пребиваване в Р.България, успял е да осигури подправени документи на чужденците и е издал държавна тайна. Двама прокурори от СЗА са изискали всички относими документи, разпитали са свидетели и след дадено предварително разрешение от Софийски градски съд, на 15 декември 2016 г. са извършени претърсвания и изземвания в жилището на агента на ДАНС Евгени Иванов и в служебното помещение, което ползва в сградата на ДАНС в гр. София.Евгени Иванов е предаден на съд за четири престъпления – измама в големи размери, извършена при условията на продължавано престъпление, документно престъпление, издаване на държавна тайна и придобиване и държане на огнестрелно оръжие и боеприпаси, без да има надлежно разрешение.Иванов ще отговаря за това, че в периода от неустановена дата на месец май 2016 г. – 3 август 2016 г. в гр. София, при условията на продължавано престъпление с цел да набави за себе си имотна облага, възбудил и поддържал заблуждение у Р. А., че ще окаже съдействие на двама чужди граждани да получат разрешение за постоянно пребиваване на територията на Р. България. Заблудил Р. А., че ще окаже съдействие на един чужденец за ускоряване на процедурата по получаване на разрешение за продължително пребиваване на територията на Р. България, а за други двама чужди граждани го е заблудил, че вече е оказал съдействие за насрочване на по-ранна дата за интервюта в Министерство на правосъдието по техни молби за придобиване на българско гражданство, с което причинил имотна вреда на чуждите граждани и на Р. А., на обща стойност 39 180,77 лева /19 000 евро с левова равностойност 37 160,77 лева и 2 020 лева/ и същата е в големи размери.Иванов е обвинен и в това, че на неустановени дати в периода 17 май 2016 г. – 18 юли 2016 г. в гр. София, при условията на продължавано престъпление, в съучастие като подбудител и помагач с неизвестен извършител, умишлено склонил и улеснил неизвестния извършител да преправи съдържанието на официални документи – лични карти, издадени на името на български граждани в карти на постоянно пребиваващи в Република България чужденци, на които е придаден вид, че са издадени на имената на двама чужди граждани с цел да бъдат използвани.В рамките на проведеното разследване са събрани доказателства и за това, че в периода април 2016 г. – август 2016 г. Евгени Иванов е разгласил държавна тайна, като предоставил информация на разпитан по делото свидетел за използвани от ДАНС способи и средства за оперативно издирвателни и разузнавателни дейности, информация, че спрямо конкретни лица са използвани специални разузнавателни средства, както и информация за лица, заподозрени в провеждане на подривна, терористична и др. противозаконна дейност срещу сигурността на страната. За това деяние, тъй като Иванов е съзнавал, че от него могат да последват вреди за интересите на Републиката, прокурорите от СЗА са го предали на съд и за престъпление по чл. 357 ал.1 от НК.В хода на разследването, след дадено предварително разрешение от съда, при извършеното на 15 декември 2016 г. претърсване и изземване в служебното помещение, ползвано от Евгени Иванов в сградата на ДАНС са открити и иззети 1 бр. пистолет „Heckler&Koch“, модел P30, кал. 9×19 мм., 125 броя патрони кал. 9х19 мм. и 161 броя патрони кал. 9х18 мм., без Иванов да притежава надлежно разрешение съгласно Закона за оръжията, боеприпасите, взривните вещества и пиротехническите изделия.Установено е, че Иванов е придобил пистолета от колегата си агент на ДАНС – обвиняемия Петър Спасов през месец октомври 2015г. Евгени Иванов не е притежавал разрешение за придобиване и държане на пистолета и боеприпасите, а Петър Спасов не е притежавал надлежно разрешение за отчуждаване и предаване на огнестрелното оръжие – 1 бр. пистолет „Heckler&Koch“, модел P30, кал. 9×19 мм. на Евгени Иванов.За това на обв. Иванов и на обв. Спасов е предявено обвинение и за престъпление по чл. 339 от НК/ на Иванов по чл. 339 ал.1 вр. с чл. 26 ал.1 от НК , а на Спасов – по чл. 339 ал.3 от НК/. Евгени Иванов е с мярка за неотклонение „Домашен арест“. Предстои Софийски градски съд да насрочи разглеждането на делото.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Спецзвено „Антикорупция“ предаде на съд двама агенти на ДАНС"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b4%d0%b8%d1%85%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%b0%d0%b4%d0%bc%d0%b8%d0%bd/", "text": "Тържествена церемония по обявяване на резултатите и награждаване на победителите в Годишен национален конкурс 2017 г. „Най-добра администрация“ за прилагане на системите за финансово управление и контрол (СФУК) в общините се проведе в Сентръл парк хотел София. Третото поредно издание на конкурса „Най-добра администрация“ се провежда по силата на притежавана от Стопанска академия търговска марка, регистрирана в Патентното ведомство на Република България и даваща й право да организира събития под това наименование. На събитието присъстваха кметове, заместник-кметове, секретари на общини и общински служители, представители на администрацията на Министерски съвет, Министерство на финансите, Изпълнителна агенция „Одит на средствата от Европейския съюз“, Сметна палата, Агенция за държавна финансова инспекция, Институт по публична администрация, Фондация за реформа в местното самоуправление, преподаватели от Стопанска академия и други висши училища, студенти, медии и гости. Тържествената церемония по награждаване на победителите в тазгодишното издание на конкурса, като имиджово събитие с обществена значимост, е финансирано от Фондация „Ценов“. То бе заключителен етап на изследване, проведено в рамките на Договор № 4-2017/23.03.2017 г. за реализиране на проект № 5-2017 г. „Системите за финансово управление и контрол в общините – 10 години след приемането на Закона за финансово управление и контрол в публичния сектор“, финансиран в рамките на държавната субсидия по Наредбата за условията и реда за оценката и планирането, разпределението и разходването на средствата от държавния бюджет за финансиране на присъщата на държавните висши училища научна или художествено-творческа дейност на МОН. Проф. д-р Маргарита Богданова – ръководител катедра „Стратегическо планиране“ при Стопанска академия и водещ на събитието, акцентира върху факта, че организациите от публичния сектор са най-големият работодател в страната. Само в администрацията на Министерския съвет, министерствата и прилежащите им агенции, общинските и областните управи са заети 138 000 души. Ако към тях се прибавят учителите, лекарите в държавните и общински здравни заведения, служителите в културните и социални заведения и други, броят им нараства на над 530 000 души. Проф. Богданова подчерта, че е трудно, дори невъзможно, да се изследват всички администрации, с протичащите в тях функции и процеси, за да се определи най-добрата. Затова всяка година организаторите на конкурса определят различен обект и предмет на проучване. През 2015 и 2016 г. във фокуса на проучванията за най-добра администрация бяха поставени областните администрации с всички техни функции и отговорности. През 2017 г. за обект бяха определени общинските администрации, а като предмет на проучването – прилагането на Системите за финансово управление и контрол. Форумът откри проф. д-р Георги Иванов, заместник-ректор на Стопанска академия „Д. А. Ценов“ и член на Сметната палата на Република България. Приветствие към участниците отправи и Павел Иванов – Изпълнителен директор на Института по публична администрация. Проф. д-р Борислав Борисов, ръководител на проектния екип и председател на националното жури по присъждане на наградите за най-добра общинска администрация за 2017 г., представи резюме на обобщаващия доклад от проведеното проучване на тема „Прилагане на системите за финансово управление и контрол (СФУК) в общините“. В своето изложение проф. Борисов посочи, че моделът за предварителен контрол, наречен COSO на името на Committee of Sponsoring Organizations of the Treadway Commission има над 30-годишна история и се припознава като основно средство за осъществяване на вътрешен контрол в организациите от публичния сектор у нас от 2000 г., когато беше въведено изискването за разработване и прилагане на СФУК в тези организации. Неговите елементи бяха по-подробно разяснени и уточнени в новите нормативни документи за вътрешния контрол от 2006 г. – Закона за финансовото управление и контрол в публичния сектор, Закона за вътрешния одит в публичния сектор и редица подзаконови нормативни актове. Може да се каже, че въвеждането на СФУК е регламентирано преди 17 години, а прилагането на моделът COSO и въвеждането на СФУК в сегашния им вид у нас има вече десетгодишна история.Проф. Борисов поясни, че направеното проучване е било насочено към търсене на отговор на въпросите какво се случи за тези десет години, имат ли всички организации от публичния сектор свои СФУК, съществува ли т. нар. „тон на върха“ и разбиране за тяхното значение за прозрачно, законосъобразно, целесъобразно и ефективно управление, къде се прилагат реално и къде формално, достатъчно всеобхватни ли са или има области, в които те не действат и т.н. Ежегодно организациите от публичния сектор се самооценяват по отношение състоянието на СФУК по въпросник, публикуван от Министерство на финансите. „Той почти не се е променял през последните 5-6 години, но това едва ли е, защото е съвършен. Напротив, въпросникът допуска много неясноти, не задава точни и конкретни въпроси, някои от въпросите се преповтарят, а важни области на СФУК остават незасегнати”, подчерта председателят на националното жури. Въпреки, че е структуриран по петте елемента на предварителния контрол, в него липсват такива важни въпроси като какъв е обхватът на СФУК и дали те се разпростират върху всички структури, програми, дейности и процеси така, както изисква законът, за връзката между цели и бюджети, за резултата от прилагането на СФУК, за броя на регистрираните случаи на несъответствия на стандартизираните процедури и др. „Ясно е, че при такъв несъвършен въпросник, то и Консолидираният доклад на МФ, който отразява обобщената информация и самооценката на ръководителите за постигнатото ниво на адекватност и ефективност на вътрешния контрол, ще бъде неадекватен на действителната ситуация. Всичко това, както и вече 10-годишния ни опит в разработването и прилагането на СФУК в различни организации, ни провокира да проведем едно проучване, което да бъде по-конкретно и целенасочено, за да ни покаже действителното състояние на СФУК. Решихме тази година именно адекватността и ефективността на СФУК в общините да бъде критерият, по който ще определим най-добрите от тях в годишния конкурс, провеждан за трети път под марката „Най-добра администрация“, притежание на Стопанска академия „Д. А. Ценов“, каза още проф. Борисов. Проучването е проведено на два етапа. В първия са проведени дълбочинни интервюта в периода ноември 2016 – януари 2017 г. по предварително структуриран въпросник. Интервютата са направени чрез посещения на място от студенти от специалност „Публична администрация“ в рамките на семестриалните им задачи по дисциплината „Системи за управление и контрол в публичния сектор“. На база на дълбочинните интервюта е разработена електронна анкетна карта, изпратена до всички 265 общини в страната. Броят на респондентите, попълнили анкетната карта и заявили желание за участие в конкурса, е 55. Анкетното проучване е осъществено през периода март – май 2017 г. Като цяло, изводите в доклада се базират на над 120 изследвани общински администрации, което ги прави достоверни и обосновани.", "date": "2017.06.21", "title": " Наградиха най-добрите общински администрации, прилагали системите за финансово управление и контрол"}
{"url": "https://trud.bg/%d0%be%d0%b1%d1%89%d0%b8%d0%bd%d1%81%d0%ba%d0%b0-%d0%b1%d0%b0%d0%bd%d0%ba%d0%b0-%d0%b4%d0%b0%d0%b2%d0%b0-%d0%b4%d0%be%d0%b1%d1%80%d0%be-%d0%bd%d0%b0%d1%87%d0%b0%d0%bb%d0%be-%d0%b7/", "text": "През учебната 2016/2017 г. в български висши учебни заведения са се обучавали над 243 000 студента, съгласно данни на НСИ. Всеки от тях трябва да планира средства не само за таксите за обучението, които често формират сериозна част от семейния бюджет, но и за други разходи като за наем, за издръжка и др. За да подпомогне студентите и докторантите, Общинска банка създаде специален потребителски кредит „Добро начало“.Кредитът „Добро начало“ няма ограничения за степента и формата на обучение. Кредитоискателите могат да следват в предпочитаната от тях форма на обучение (редовно, задочно, вечерно или дистанционно), както и да се обучават в степените „бакалавър“, „магистър“ или „доктор“ в съответните основни области на науката.„Създадохме кредита „Добро начало“, за да подадем ръка на студенти и докторанти да изградят своето бъдеще. Студентският живот е вълнуващ, но освен с учене, той е свързан и с много финансови ангажименти, а понякога трудности. Искаме да дадем възможност на младите да се фокусират върху образованието си, те го заслужават“, коментира Иванка Попова, заместник-председател на УС на Общинска банка.„Добро начало“ – кредитът на Общинска банка, може да се ползва не само за покриване на семестриалните такси по време на следването, но и за други разходи, свързани със студентския живот. Това включва разходи за закупуване на компютър, учебници, учебни материали, за издръжка, финансиране на студентски бригади, пътувания и други. Банката не изисква доказване на целевото изразходване на предоставените средства.Лихвата по кредита е сред най-добрите на пазара – 6.9 %, за заеми в лева и в евро. Размерът на крадита е до 10 000 лева, а срокът за издължаване до 7 години. В допълнение, Общинска банка предоставя и различни бонуси на студентите, като включен частичен гратисен период до една година и безплатна застраховка „Живот“. Подробности за атрактивните условия на новия продукт могат да бъдат намерени на сайта на Общинска банка: ", "date": "2017.06.21", "title": " Общинска банка дава „Добро начало“ за студенти и докторанти"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%b0%d0%bf%d0%b8-%d0%bb%d0%b0%d0%b7%d0%b0%d1%80-%d0%bb%d0%b0%d0%b7%d0%b0%d1%80%d0%be%d0%b2-%d0%be%d0%b1%d0%b2%d0%b8%d0%bd/", "text": "Специализирано звено „Антикорупция“ – СГП привлече като обвиняем бившия член и председател на УС на Агенция “Пътна инфраструктура“ (АПИ) – Лазар Лазаров в безстопанственост, от която са последвали значителни щети за АПИ в размер на 41 630 050 лв., като престъплението е в особено големи размери и представлява особено тежък случай. Това съобщиха от пресцентъра на Прокуратура на Република България.Досъдебното производство е образувано от прокурор от СЗ “Антикорупция“ на 17 септември 2016 г. за престъпление по служба и безстопанственост.В хода на разследването е установено, че на 1 август 2011 г. е подписан договор между италианската компания Кооперативно дружество „Чи ЕМ ЧИ ДИ Равена“ за изграждане на лот 1 „Оризово Димитровград“ от автомагистрала „Марица“. Дължината на тази отсечка е около 31 км, а срокът за изграждането е 25 месеца. Стойността на проекта е около 133 милиона без ДДС. По първоначалния договор строително – монтажните работи е трябвало да приключат през есента на 2013 г., но това не се е случило. Причина за това е, че според изпълнителя „ЧИ Ем ЧИ ДИ Равена“ през зимата на 2013 г. и пролетта на 2014 г. е имало много дъжд, сняг и т.н. „форсмажорни обстоятелства“, които са довели до преовлажняване на почвите, поради което е необходима „стабилизация“ на тези почви, преди да се изгради същинското съоръжение-пътя. Касае се за отсечка с дължина 1760 метра, не за целия участък.Поради това АПИ са обявили обществена поръчка за допълнителни строителни работи. Обществената поръчка е спечелена от „Пътища Пловдив“ АД, с което на 30 юни 2015 г. е сключен договор за допълнителни строителни работи на обект „Марица“; лот №1, Оризово –Димитровград от км 5+000 до км 36+400 с три обособени подобекта: Подобект I: Стабилизиране на теренна основа под насипите и на пластове от зона Б; Подобект II; “Укрепване на откоси на изкопи“; Подобект III: Проектиране и изграждане на съоръжения, осигуряващи преминаването на отводнителен канал, пресичащ трасето на АМ „ Марица“ при км 27+070.Според доказателствата, събрани от СЗ“Антикорупция“ – СГП в периода от 07 август 2014 г. до 30 юни 2015 г. в гр. София, в качеството си на длъжностно лице, Лазар Лазаров умишлено не положил достатъчно грижи за ръководенето и управлението на имуществото на АПИ. Лазаров не възложил да се извърши проверка дали предвидените строително-монтажни работи за подобект 1 „Стабилизиране на теренната основа под насипите и изграждане на пластове от зона „Б“ не са били вече включени в предмета на договора от 2011г., сключен между АПИ и „Чи ем Чи ди Равена“ – Италия за строителството на лот 1 на АМ Марица. Освен това не поискал от специализирана дирекция в АПИ обосновка на реалната необходимост от различните видове строително монтажни работи, предмет на обществената поръчка и разчети как е формирана прогнозната й стойност от 42 987 400 лева без ДДС на обществената поръчка. Въпреки това Лазаров сключил договора от 30 юни 2015 г. с „Пътища Пловдив“ АД за допълнителни СМР на лот 1 на АМ Марица на стойност 51 343 630, 80 лева с ДДС.От АПИ на „Пътища Пловдив“ АД е заплатена сумата 30 518 900,40 лева за строителството на подобект 1, въпреки че е следвало тези дейности да се извършат от „ЧИ ем Чи ди Равена“-Италия по договор от 01 август 2011 г. На практика договорът между АПИ и „Пътища Пловдив“ АД от 30 юни 2015 г. предвижда изпълнение на вече договорени строително монтажни работи, по които за възложителя има задължение за плащане.Сумата от 4 672 080 лева АПИ е заплатила на „Пътища Пловдив“ АД за направата на дренажни матраци на подобект 2, въпреки че направата им е била ненужна. „Пътища Пловдив“ АД са получили от АПИ и 412 070, 40 лева за изграждане на зона „А“ на участъка от км. 29+180 до 29+740 на подобект 2, въпреки че на този участък материалът е бил годен за изграждане на зона „А“.АПИ са заплатили на „Пътища Пловдив“ АД и 6 027 000 лева за доставка на материал за изграждане на зона „А“, поради несъответствие на материала от изкопа в участъка от км. 29+180 до 29+740 на подобект 2, въпреки че материалът, добит от този участък е бил годен за изграждане на зона „А“.Лазар Лазаров е с мярка за неотклонение „Подписка“. Разследването продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Бившият шеф на АПИ Лазар Лазаров обвинен за нанасяне на щети за над 41 млн. лева"}
{"url": "https://trud.bg/%d0%b1%d1%81%d0%bf-%d0%bd%d0%b0%d0%bf%d1%83%d1%81%d0%ba%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d0%ba%d0%b8%d1%8f-%d1%81%d1%8a%d0%b2%d0%b5%d1%82-%d0%bd%d0%b0/", "text": "БСП напуска председателския съвет на НС заради двойни стандарти при спазване на процедурата за внасяне на законопроекти, обяви лидерът на БСП Корнелия Нинова в декларация от името на парламентарната група.„В комисиите, в които имаме внесени законопроекти, днес внасяме подписи на 1/3 от депутатите, членове на комисията. Искаме задължителното свикване на комисии, с извънреден дневен ред, разглеждане законопроектите на „БСП за България“, категорична бе Нинова.„Заради двойните стандарти, които проявявате г-н председател, включително и днес, когато изпратихте БСП към процедура да внесе сама предложенията си в зала, знаейки, че не можем да го направим, тъй като не са изтекли сроковете, фиксирани в правилника“, обясни  Нинова и добави: „Тази процедура не важи за управляващите, влиза закон и на другия ден се гледа, ясни са двойните стандарти. Не разчитаме вече на дадена дума, защото вече многократно поставихме въпроса, беше ни давана такава и не се изпълняваше“, заяви лидерът на БСП. „Има хубава новина- на втория месец от свикването на парламента има внесени законопроекти от МС и от управляващото мнозинство. Очевидно нещо ще свършим преди да се разпуснете във ваканция, изморени от тежкия труд“.Срещу практиката  в парламента се гледат единствено и само законопроекти на управляващите остра възрази от парламентарната трибуна и депутатът от БСП Драгомир Стойнев.„На председателския съвет остро възразих срещу дневния ред на парламента. Основната причина е, че не се гледат законопроекти на опозицията. Докато не се смени тази негативна тенденция, ние нямаме място в този председателски съвет“, каза Стойнев. Според него не е нормално, когато има внесени  законопроекти – ЗИД на КСО (внесен на 10.05), Закон за изменение на Наказателния кодекс (внесен на 25.05), законопроект за изменение на Наказателно-процесуалния кодекс (внесен на 1.06), още да не са гледани в правна комисия. „В комисията по земеделие – законопроект, който е внесен на 18.05, касаещ закона за храните, още не е гледан. Считаме, че това е тенденциозно отношение към опозицията“, допълни той.По неговите думи е разбираемо желанието на управляващите да има конфронтация и сблъсък и по такива проблеми, но трябва да се уважават българските граждани. „Близо милион български граждани застанаха зад тези законодателни инициативи на „БСП за България“. Ваша е волята дали ще гласувате „за“ или „против“, но те трябва да се дебатират в пленарна зала“, подчерта Стойнев.„Остро възразяваме върху този начин на работа на българския парламент, в които се гледат единствено и само законопроекти, внесени от МС или от управляващото мнозинство“, посочи зам.-председателят на ПГ на „БСП за България“. Той даде пример, че в Комисия по земеделие и храните ще се гледа Законопроект за изменение за Закона за българската агенция за безопасност на храните, внесен на 19.06. „Докато законопроект, който ще подпомогне българските земеделски производители да се защити българското производство, българските граждани да консумират храни с високо качество, управляващите високомерно го отхвърлят. Дори не си правят труда да ги гледат в комисии“, коментира Драгомир Стойнев.", "date": "2017.06.21", "title": " БСП напуска председателския съвет на НС\t\t\t"}
{"url": "https://trud.bg/%d0%bb%d1%8a%d0%b6%d0%bb%d0%b8%d0%b2-%d1%81%d0%b8%d0%b3%d0%bd%d0%b0%d0%bb-%d0%b7%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb-%d0%b0%d0%b2%d1%82%d0%be%d0%b1/", "text": "Лъжлив сигнал за катастрофирал автобус е вдигнал на крак във вторник огнеборците във Велико Търново.Злонамереното обаждане за инцидент, възникнал на ул. „Магистрална”, е направено на тел. 112, откъдето в 17,04 ч. веднага е прехвърлено в оперативния център в старата столица. Веднага към мястото, което е изключително натоварено по това време на деня, се отправили трима пожарникари и двама началник-сектор към Регионалната служба.След направен оглед следи от пътно-транспортно произшествие не са открити.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Лъжлив сигнал за катастрофирал автобус вдигна на крак огнеборци"}
{"url": "https://trud.bg/%d0%b0%d0%ba%d1%82%d1%8c%d0%be%d1%80%d1%8a%d1%82-%d0%b4%d0%b0%d0%bd%d0%b8%d1%8a%d0%bb-%d0%b4%d0%b5%d0%b9-%d0%bb%d1%8e%d0%b8%d1%81-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0-%d0%ba/", "text": "Носителят на три награди Оскар Сър Даниъл Дей-Люис обяви, че слага край на актьорската си кариера, предава Би Би Си.В изявление на представител на известния актьор се споменава, че 60-годишният Дей-Люис “лично“ е стигнал до решението “да не продължава с работата си като актьор“, като други подробности няма да се правят обществено достояние.През годините Дей-Люис участва в редица филми, като най-запомнящи са представянията му в Последният мохикан (1992 г.), В името на Отца (1993 г.), Бандите на Ню Йорк (2002 г.), Боксьорът (1997 г.), Левият ми крак (1989 г.), Ще се лее кръв (2007 г.) и Линкълн (2012 г.). За последните три от гореизброинети филми той печели респективно своите три почетни статуетки.Дей-Люис е посветен в рицарство през 2014 г., като по негови думи оказаната му чест го е оставила “удивлен и очарован“.През 2018 г. актьорът за последен път ще се появи на големия екран, в филма на Пол Томас Андерсън Phantom Thread. ", "date": "2017.06.21", "title": " Актьорът Даниъл Дей-Люис прекратява кариерата си"}
{"url": "https://trud.bg/%d1%81-%d0%bf%d1%80%d0%be%d1%82%d0%b5%d1%81%d1%82%d0%b8-%d0%bf%d0%bb%d0%b0%d1%88%d0%b0%d1%82-%d0%bc%d0%b8%d0%bd%d1%8c%d0%be%d1%80%d0%b8%d1%82%d0%b5-%d0%b0%d0%ba%d0%be-%d0%b4%d1%8a%d1%80%d0%b6%d0%b0/", "text": "Миньорите заплашват с протести, ако държавата не се противопостави на новите европейски правила за тецовете на въглища, които според тях застрашават енергийната система на България, съобщи .КНСБ и КТ „Подкрепа“ настояват правителството да се включи в оспорването на процедурата.От позицията на България до момента става ясно, че страната ни разчита на отсрочка за тецовете на въглища у нас след като Брюксел прие по-строгите правила за чистотата на въздуха.Въпреки че Еврокомисията отрече слуховете за затваряне на централи и поскъпване на тока с 30-40 на сто у нас, от бранша предупреждават, че това е въпрос на време.Повече от 40% от електроенергията в България идва именно от тецовете на въглища. Нито една от тези централи не покрива по-строгите изисквания за опазване на въздуха.Ако не получат отсрочка, тецовете разполагат с 4 години, за да инвестират в по-чисто производство, а това, според бранша ще доведе до инвестиции за милиони и поскъпване на тока, който произвеждат с около 30 на сто.Според екозащитници обаче за част от централите у нас не се налагат сериозни инвестиции, а твърде остарелите трябва да бъдат изведени плавно от експлоатация.КНСБ и КТ“Подкрепа“ настояват за среща с премиера в най-кратки срокове и заплашват със стачка на миньорите, ако България не заеме твърда позиция за защита на въглищната индустрия у нас.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " С протести плашат миньорите, ако държавата не защити тецовете на въглища"}
{"url": "https://trud.bg/%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0%d1%82%d0%b0-%d0%bf%d0%b5%d0%bd%d1%81%d0%b8%d1%8f-%d1%81%d1%82%d0%b0%d0%b2%d0%b0-180-%d0%bb%d0%b5%d0%b2%d0%b0-%d0%be%d1%82-1-%d1%8e%d0%bb%d0%b8/", "text": "Депутатите решиха на първо четене минималната пенсия да стане 180 лева от 1 юли, а от 1 октомври да скочи на 200 лева. Това предвижда Законопроекта за изменение на Закона за бюджета на държавното обществено осигуряване. Промените бяха приети единодушно с 187 гласа „за“. Законопроектът е внесен от Министерски съвет, а в мотивите му се посочва, че с цел подобряване адекватността на пенсиите за трудова дейност е необходимо да се определи по-висок минимален размер на пенсията за осигурителен стаж и възраст. Това може да се постигне именно чрез приемане на предложената със законопроекта промяна в чл. 10 от ЗБДОО за 2017 г., с която се предвижда минималният размер на пенсията за осигурителен стаж и възраст да стане 180 лв. от 1 юли 2017 г. и 200 лв. от 1 октомври 2017 г. Увеличението на минималната пенсия за осигурителен стаж и възраст от 161,38 лв. на 180,00 лв. представлява увеличение с 11,5%, а увеличението от 180,00 лв. на 200,00 лв. от 1 октомври 2017 г. представлява увеличение с 11,1%. В резултат от предложената промяна със същите проценти ще се повишат минималните размери и на останалите пенсии за трудова дейност, които се определят в процент от пенсията за осигурителен стаж и възраст: пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии. Според направените разчети всички пенсии, които след преизчисляването от 1 юли с тежест 1,126 за всяка година осигурителен стаж ще останат с размери под 180 лв. или под минималния размер на пенсията за съответния вид, ще бъдат приравнени на новия минимален размер. В резултат на увеличението на минималната пенсия за осигурителен стаж и възраст на 180,00 лв. броят на пенсиите в минимален размер ще се увеличи от 547 300 на около 668 000, или около 31,5% от пенсионерите за трудова дейност ще бъдат с минимални пенсии. Необходимите допълнителни средства за изплащането на новите минимални размери са в размер 8,8 млн. лв. месечно. Необходимите допълнителни средства за увеличението на минималната пенсия за осигурителен стаж и възраст от 180 лв. на 200 лв. са в размер 14,7 млн. лв. месечно. За 2018 г. необходимите средства са около 280 млн. лв.", "date": "2017.06.21", "title": " Минималната пенсия  става 180 лева от 1 юли, а от 1 октомври – 200 лева\t\t\t"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%b8%d1%81%d0%ba%d0%b0%d0%bc%d0%b5-%d0%b4%d0%b0-%d1%81%d0%bf%d1%80%d0%b5%d0%bc-%d1%80%d0%b0%d0%b7%d1%80%d1%83%d1%85%d0%b0%d1%82%d0%b0/", "text": "„Прехвърлянето на собствеността на Дом паметник „Бузлуджа” е доста сериозно предизвикателство. Ние решихме да предприемем тази стъпка, защото искаме да спрем разрухата на този паметник” .Това заяви народният представител от „БСП за България” Крум Зарков по . Той припомни, че през 2011 г. е имало предложение левицата да го вземе, което е било ясен знак, че държавата, правителството,  Министерство на културата не са имали желание да се занимават с този паметник.„Впечатляващ за мен бе интересът към паметника и броят на проектите от България и чужбина за неговата реставрация. Някои от проектите са спечелили и международни награди”, обясни той. Зарков подчерта, че БСП има идея да организира и мащабна дарителска кампания. „Мисля, че в кампанията ще участват не само социалисти, а всички, които искат България да има културно наследство”, каза накрая Крум Зарков.", "date": "2017.06.21", "title": " Крум Зарков: Искаме да спрем разрухата на „Бузлуджа”\t\t\t"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b8%d1%8f%d1%82-%d0%ba%d1%80%d0%b0%d0%bb-%d0%bd%d0%b0%d0%b7%d0%bd%d0%b0%d1%87%d0%b8-%d0%bd%d0%be%d0%b2-%d0%bf%d1%80%d0%b5%d1%81%d1%82%d0%be%d0%bb/", "text": "Кралят на Саудитска Арабия Салман бин Абдел-Азиз ал Сауд смени своя първи наследник на трона. Определеният досега принц Мохамед бин Наиф ще бъде освободен от поста си на вицепремиер и министър на вътрешните работи. Първи престолонаследник вече е 31-годишният принц Мохамед бин Салман, който е и министър на отбраната на страната.Рокадата беше оповестена с кралски декрет, цитиран от държавната информационна агенция.Промяната дава на принц Мохамед повече власт, с която той да работи по приоритета си за намаляване на икономическата зависимост от петрола, отбелязва агенция „Блумбърг“. Сред мерките се предвижда продажба на дял от държавния петролен гигант „Сауди Арамко“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Саудитският крал назначи нов престолонаследник"}
{"url": "https://trud.bg/%d0%bc%d0%b5%d1%82%d1%80%d0%be%d0%bb%d0%be%d0%b3%d0%b8%d1%87%d0%bd%d0%b0%d1%82%d0%b0-%d0%b0%d0%b3%d0%b5%d0%bd%d1%86%d0%b8%d1%8f-%d1%81%d1%82%d0%b0%d1%80%d1%82%d0%b8%d1%80%d0%b0-%d0%b8%d0%b7%d0%b2/", "text": "Държавната агенция за метрологичен и технически надзор (ДАМТН) започва проверка на популярните антистерс играчки наречени „фиджет спинър”, съобщават от агенцията.Тъй като са играчки трябва да отговарят и на изискванията на Наредбата за съществени изисквания и оценяване съответствието на играчките.Проверката е инициирана от ДАМТН като в нейния ход ще се следи за законосъобразното пускане на продуктите на пазара. Проведени изследвания в трети страни показват, че в някои случаи моделите съдържат наднормено количество олово и живак. Затова в хода на инспекциите ще бъдат взети продукти, които ще бъдат подложени на допълнителни изпитвания.Фиджет спинерът, хенд спинерът или просто спинерът е най-новият популярен продукт, който се разпространява много бързо сред децата и у нас. Основната му употреба е да помага на деца със синдром на дефицит и на деца, страдащи от аутизъм, но той все повече се разпространява и като играчка.Тази категория продукти попадат в обхвата на Наредбата за съществените изисквания и оценяване съответствието на играчките (НСИОСИ).Изключително важно e да се знае, че съществува опасност от нараняване на откритите части на тялото при игра. Продуктът изисква добра координация и не е е подходящ за деца под 36 месеца.Някои модели имат електрическа функция, захранвана с батерии тип бутон или R1, които не трябва да са достъпни без инструмент или с две независими движения. Някой от играчките съдържат олово и живак, в материала от който са изработени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Метрологичната агенция стартира извънредна проверка на фиджет спинърите"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-12-%d0%bc%d0%b5%d1%82%d1%80%d0%be%d0%b2-%d0%ba%d1%80%d1%8a%d1%81%d1%82-%d0%bd%d0%b0-%d1%80%d0%b5%d0%ba%d0%b0-%d0%b4%d1%83%d0%bd%d0%b0%d0%b2-%d0%bf%d1%80%d0%b8/", "text": "Общественици от Силистра са решени да издигнат 12-метров кръст на  бряга на река Дунав, който да се вижда от корабите по реката. Идеята е подкрепена от кметската управа, защото така ще  се подчертае ролята на града още от раннохристиянските времена.„Това е един от най-християнските градове не само в България, но и в Европа”, заяви археологът проф. Георги Атанасов. Кръстът ще бъде издигнат на най-високото място на брега. Той ще се въздига 12 метра високо, защото раннохристиянските светци-мъченици на Дуросторум са били 12. Имало обосновани предположения, че един от тях е свети Емилиян Доростолски, получил мъченическа смърт точно на това место, добави археологът.Хората от Силистра подкрепят инициативата. Предстои местният общински съвет да реши за реализацията. Предварителните разчети сочат, че издигането му ще струва около 150 хиляди лева.", "date": "2017.06.21", "title": " Вдигат 12 метров кръст на брега на  Дунав при Силистра"}
{"url": "https://trud.bg/%d0%bc%d0%be%d1%82%d0%be%d1%80%d0%b8%d1%81%d1%82-%d0%b7%d0%b0%d0%b3%d0%b8%d0%bd%d0%b0-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%be%d1%82-%d0%b0%d0%b2%d1%82%d0%be%d0%bc%d0%be%d0%b1%d0%b8/", "text": "Моторист загина, след като беше ударен от лек автомобил на кръстовището на бул. ”Тодор Александров” и ул.”Одрин” в столицата, предаде Би Ти Ви.Заради инцидента беше променено движението на автобусна линия №60 – от бул. “Тодор Александров“, бул. “Инж. Иван Иванов“, бул. “Ал. Стамболийски“, ул. “Одрин“ в посока „Овча купел“.Очаквайте подробности!", "date": "2017.06.21", "title": " Моторист загина след удар от автомобил в София"}
{"url": "https://trud.bg/%d0%b3%d0%bd%d1%8f%d0%b2-%d0%b2-%d1%81%d0%ba%d0%be%d0%bf%d0%b8%d0%b5-%d0%be%d0%b1%d0%b2%d0%b8%d0%bd%d1%8f%d0%b2%d0%b0%d1%82-%d0%b7%d0%b0%d0%b5%d0%b2-%d1%87%d0%b5-%d0%bf%d1%80%d0%b5%d0%b4%d0%b0%d0%bb/", "text": "„Зоран Заев предаде на българите най-големия македонски празник Илинден!“ Под това заглавие електронното издание „Република“, близко да ръководството на опозиционната ВМРО-ДПМНЕ, коментира посещението на македонския премиер в София и демонстрира, че държавната администрация в Скопие, въпреки смяната на правителството, продължава да работи в интерес на партията на Никола Груевски.„Република“ припомня последователността на българската позиция за съвместното отбелязване на общите дати от историята, както и отговора на президента Росен Плевнелиев, който върна предложението на македонския му колега Георги Иванов като към Деня на победата над фашизма добави Илинден и Гоце Делчев. Според „Република“ България има интерес от съвместното отбелязване на годишнини от историята, представяйки ги като общи, в контекста на цялостната си политика спрямо Македония, която поставя под въпрос съществуването на т.нар. македонска нация.В подкрепа на тази теза изданието цитира изявление на българския посланик в ЕС Димитър Цанчев, който пред германски медии е заявил, че „македонската нация е създадена след 1944 г. със сталинистки методи“, но това „не може да изкорени българското минало от общата памет“.„Република“ пише, че анализите показват, че официална София стои зад всяка дума на посланик Цанчев, за който „Македония е географска област, която се разпростира на територията на три държави, затова употребата на това географско понятие като име на новосъздадена държава е обременено с политическа чувствителност сред съседите, където определението македонец означава принадлежност към тази географска област, а не някаква национална идентичност. По тази причина това понятие не може да се използва като факт за съществуването на македонци като малцинство в България.“Според изданието мнението на посланика изцяло кореспондира с казаното от президента Плевнелиев, че „Македония трябва да влезе в Европа, но не и македонизма, който като идеология е не само антибългарска, но и антидемократична“.Като контрапункт „Република“ посочва мнението на доскорошния министър на вътрешните работи на Македония Никола Поповски, който смята „че договорът за добросъседство не е необходим, защото добрите отношения не се градят и гарантират на хартия, а с конкретни действия“.В заключение изданието смята, че „премиерът Заев е длъжен да отговори в какво качество Борисов ще пристигне на Мечи камък – дали като гостенин и приятел на македонската нация или като политик, който ще натрапва „българското минало на колективната ни памет“. Изданието продължава със задълженията, като смята, че след завръщането си от София „Заев и неговата делегация трябва да обявят пред целия македонски народ пълния текст на Договора за добросъседство и какво от него е приемливо и дали от хората се крият подробности, както в случая с Тиранската платформа“.", "date": "2017.06.21", "title": " Гняв в Скопие: Обвиняват Заев, че предал на българите „най-македонския празник“"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b4%d0%b0-%d0%bf%d0%bb%d0%b0%d1%82%d0%b8-%d0%b1%d0%bb%d0%b8%d0%b7%d0%be-100/", "text": "Прокуратурата трябва да плати близо 100 000 лева  на данъчната служителка от НАП-Варна, която беше арестувана и обвинена в престъпление по служба, но по-късно досъдебното производство беше прекратено, съобщи . Марияна Димитрова и колегите й Бехтие Османова и Мирослав Нонев бяха задържани на 12 март 2013 г. Тогава от държавното обвинение обявиха, че при разследването срещу тях са събрани доказателства за 22 нарушения, представляващи търговия с влияние и пране на пари.Данъчните инспектори прекараха 72 часа зад решетките, след което бяха пуснати под различни гаранции – от 5000 до 10 000 лв.След шумната акция те бяха отстранени от работа, като от НАП-Варна заявиха, че срещу Димитрова и Османова е текла проверка от инспектората на Министерството на финансите заради високия им стандарт на живот. Бехтие Османова се оказа тотомилионер, като представи протокол от Българския спортен тотализатор за спечелен джакпот от 7 млн. лв. в Кубрат, където е работила преди преместването си във Варна.При ареста си Марияна Димитрова е била с над 16-годишен стаж в агенцията и е заемала длъжността главен инспектор по приходите в отдела за ревизии. В системата на данъчната администрация се е ползвала с добро име и професионален авторитет.", "date": "2017.06.21", "title": " Осъдиха прокуратурата да плати близо 100 000 лева на данъчна служителка за 72 часа арест"}
{"url": "https://trud.bg/%d0%bc%d1%8a%d1%80%d1%82%d0%b2%d0%b8%d1%8f%d1%82-%d0%b0%d1%82%d0%b5%d0%bd%d1%82%d0%b0%d1%82%d0%be%d1%80-%d0%be%d1%82-%d0%b1%d1%80%d1%8e%d0%ba%d1%81%d0%b5%d0%bb-%d0%bb%d0%b5%d0%b6%d0%b0%d0%bb/", "text": "„Тялото на нападателя, който се опита да се  и бе прострелян от войниците на централната гара в Брюксел, е оставено в течение на часове да лежи на земята, а лекарите не са можели да го приближат от страх, че експлозивите, закачени по него ще избухнат“, пише .Терористът е починал от раните си. Обектът остава затворен в сряда сутринта, докато следователи разследват инцидента, сочат белгийските медии.Изстрели бяха чути скоро след 20:00 часа във вторник, докато полицейски служители и войници се завтекоха на място да неутрализират нарушителя, който е „заплашвал пътниците“.Свидетели съобщават, че мъжът е крещял ислямистки призиви в подземната част на станцията, все още пълна с пътници, завръщащи се след работен ден и е предизвикал един или два малки взрива.Властите разкриха, че мъжът е на 37 години, от добре познатият мюсюлмански квартал „Моленбек“, но самоличността му все още не се разкрива. Въпреки, че няма пострадали, над гарата е наблюдаван пушек.Полицията е спряла железопътния транспорт, евакуирала е мястото и е отцепила околните улици. Министър-председателят Шарл Мишел се е консултирал със съветниците си по национална сигурност и е решил да не вдига равнището на терористична заплаха над настоящото второ. Той изрази благодарности на силите за сигурност и за персонала на железниците за техния професионализъм и смелост.Междувременно брюкселската прокуратура съобщи, че бомбата, открита у обезвредения миналата нощ нападател на централната гара в Брюксел, е съдържала гвоздеи и газова бутилка, за да може да причини колкото се може повече щети, предаде AFP.„В подготвената от обезвреденото лице бомба, бяха открити гвоздеи, както и газова бутилка“, съобщава прессекретарят на белгийската прокуратура Ерик Ван дер Сипт.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Мъртвият атентатор от Брюксел лежал с часове на земята\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%82%d0%be%d0%bf-%d0%bc%d0%be%d1%88%d0%b5%d0%bd%d0%b8%d0%ba-%d1%81-25-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%b8%d0%b7%d0%bc%d0%b0/", "text": "Криминалисти от Велико Търново заловиха топ измамник, който „ужилил“ съдържатели на автообекти с обещания за доставка на евтино гориво.Сладкодумният изпечен мошеник е осъждан 25 пъти и е търкал наровете по  затворите близо 15 г. 61-годишният Злати Христов от Добрич е превърнал престъпната дейност в свой занаят, с който препечелва лесни пари от 1990 г.Ловкият мошеник направил три „удара” във Велико Търново за времето от февруари до май. Гастрольорът пристигнал в старата столица в началото на февруари и набелязъл подходящи обекти. Това били автокъща, платен паркинг и автосервиз. От съдържателите той успял да измъкне общо 2160 лв срещу обещание за доставка на бензин и дизел по 1,20-1,30 лева за литър.„Сладкодумният мъж е българин и се появявал добре облечен. Вдъхвал доверие, защото е природно интелигентен и бързо завързвал контакт. Представял се е за шофьор на бензиновоз. Казвал на собствениците на обектите и на работниците, че е оставил камиона на изхода на града и че има излъшък от гориво, което може да пласира на изгодна цена. За да звучи убедително, Злати Христов представял пред „клиентите” реални факти и дори им заявявал, че за покупката ще им издаде фактура”, обясняват разследващи от старата столица.Така потърпевшите бързо давали парите на юнашко доверие. От тримата пострадали Христов прибрал сътветно 400 лева, 720 лева и 1040 лева. Единият от тях се озовал с 20 празни туби на посочена от мнимия шофьор бензиностанция, където разбрал, че е измамен. Другият потърпевш пък така се зарадвал на изгодната сделка, че нямал достатъчно пари, взел на заем от свой приятел като си правел сметката да купи гориво по 1,20 лв и да го препродаде по 1,60 лв и да реализира чиста печалба. В крайна сметка обаче харизал 1040 лв и се оказал излъган и затънал в дълг.Злати Христов подбирал „клиентите си” да са в покрайнините на града, за да може бързо да изчезне и да няма много камери за видеонаблюдение, които да го засекат. Извършителят се движел с лек автомобил, който не бил на негово име. Освен това придвидливо правел измамите в един и същ град през месец. След всеки „удар” във Велико Търново, отпрашвал към Габрово.След като заваляли жалби от потърпевши в полицията, криминалистите започнали разследване и бързо стигнали до измамника, който се отличава със свой характерен стил и почерк. Освен това единият от пострадалите го разпознал на записите от камера на магазин.Злати Христов бил задържан във вторник и му е назначен служебен адвокат. Прокуратурата е постановила да остане в ареста за 72 часа като ще се иска от съда постоянна мярка „задържане под стража”. Оказало се, че Злати Христов е с две висящи дела в Търговище и Стара Загора. Всичките му присъди през годините са за едно и също престъпление и само една е за лъжесвидетелстване.61-годишният мъж е направил пълни самопризнания, но не е върнал нито стотинка от присвоените суми. Той е семеен и има син и дъщеря. В Областната дирекция на МВР във Велико Търново била призована за показания и жена му, която заявила: „Постоянно ме викат на разпити из цяла България заради него. От 100 г само с това се занимава. Вкарайте го в затвора, че да се оттърва от него”.Преди два дни полицаи от Велико Търново са спипали и друг измамник, който завлякъл старица с 1000 лв с обещание да и постави блиндирана врата и алармена система на жилището. За услугата бабата изтеглила пари от банката и ги харизала на мошеника, който веднага изчезнал с пачката.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Спипаха топ мошеник с 25 присъди за измами с евтино гориво"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%ba%d0%b8%d1%80%d0%b8%d0%bb-%d0%b8-%d0%bc%d0%b5%d1%82%d0%be%d0%b4%d0%b8/", "text": "Кирил и Методий са гордост за целия регион, трябва да оставим историята на историците, а не на политиците. Това коментира премиерът на Македония Зоран Заев по време на среща с български журналисти, предаде.По думите му в учебниците, в които е учил, е пишело за Солунските братя, които са имали мисии из целия регион. „Политиците не трябва много да се занимават с история. За нас Кирил и Методий са славянските просветители и това е факт, който 100 пъти повече ни свързва, отколкото ни разделя. Знам за мисията им, учил съм за мисията им в Охрид, България, Русия и изобщо навсякъде, където присъства славянската писменост и това е нещо, което само може да ни сприятели и сплоти, но не може да ни отдалечи”, каза той.По време на брифинга Заев посочи, че историята ни е обща и да оставим различията назад.Попитан чий цар е цар Самуил, той заяви, че вероятно дебатът за това ще е вечен, но подчерта, че за него е по-важно в региона да има разбирателство и хората да живеят заедно. „Това обаче е нашата обща европейска история. Искаме да гледаме напред и когато се връщаме към историята нека я използваме за сближаване, а не за разделяне”, категоричен беше той.На въпрос за албанския език в Македония премиерът отговори, че в страната никой не е спрян да говори езика си, но не отговори дали ще бъде признат като официален.Премиерът изрази надеждата си за инвестиции от България и в най-кратки срокове български компании да отидат с желанието да правят бизнес в Македония. Той добави, че очаква търговията между България и Македония да нарасне до обем от 1 млрд. долара, като в момента е 600 млн. долара.Посещението на Заев у нас продължава днес със среща с ръководството на БСП „Позитано” 20.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Премиерът на Македония: Кирил и Методий са гордост за целия регион"}
{"url": "https://trud.bg/%d0%bf%d1%8a%d1%82%d0%bd%d0%b8%d1%87%d0%ba%d0%b8-%d0%b2-%d0%b0%d0%b2%d1%82%d0%be%d0%b1%d1%83%d1%81-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d1%80%d1%8f%d0%b7/", "text": "Две жени са пострадали при пътен инцидент в градския транспорт във Велико Търново.Инцидентът станал около 9 часа във вторник в рейс по линия №10 с водач Н.М. В злополучната сутрин 56-годишният шофьор забил рязко спирачки  поради възникнала рискова ситуация на пътя.Д.Б. на 61 години от Горна Оряховица и В.Т. на 69 години от София, които били  правостоящи в автобуса, загубили равновесие и паднали при внезапното спиране.  Двете жени са откарани в Спешна помощ с комоцио. Настанени са за наблюдение в областната болница във Велико Търново и са без опасност за живота.Произшествието е обработено по административен ред.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Пътнички в автобус пострадали при рязко спиране"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%b0%d1%82%d0%b0%d0%bd%d0%b0%d1%81-%d1%81%d0%ba%d0%b0%d1%82%d0%be%d0%b2-%d0%bf%d0%be%d0%ba%d0%be%d1%80%d0%b8-%d0%b2%d1%80%d1%8a%d1%85/", "text": "Алпинистът веган Атанас Скатов стана първият българин изкачил най-високите върхове на седемте континента на планетата.Само броени дни след като се завърна от успешната си експедиция в Хималаите на 20 юни в 16.00 ч., местно време, д-р Атанас Скатов стъпи на най-високия връх на Северна Америка – връх Денали/Маккинли (Аляска, 6197 м), сподели новината самият Скатов в профила си във фейсбук.С това си постижение той постави няколко рекорда:Става първия българин успял да завърши проекта “ СЕДЕМ ВЪРХА „за изкачване на най-високите върхове на седемте континента на планетата Първия веган в света постигнал тази цел-“ СЕДЕМ ВЪРХА ВЕГАН“ Само в рамките на 34 дни той успя да изкачи 3 върха на 2 континента- два осемхилядника -вр. Лхотце ( 8516м) на 16.05; вр. Еверест ( 8848м) на 22.05 и един континентален първенец -вр. Денали ( 6197м)Проекта за изкачване на короната от най-високите върхове на седемте континента алпиниста започва през 2013 г с изкачването на 2 от тях -Вр. Килиманджаро ( Африка) и вр. Елбрус ( Европа) .Последваха нови 4 върха -вр. Аконкагуа( Северна Америка), вр. Еверест( Азия), вр.Карстенц-Пирамид (Австралия и Нова Зеландния) и вр.Винсън масив( Антарктида) през 2014г.Изкачването на вр. Денали беше последния връх в колекцията континентални първенци на Скатов. През 2015г. неговия опит за достигане на върха беше осуетен от фирмата -организатор и той не беше допуснат дори да започне изкачването. Тази година той се отправи към върха сам, без да е част от организирана експедиция. Изкачването започнало на 11.06 продължи 10 дни с преодоляването на 6 височинни лагера и 4000м. положителна денивелация. Климатичните условия не са позволили на алпиниста -веган да достигне върха на 16.06 ,както е било планирано ,и му се е наложило да остане в последния височинен лагер 6 дни. В следобедните часове на 20.06 ( местно време)той успя да достигне върха и в момента вече се придвижи към последен височинен лагер.С изкачването на последния връх Денали Атанас Скатов става първия българин в историята на българския алпинизъм успял да преодолее това предизвикателство.“ Чувствам се отлично и съм много щастлив, че успях да завърша този толкова важен за мен проект . Целта ми беше да го направя веднага след Хималаите, за да се възползвам от климатизацията си там . Уморен съм, но и доволен , от това да бъда първият българин стъпил на най-високите континентални първенци на света“-сподели Скатов по сателитния си телефон минути след изкачването на върха.Първия човек в света ,преодолял всички седем върха в тази класация е американеца Ричард Бас, завършвайки ги през 1985г. До 2012 г още около 350 човека са успели да ги изкачат и оттогава до сега няма точна статистика за техния брой.Проекта за „Изкачването на седемте континентални върха на планетата без консумация на животинска храна “ цели да покаже на хората, че е възможно и с намалено количество на животински храни ,човек да е в състояние да води здравословен начин на живот, с което би помогнал за опазването на нашата планета от замърсяване.Сега пред Скатов стои следващото предизвикателство – завършването на проекта му за “ Изкачване на 14-те осемхилядника на планетата без консумация на животинска храна“, като до момента за период от 3 години е преодолял 5 от тях – вр. Еверест ( 2 пъти по северния и южния ръб),вр. Аннапурна, вр. Макалу,вр. Манаслу и вр.Лхотце.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Алпинистът Атанас Скатов покори връх Денали в Аляска"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%89%d0%b5-%d0%bd%d0%b0%d1%81%d1%82%d0%be%d1%8f%d0%b2%d0%b0%d0%bc%d0%b5-%d0%b7%d0%b0%d0%bf%d0%b0%d0%b4%d0%bd%d0%b8%d1%82%d0%b5-%d0%b1%d0%b0%d0%bb%d0%ba%d0%b0/", "text": " Изключително съм щастлива, че бяхме домакин на срещата с г-н Зоран Заев и неговия екип. Имаме и с него и партията му дългогодишни,  не само партийни, но и приятелски отношения, заяви лидерът на БСП Корнелия Нинова.Днес обсъдихме няколко теми. Направихме му конкретни предложения и мисля, че може и да кажем конкретни решения. Поздравих г-н Зоран Заев за избора му и изразих увереност, че той и екипът му ще се справят успешно с предизвикателствата, пред които се изправят. Подкрепяме техните усилия за членство в ЕС и НАТО на Република Македония и приветстваме това, което правят за задълбочаване на двустранните отношения със съседните държави.Направихме две конкретни предложения за задълбочаване на нашите взаимоотношения и тяхното развитие. Първо, един път всяка година, между нашата и неговата партия да правим срещи в разширени състави, в които да участват народни представители и кметове от двете страни, да поканим нашите евродепутати, да се включат нашите партийни структури и на тях да обсъждаме не само европейски въпроси, но и теми, които са изгодни и за България, и за Република Македония.Ние имаме трансгранично сътрудничество между общини, в които имаме кметове на БСП и техни кметове- и да задълбочим това сътрудничество, и да си разменяме домакинството- един път да е в София, един път при тях. Мисля, че получихме и разбиране, и съгласие. Второто, което предлагаме, днес ще го кажа за първи път пред вас, имаме една идея – инициатива, през септември да бъдем домакини на една Балканска конференция, на която да поканим лидерите на партиите от нашето семейство, и тези които са премиери, и тези които не са, но да бъде лидерска среща.На нея да обсъдим Западните Балкани като приоритет на председателството на България на Съвета на ЕС. Ще излезем с конкретни предложения и решения, като поех ангажимент да ги представим на българското правителство и да настояваме Западните Балкани да са приоритет на председателството на България с всички отворени теми и нерешени въпроси, на които на една такава конференция ще търсим общи решения.Разговаряхме и за задълбочаване на културното сътрудничество, чрез размяна на екипи от интелектуалци, художници, писатели, задълбочаване на трансграничното сътрудничество и стъпване на едно дългогодишно приятелство между нашите две страни, с много голямо желание да го задълбочаваме и развиваме. Бях щастлива да чуя, че г-н Заев се чувства в тази сграда, като у дома си и сред приятели. Така че, още веднъж- добре дошли и ви желая успех, вярвам, че това, което сте започнали, ще го довършите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Нинова: Основната тема на председателството ни на Съвета на Европа да е Западните Балкани"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81%d1%8a%d0%b2%d0%b5%d1%82-4/", "text": "Вицепремиерът по правосъдната реформа е определен за национален координатор по антикорупционни политикиПравителството определи вицепремиера по правосъдната реформа и министър на външните работи за национален координатор по антикорупционни политики. Това стана с промяна в решението от 2015 г., с което е одобрена Националната стратегия за превенция и противодействие на корупцията в Република България (2015-2020). Изменението се налага във връзка с новата структура на Министерския съвет, приета с решение на Народното събрание от 4 май т. г.Лидия Нейчева е новият председател на Комисията по прозрачност по Закона за лекарствените продукти в хуманната медицинаПравителството определи заместник-министъра на здравеопазването Лидия Нейчева за председател на Комисията по прозрачност по Закона за лекарствените продукти в хуманната медицина. Тя ще замени на поста досегашния председател Атанас Кундурджиев. На мястото на Стоян Гайдажиев, като представител от страна на Министерството на труда и социалната политика в Комисията влиза Надежда Петкова. Тя е магистър по финанси, кредит и социално дело от Стопанската академия „Д. А. Ценов“ в гр. Свищов. От 2008 г. заема длъжността главен експерт в дирекция „Политика за хората с увреждания, равни възможности и социални помощи“ в МТСП.Български и италиански изтребители ще изпълняват съвместно задачи по охрана на въздушното пространствоМинистерският съвет разреши съвместното изпълнение на задачи по усилване на охраната на въздушното пространство на страната ни от военновъздушните сили на България и на Италия. Мисията е в изпълнение на мерките по гарантиране на сигурността на страните-членки по източния фланг на НАТО и ще се изпълнява по плановете и процедурите на Интегрираната система на Алианса за противовъздушна и противоракетна отбрана (NATINAMDS). За съвместното изпълнение на задачите по усилване на въздушната охрана (Air Policing) ВВС на Италия ще дислоцират в периода юли-ноември 2017 г. в авиобаза Граф Игнатиево четири самолета „Eurofighter Typhoon“ и до 110 души персонал. Изпълнението на задачите ще се извършва в периода 15 юли – 15 октомври. Италианските дежурни самолети ще изпълняват задачи по зона за дежурство във въздуха, прехват, визуално опознаване и съпровождане. Българските ВВС ще продължат да изпълняват националните си ангажименти по носене на дежурство в Интегрираната система на НАТО за противовъздушна и противоракетна отбрана. Всяка една от страните ще поеме разходите за собствените сили и средства, участващи в дейностите по усилване на въздушната охрана. Охраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от Алианса.Социалната пенсия за старост става 120,98 лв. от 1 юлиПравителството определи нов размер на социалната пенсия за старост. От 1 юли тя ще нарасне от 118,14 лв. на 120,98 лв. Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост.София получава терен за изграждане на парк в ж.к. „Младост”Правителството прехвърли безвъзмездно на Столична община имот – частна държавна собственост. Теренът с площ 17 дка се намира в ж. к. „Младост 3” и ще бъде използван за изграждане на парк за отдих, спорт и развлечения. Прието беше и решение за намаляване на капитала на „Национална спортна база” ЕАД чрез обезсилване на акции на стойност, съответстваща на стойността на правото на собственост върху имот от 16,6 дка в столичния район „Красно село”. Теренът е в района на конната база в местността „Славия” и ще бъде прехвърлен безвъзмездно на Столична община за изграждане на ново метродепо и разширение на гараж „Земляне”. Депото е включено като самостоятелен подобект при строителството на третата метролиния в София. То попада в една и съща територия, използвана досега от автобусния гараж на градския транспорт. Две държавни институции получиха имоти за изпълнение на функциите си. За нуждите на териториалната дирекция на НАП – Велико Търново, офис Монтана, е предоставен офис в административната сграда на пл. „Жеравица” №3 в града. Държавната агенция за метрология и технически надзор ще ползва част от първия етаж в сградата на ул. „Свобода” №1 в Благоевград. С решение на правителството статутът на имот, предоставен за безвъзмездно управление на Изпълнителна агенция „Морска администрация“ и на Русенския университет „Ангел Кънчев“, се променя от частна държавна на публична държавна собственост. Имотът се намира в Русе, като предоставените на двете ведомства самостоятелни обекти в него се използват изцяло за изпълнение на техните функции. Поради отпаднала нужда, от ИА „Главна инспекция по труда” беше отнето правото на управление върху имот – публична държавна собственост. Помещението на бул. „Славянски” №30 в Шумен преминава в управление на областния управител на Шумен.През юли в България ще се проведе многонационалното учение „Saber Guardian 2017”Правителството разреши преминаването през и пребиваването на територията на България с невоенен характер на съюзнически и чужди въоръжени сили във връзка с провеждането на многонационалното учение с висока видимост „Saber Guardian 2017”. Учението се провежда на териториите на България, Румъния и Унгария в изпълнение на засилените мерки за гарантиране на сигурността в Черноморския регион. То включва поредица от учения с участието на сили и средства от държави-членки и партньори на НАТО. Като част от него в периода 23 юни – 28 юли 2017 г. в България ще се проведат серия от учения с участието на военнослужещи, щабове и военни формирования на България, САЩ, Грузия, Украйна, Словения, Румъния, Сърбия, Унгария, Литва, Полша, Гърция, Република Македония, Канада, Италия и Португалия – общо до 6000 души, до 1200 единици сухопътна техника и въоръжение и до 80 въздухоплавателни средства. Многонационалното учение „Saber Guardian 2017” се провежда в изпълнение на междуправителственото българо-американско споразумение за сътрудничество в областта на отбраната и на Плана за подготовка на Щаба на отбраната, Българската армия и структурите на пряко подчинение на министъра на отбраната през 2017 г. Общото планиране се извършва под ръководството на командващия на Сухопътните войски на Силите на САЩ в Европа съвместно със страните домакини на учението. Ръководството и контрола на всички многонационални учения, провеждани като свързани с учението с висока видимост „Saber Guardian 2017”, се осъществяват от многонационална структура, която е разположена в района на съвместните българо-американски съоръжения на учебен полигон „Ново село”.Норвежки кораб ще провежда научни изследвания в Черно мореПравителството разреши на научно-изследователския кораб „Havila Subsea“ да пребивава във вътрешните морски води, териториалното море, прилежащата зона и изключителната икономическа зона на България в Черно море в периода от 17 август до 5 октомври. Корабът, плаващ под знамето на Норвегия, ще може да посети пристанище Бургас от 21 до 25 август и от 19 до 22 септември. Разрешението е във връзка с извършването на съвместна океанографска експедиция в рамките на дългосрочния проект „Black Sea Maritime Archaelogy Project“ в акваторията на Черно море. Той се осъществява в изпълнение на Договора, сключен между центровете за подводна археология в Созопол и към университета в Саутхемптън. Основната цел на проекта е събиране на информация за проследяване на промените в климата и морското ниво и за начина, по който тези промени са повлияли на културното развитие на крайморските общества в Черноморския регион. Научните изследвания, които са предназначени изключително за мирни цели и за разширяване на познанията за морската среда, ще се извършват с безопасни методи и средства и не създават затруднения за България при упражняване на суверенните й права и юрисдикция.Международната банка за възстановяване и развитие ще съветва администрацията при въвеждането на споделените услугиПравителството предлага на Народното събрание да ратифицира Споразумението за предоставяне на консултантски услуги между администрацията на Министерския съвет и Международната банка за възстановяване и развитие (МБВР). Документът е в рамките на подписания Меморандум за разбирателство между България и МБВР за партньорство и подкрепа при управлението на Европейските структурни и инвестиционни фондове за периода 2014-2020 г. МБВР ще съветва администрацията при въвеждането на споделените услуги, като в допълнение ще изготви анализ на текущото състояние в България и ще проучи добрите практики в други държави. Въвеждането на споделени услуги ще доведе до понижаване на разходите, подобряване на ефективността на процесите и повишаване на качеството на услугите. Осъществените от МБВР дейности ще определят кои са приоритетните сфери, където е необходимо да бъдат въведени споделени услуги и как да бъде реализирана реформата. По време на цялостното изпълнение на проекта ще бъде извършван мониторинг и оценка на действието на модела, е оглед неговото последващо приложение и в други административни структури.За ратификация е предложено споразумението за допълнение към Парижкия протоколМинистерският съвет предлага на Народното събрание да ратифицира подписаното на 26 април т. г. споразумение между България и Върховното главно командване на Обединените въоръжени сили в Европа и Щаба на Върховния съюзен главнокомандващ по трансформацията за допълнение към Парижкия протокол. Парижкият протокол, ратифициран от България през 2004 г., урежда статута на международните военни щабове, създадени в съответствие със Северноатлантическия договор. Нашата страна е домакин на такава структура – т. нар. Модул на КИС със способности за развръщане – (DCM) F, 2nd NATO Signal Battalion (2NSB). На територията на България е разположен и Щабен елемент за интегриране на силите на НАТО (NFIU). Допълнителното споразумение детайлизира приложимата юрисдикция, както и привилегиите и имунитетите на щабовете и техните членове.България урежда с Куба и Виетнам имотни въпроси на дипломатическите представителстваМинистерският съвет предлага на Народното събрание да ратифицира споразумението между правителствата на България и Куба, с което двете страни взаимно и безвъзмездно си предоставят за ползване имоти за нуждите на дипломатическите си представителства. Документът е подписан на 19 януари т. г. в София. След влизането му в сила, двете държави на реципрочна основа си предоставят имоти съответно в Хавана и в София. За ратификация е предложена и подписаната на 22 септември м. г. междуправителствена спогодба на България и Виетнам за недвижимите имоти на дипломатическите представителства на двете страни. След влизането в сила на Спогодбата страните ще си върнат взаимно имоти с отпаднала необходимост, съответно в София и в Ханой.Одобрена е българската позиция за заседанието на Европейския съветПравителството одобри позицията на България за участие в редовното заседание на Европейския съвет, което ще се проведе на 22 и 23 юни в Брюксел. На него страната ни ще бъде представена от министър-председателя Бойко Борисов. Държавните и правителствените ръководители на страните от ЕС ще приемат заключения, посветени на темите „Сигурност и отбрана“, „Работни места, растеж и конкурентоспособност”, „Миграция”, „Парижкото споразумение относно изменението на климата”, „Дигитална Европа“ и „Външни отношения”. България като външна граница на ЕС последователно отстоява позицията, че държавите членки на първа линия следва да разполагат с цялата налична информация относно дадено лице, което ще позволи успешното му установяване и предприемане на последващи действия. България ще настоява за ефективно прилагане на всеобхватен набор от мерки в областта на миграцията и защитата на външните граници, който включва: продължаване на подкрепата за държавите на предна линия; съблюдаване последователното и пълно прилагане на съвместното изявление на ЕС – Турция от 18 март 2016 г.; осигуряване изпълнението на съществуващите реадмисионни споразумения с трети страни и сключване на нови при необходимост; изпълнение на Партньорската рамка за сътрудничество с приоритетни трети страни и разширяване на географския й обхват извън африканския континент; ефективно прилагане на принципите за отговорност и солидарност. България ще призове за по-нататъшно развиване на необходимите структури с оглед прилагане на по-ефективни мерки за борба с радикализацията, включително по отношение на разпространението на радикализиращо съдържание в интернет. Ще подкрепим задълбочаването на интеграционните процеси в областта на европейската отбрана, основано на Глобалната стратегия на ЕС за външна политика и сигурност, което не трябва да дублира компетенциите на НАТО и водещата му роля в колективната отбрана на Европа. По темата „Работни места, растеж и конкурентоспособност” България ще изрази подкрепа за поетите ангажименти от страна на ЕС за задълбочаване на Единния пазар и установяване на свободна и справедлива търговия, която ще допринесе за повишаване на икономическия растеж, просперитета и конкурентоспособността на Съюза. Европейският съвет ще проведе заседание и във формат ЕС-27 във връзка с оттеглянето на Обединеното кралство от Европейския съюз. Ще бъде извършен преглед на актуалното състояние на преговорите по Брекзит, като ще бъде потвърден мандатът за водене на преговори, чиято основа са политическите насоки, утвърдени от Европейския съвет (чл. 50) на 29 април и преговорните директиви, одобрени от Съвет „Общи въпроси” (чл. 50) на 22 май 2017 г. България ще потвърди позицията си, че преговорният мандат адекватно отразява целта, която си поставя Съюза в предстоящите преговори, а именно – защитата на интересите на ЕС и неговите граждани. България подкрепя издигането на въпросите на придобитите права на гражданите като първостепенен приоритет, както и воденето на прозрачни и открити към широката общественост преговори с британската страна. На 23 юни министър-председателите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 – 31 декември 2018 г.). Правителството одобри също българската позиция за редовното заседание на Съвета на ЕС „Транспорт, телекомуникации и енергетика“, част „Енергетика“, което ще се проведе на 26 юни в Люксембург. Очаква се ресорните министри да постигнат общ подход по законодателните предложения за енергийната ефективност, част от пакета „Чиста енергия за всички европейци“. Това ще осигури възможност за очертаване на предварителната позиция на Съвета като основа за подготовката за преговори с Европейския парламент. По искане на испанската и португалската делегации, енергийните министри са приканени да обменят мнения по актуалното състояние на междусистемната свързаност и третирането на този въпрос в пакета на ЕК. От страна на Малтийското председателство на Съвета на ЕС ще бъде представена информация за развитието на преговорите по останалите законодателни предложения от пакета, свързани с електроенергийния пазарен модел, енергията от ВЕИ и управлението на Енергийния съюз. Очаква се делегацията на Естония да представи работната програма на предстоящото Председателство на Съвета на ЕС. Одобрени бяха и резултатите от проведени през май и юни четири заседания на Съвета на ЕС. На 18 май в Малта, по време на неформалното заседание на министрите по енергетика, бяха дискутирани теми, свързани с рамката за енергийната ефективност на ЕС до 2030 г. и декарбонизация на островите. В първата сесия бяха обсъдени законодателните предложения за енергийна ефективност, част от пакета на ЕК „Чиста енергия за всички европейци“. Втората сесия беше съсредоточена върху предизвикателствата и възможностите пред островните държави в прехода им към чиста енергия. След сесията държавите-членки, разполагащи с островни територии, и ЕК подписаха политическа декларация за насърчаване на използването на чиста енергия в тези райони. Неформалното заседание на Съвета на ЕС по земеделие и рибарство се проведе в периода 21-23 май в Малта. Държавите-членки обсъдиха темата „Климатичните изменения и водните ресурси в ЕС: възникващи предизвикателства пред селското стопанство“. Малтийското председателство демонстрира ангажимента си да даде тласък на ЕС по тази тема, която придобива все по-голямо значение за социално-икономическия живот. Според повечето министри, новата Обща селскостопанска политика трябва да отговори на предизвикателствата, свързани с изменението на климата и управлението на водите. На заседанието на Съвета „Външни работи/Развитие“, проведено на 19 май в Брюксел, беше одобрен текстът на новия Европейски консенсус за развитие. Приети бяха и Заключения за операционализиране на взаимовръзката между хуманитарната дейност и сътрудничеството за развитие. В рамките на Съвета „Правосъдие и вътрешни работи”, проведен на 8 и 9 юни в Люксембург, министрите на вътрешните работи обсъдиха предложението за създаване на Европейска система за оторизиране на пътуванията (ETIAS), законодателните предложения в областта на Шенгенската информационна система, актуалната миграционна обстановка в ЕС, осигуряването на оперативната съвместимост на европейските бази данни. Проведен беше и политически дебат в областта на връщането и по законодателните предложения за реформа на общата европейска система за убежище.Приет е отчет за изпълнението на Плана за действие с мерките за подобряване на инвестиционната средаПравителството прие отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Мерките са одобрени с решение на Министерския съвет от 19 май 2016 г. Една година по-късно почти половината – 48%, от общо 118 мерки са изпълнени. Приети са ключови промени в нормативната уредба, като по-съществените са в Закона за устройство на територията, в Закона за нормативните актове, в Закона за професионалното образование и обучение, в Закона за управление на отпадъците, в Закона за акцизите и данъчните складове и др. Направени са и промени в редица подзаконови нормативни актове. Изпълнени са и мерки от административен характер, които водят до повишаване на дела на информацията, обменяна по служебен път с други държавни структури, осигуряване на достъп до бази данни и информационни системи на други институции, разширяване на дела на електроните услуги, предоставяни от Националната агенция за приходите, както и тяхното популяризиране и разясняване – канали за плащане, възможности за подаване и получаване на документи и т.н. В резултат на изпълнените мерки е постигнато подобряване на инвестиционната среда, но въпреки това е налице значителен потенциал за постигане на още по-добри резултати. Една година след одобрението на Плана за действие изпълнението на 16 от включените в него мерки все още не започнало, което е ясен знак за наличието на проблем. Следва да се отбележи и на практика нулевият напредък в изпълнението на Плана за действие в рамките на последния отчетен период (февруари-май 2017 г.), което само частично би могло да бъде обяснено с фазата на политическия цикъл в страната – функционирането на служебен кабинет. Налице е необходимост от критичен анализ на пречките пред изпълнението на планираните мерки, както и от оценка на възможността за включване на нови мерки в Плана за действие. Затова правителството възложи на министъра на финансите да изготви критичен анализ на причините за неизпълнението на планираните мерки в двумесечен срок. Също така кабинетът реши да възобнови работата на работните групи по основните проблемни области пред инвестициите със задача да предложат допълнителни мерки за подобряване на инвестиционната среда в страната.Приети са критерии за определяне на защитените детски градини и училищаМинистерският съвет прие критерии, според които ще се определят защитените детски градини и училища, и регламентира условията и реда за тяхното допълнително финансиране. Детска градина ще бъде обявявана за защитена, когато нейното закриване би довело до необходимост най-малко осем деца в задължителна предучилищна възраст да пътуват на 14 и повече километра извън населеното място, в което живеят. Другият случай, в който тя става защитена, е ако поне на пет деца се налага да пътуват не по-малко от 20 километра до най-близката друга градина или училище, които организират предучилищно обучение. За защитена може да се определи и част от детска градина, която се намира в друго населено място, ако отговаря на критериите. Защитена детски градина ще получава допълнително финансиране от 21 000 лева, ако се намира в планински район и 19 000 лева – в останалите случаи. Когато се защити част от детска градина, тя ще получава допълнително финансиране от 16 000 лева, ако е в планински район и 14 500 лева в останалите случаи. Защитените детски градини ще получават допълнително финансиране и за малък брой деца. Критериите за обявяване на защитено училище са различни за различните степени на образование. Основно училище (І-VІІ клас) става защитено в случай, че ако бъде закрито или преобразувано, поне 10 деца ще трябва да пътуват на 20 и повече километра до най-близкото училище. От осми до десети клас училището влиза в списъка, ако най-малко 15 ученици ще пътуват на повече от 30 километра. Допълнителната субсидия за тези училища е 32 000 лв. за планински район и 29 000 лв. за останалите, като те също ще получават допълнително финансиране и за малък брой ученици. Списъкът със защитените детски градини и защитените училища ще се актуализира ежегодно по мотивирано предложение на кмета на общината след решение на общинския съвет. Предложенията се внасят до 10 септември в Министерството на образованието и науката. Предложенията за защитени детски градини и защитени училища трябва да съдържат мотиви за необходимостта от включването им в списъка и данни за броя на децата и учениците. Необходимо е и да бъде посочена информация дали училището или градината съответстват на критериите, описани в постановлението.Кореспондентите на БНР и БНТ ще може да бъдат командировани по реда на Наредбата за дългосрочните командировки в чужбинаПравителството прие допълнения в Наредбата за дългосрочните командировки в чужбина. Промяната се отнася до Приложение №4 – Таблица за определяне на командировъчните пари във валута на служителите, командировани в чужбина при условията и по реда на наредбата. В нея се включват длъжностите „кореспондент на Българската национална телевизия“ и „кореспондент на Българското национално радио“. Това ще позволи регламентиране на дългосрочното командироване на служителите на БНТ и БНР при изпълнение на служебните им задължения извън страната.Правителството прие нов устройствен правилник на МЗХГ заради преобразуването на ведомствотоПравителството прие нов Устройствен правилник на Министерството на земеделието, храните и горите. Това е мотивирано с решението на Народното събрание за одобряване на нова структура на Министерския съвет, с което Министерството на земеделието и храните е преобразувано в Министерство на земеделието, храните и горите. С правилника се създават и преобразуват дирекции, прецизират се техните функции. Със заключителните разпоредби се изменя подзаконовата нормативна уредба, относима към функциите на Министерството на земеделието, храните и горите и правомощията на министъра и на заместник-министрите.Приета е нова Наредба за медицинската експертизаПравителството прие нова Наредба за медицинската експертиза. Причините за днешното решение на Министерския съвет са свързани със съдебното оспорване на действащата наредба, при което съдът установи нарушение на административнопроизводствените правила при изработването им. Отменянето на наредбата отчасти или в нейната цялост създава правен вакуум със значителни неблагоприятни последици предвид широкия й обхват на приложение. С новата наредба се цели създаването на правна регламентация на принципите и критериите на медицинската експертиза за определяне наличието на временна или трайна неработоспособност и на реда за нейното извършване. Това ще осигури уеднаквяване на дейностите, свързани с медицинската експертиза на територията на цялата страна. Наредбата се прилага и с цел да осигури определени права на пациентите – например, правото им на отсъствие от работа или осигуряване на подходяща работа с цел полагане на оптимални грижи за здравето до неговото пълно или максимално възможно възстановяване. В същото време, чрез Наредбата се осигурява стабилност и предвидимост на резултатите от нея, което е предпоставка за планиране и прогнозиране на всички произтичащи от медицинската експертиза последствия, включително социалните придобивки и финансови обезщетения, които по себе си са обект на прилагане на други нормативни документи.Одобрени са близо 15 млн. лв. за изпълнение на ангажименти на областните управители на Варна, Бургас и ДобричПравителството одобри допълнителни разходи по бюджета на Министерския съвет за 2017 г. в размер 15,193 млн. лева. От тях 14,402 млн. лв. са предназначени за разплащане от областния управител на област Варна в изпълнение на превантивни мерки по реда на Закона за отговорността за предотвратяване и отстраняване на екологични щети и в следствие на проведена открита процедура за избор на изпълнител за извършване на дейностите по утилизация/крайно оползотворяване/обезвреждане на отпадък с код и наименование 07 01 07* халогенирани остатъци от дестилации и остатъци от реакция (тежки фракции) от метален резервоар (вертикален метален цилиндър) FA 502-В и метален резервоар FA 501-В (хоризонтален метален цилиндър), намиращи се в Промишлена зона-юг на гр. Девня. Осигуряването на средствата ще позволи предприемането на незабавни действия по утилизацията/крайно оползотворяване/обезвреждане на опасния отпадък и отстраняване на непосредствената заплаха и съществуващите рискове от взрив при безконтролно рязане на скрап, кражби и предотвратяване на екологични щети. Останалите 791 хил. лв. са предназначени за изпълнение на ангажиментите на областните управители на Бургас, Варна и Добрич по Закона за устройството на Черноморското крайбрежие през активния летен сезон. Те ще бъдат използвани за поставяне на предупредителни табели и за санитарно-хигиенно поддържане на неохраняемите плажове, включително и на тези, предназначени за природосъобразен туризъм, както и за обезпечаване с водноспасителна дейност на обявените за неохраняеми морски плажове.Министерствата на финансите на България и Холандия ще подпишат Меморандум за техническо сътрудничествоПравителството одобри проекта на меморандум за разбирателство за техническо сътрудничество между министерствата на финансите на България и на Кралство Нидерландия. Министърът на финансите е упълномощен да проведе преговорите и да подпише документа. С меморандума се поставя рамка на съвместно техническо и финансово сътрудничество между двете министерства за осигуряване на обмен на знания, опит и експертиза между служителите им и за споделяне на информация за изпълнението на политиките, процесите на вземане на решения, законодателството и услугите в областта на публичните финанси. Дейностите в изпълнение на меморандума ще бъдат включени в годишни двустранни програми за сътрудничество.Правилникът за прилагане на Закона за чужденците в Република България е съгласуван с последните законови промениПравителството одобри промени в Правилника за прилагане на Закона за чужденците в Република България, с които документът се съгласува с последните законови промени. С допълненията в него е разписана детайлна процедура за предоставяне на статут „лице без гражданство“, въведен измененията в Закона от 2016 година. Документът предвижда и изменение на реда, по който се налага обезпечителната мярка „ежеседмично явяване в структура на МВР по местопребиваване“, и пояснява характера на въведеното „краткосрочно настаняване“.Одобрени са отчетите за дейността и за изпълнението на бюджета на НЗОК за 2016 г.Правителството одобри Отчета за изпълнението на бюджета на Националната здравноосигурителна каса за 2016 г., както и Годишния отчет за дейността на НЗОК за 2016 г. и предлага на Народното събрание да обсъди и приеме двата документа. Общият размер на получените от НЗОК приходи и трансфери към 31.12.2016 г. възлиза на 3 298 608,4 хил. лв., което представлява 100% спрямо заложените в годишния план за 2016 г. средства. В сравнение със същия период на 2015 г. се отчита увеличение със 165 261,2 хил. лв. или с 5,3%, което се дължи на увеличения размер на здравноосигурителните приходи през 2016 г. Постъпилите към 31.12.2016 г. здравноосигурителни приходи са в размер на 3 257 760,1 хил. лева, което представлява изпълнение от 100% спрямо заложените в годишния план средства. В сравнение със същия период на 2015 г. се отчита ръст със 168 972,5 хил. лв. или с 5,5 на сто. Здравноосигурителните вноски, постъпили към 31.12.2016 г., са в размер на 2 212 561,1 хил. лв., което представлява изпълнение от 100,1%. В сравнение със същия период на 2015 г. се отчита ръст със 102 052,5 хил. лв. или с 4,8 процента. Общият размер на извършените разходи и трансфери към 31.12.2016 г. е 3 296 984 хил. лв., което представлява 100% от заложените в годишния план за 2016 г. средства. Спрямо отчетените приходи и трансфери се формира положително бюджетно салдо (излишък) за годината в размер на 1 624,4 хил. лева. Годишният отчет за дейността на НЗОК за 2016 г. съдържа информация за организацията, управлението, бюджета и финансовите параметри на дейността на структурата. Основният извод в него е, че правилното и рационално използване на обществените средства е осигурило предвидима финансова среда и е създало условия за изпълнение на финансовите ангажименти на институцията в национален и в международен аспект. Отчетен е въведеният в НЗОК алгоритъм на оперативно поведение, който акцентира върху предварителния контрол. Ролята на контролната дейност е дала положително влияние върху системата, изразено в по-стриктно изпълнение на алгоритмите на клиничните пътеки, трайна тенденция към прецизиране на индикациите за хоспитализация, спазване критериите за дехоспитализация, подобряване качеството на оказаната медицинска помощ и на работата при водене на документацията и организацията на работата в лечебните заведения. Проведените разговори за отстъпки от стойността на скъпоструваща медикаментозна терапия, заплащана от НЗОК, е дала възможност за възстановяване на значителни суми. Направеният анализ на разходите за лекарствени продукти, медицински изделия и диетични храни за специални медицински цели показва тенденция към нарастване на необходимия финансов ресурс. Като причина за това НЗОК определя увеличаването броя на лекарствените продукти, които институцията заплаща, навлизането на нови, по-скъпи лекарства, ежегодно нарастващия брой здравноосигурени лица и демографската структура.Предприемат се мерки за премахване изискването за предоставяне на 12 официални удостоверителни документа на хартиен носителМинистерският съвет прие мерки за намаляване на административната тежест върху гражданите и бизнеса чрез премахване на изискването за предоставяне на някои официални удостоверителни документи на хартиен носител. С правителственото решение се предприемат първите стъпки за въвеждане на служебен обмен на данни между администрациите по отношение на 12 удостоверителни документа, за които вече съществува техническа възможност съдържащите се в тях данни да бъдат служебно извличани – автоматизирано или полуавтоматизирано, по електронен път. Дванадесетте документа са: удостоверение за вписани в регистър БУЛСТАТ обстоятелства, издавано от Агенцията по вписванията; удостоверение за вписванията, отбелязванията или заличаванията по партида на юридическо лице в Имотния регистър, издавано от Агенцията по вписванията; удостоверение за вписванията, отбелязванията или заличаванията по партида на физическо лице в Имотния регистър, издавано от Агенцията по вписванията; удостоверение за актуално състояние от Търговския регистър, издавано от Агенцията по вписванията; удостоверение за наличие или липса на задължения за публични държавни вземания, събирани от митническите органи, издавано от Агенция „Митници“; удостоверение за семейно положение, издавано от общинска администрация; удостоверение за съпруг/а, деца, издавано от общинска администрация; удостоверение за брак, издавано от общинска администрация; удостоверение за наличието или липсата на задължения, издавано от Националната агенция за приходите; удостоверение обр. УП-7 за размер и вид на пенсия/и и добавка/и, издавано от Националния осигурителен институт; удостоверение обр. УП-8 за доход от пенсия/и и добавка/и, издавано от Националния осигурителен институт; удостоверение за признаване на придобито висше образование в чужбина, издавано от Националния център за информация и документация. Определен е кратък срок за изпълнение – 15 август 2017 г., който ще позволи изготвянето до месец септември 2017 г. на нормативните актове, чрез които ще се отстранят идентифицираните пречки за изпълнението на Закона за електронното управление и ще се премахне възможността на администрациите да изискват от гражданите въпросните удостоверения на хартиен носител. На следващ етап този подход ще бъде приложен по отношение на всички останали удостоверителни документи, като за целта администрациите постепенно ще бъдат присъединявани към централния компонент за служебен обмен на данни и информация (RegiX), поддържан от Държавна агенция „Електронно управление“.Правителството отпусна необходимите за 2017 г. средства за вноски по Механизма за бежанците в ТурцияПравителството одобри допълнителни разходи по бюджета на Министерството на външните работи за 2017 г. с цел изплащане на българските вноски за 2017 г. към Механизма за бежанците в Турция. Общата дължима вноска в размер на 5,05 млн. лева за 2017 г. е изчислена въз основа на дела на брутния национален доход (БНД) на страната в общата сума на БНД на Европейския съюз. Механизмът за бежанците в Турция бе създаден от Европейския съюз с цел да се координират действията в подкрепа на бежанците, финансирани от бюджетите на ЕС и на държавите членки. Общият размер на помощта по механизма е 6 млрд. евро. Споразумението за създаване на Механизма за бежанците в Турция и графика за изплащането на българските вноски в периода 2016-2019 г. са ратифицирани със закон от Народното събрание на 30 март 2016 г. Средства са предназначени за финансиране на спешните нужди от хуманитарна помощ за сирийските бежанци и приемните общности в Турция. Оперативното управление и предоставяне на средствата на територията на Турция, се извършва чрез Инструмента за предприсъединителна помощ и по линия на хуманитарната помощ.", "date": "2017.06.21", "title": " Вижте какво реши Министерският съвет на 21 юни 2017"}
{"url": "https://trud.bg/%d0%bd%d0%b0%d0%bf%d1%83%d1%81%d0%bd%d0%b0-%d0%bd%d0%b8-%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd%d1%8a%d1%82-%d0%b8-%d1%87%d0%bb%d0%b5%d0%bd-%d0%bd%d0%b0-%d1%81%d1%8a%d1%8e%d0%b7%d0%b0/", "text": "След тежко боледуване на 58-годишна възраст ни напусна шуменският бизнесмен  и член на съюза на издателите Николай Йонков.През последната година той се лекуваше от рак в Германия, но не успя да се пребори с тежката болест.Поклонението  бе днес от 11.00 ч. в църквата „Свето Възнесение Господне” в Шумен.Николай Йонков беше основател и собственик на сайта Topnovini.bg. Той бе собственик и на Гранд хотел „Шумен”, Гранд хотел „Рига” в Русе и хотел „Мадара”.Николай Йонков е носител на множество престижни отличия в сферата на хотелиерството и ресторантьорството.Преди това Николай Йонков основа и „ТОП Телевизия“,  просъществувала до 2004 г. и сайта Topnovini.bg.Той бе един от членовете на Съюза на издателите в България.", "date": "2017.06.21", "title": " Напусна ни бизнесменът и член на съюза на издателите в България Николай Йонков"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d1%89%d0%b5-%d0%bf%d0%b0%d0%b7%d1%8f%d1%82-%d0%bd%d0%b5%d0%b1%d0%b5/", "text": "Министерският съвет разреши съвместното изпълнение на задачи по усилване на охраната на въздушното пространство на страната ни от военновъздушните сили на България и на Италия. Мисията е в изпълнение на мерките по гарантиране на сигурността на страните-членки по източния фланг на НАТО и ще се изпълнява по плановете и процедурите на Интегрираната система на Алианса за противовъздушна и противоракетна отбрана (NATINAMDS).За съвместното изпълнение на задачите по усилване на въздушната охрана (Air Policing) ВВС на Италия ще дислоцират в периода юли-ноември 2017 г. в авиобаза Граф Игнатиево четири самолета „Eurofighter Typhoon“ и до 110 души персонал. Изпълнението на задачите ще се извършва в периода 15 юли – 15 октомври.Италианските дежурни самолети ще изпълняват задачи по зона за дежурство във въздуха, прехват, визуално опознаване и съпровождане. Българските ВВС ще продължат да изпълняват националните си ангажименти по носене на дежурство в Интегрираната система на НАТО за противовъздушна и противоракетна отбрана. Всяка една от страните ще поеме разходите за собствените сили и средства, участващи в дейностите по усилване на въздушната охрана.Охраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от Алианса.", "date": "2017.06.21", "title": " Италиански изтребители ще пазят небето ни"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0-%d0%b7%d0%b0-%d0%b5%d0%b4%d0%bd%d0%b0%d0%ba%d0%b2%d0%b0-%d1%81%d0%ba%d0%be/", "text": "Необходимо е повишено сътрудничество в областта на отбраната, всички в ЕС трябва да участват с еднаква скорост.За това призова председателят на Европейския съвет Доналд Туск в писмо до европейските държавни и правителствени ръководители, които ще заседават през следващите два дни в Брюксел, предаваСрещаме се във време, различно от периода на надигане на силите срещу ЕС преди няколко месеца. Събитията напоследък показват, че преодоляваме предизвикателствата. Партиите в Европа, подклаждащи настроения срещу ЕС, отстъпват. Виждаме, че ЕС отново се явява решение, а не проблем”, посочва още Туск.По думите му тероризмът остава голяма заплаха, а борбата с него е задача на правителствата. Необходимо е обаче да се повиши сътрудничеството при онлайн сигурностт и има нужда от способи за автоматично премахване на терористичната пропаганда.Според Туск трябва да се обърне внимание и въпроса за незаконната миграция и обстановката в Средиземно море, тъй като броят на нелегално пристигналите в Италия мигранти се е увеличил с 26% за последната година. Той призова и за подпомагане на либийската гранична охрана.Утре Европейският съвет ще обсъди въпросите на вътрешната сигурност, борбата с тероризма и на европейската отбрана, приложението на споразуменията от Минск, посещенията в Брюксел на президентите на САЩ Доналд Тръмп и на Турция Реджеп Ердоган, споразумението от Париж за опазване на природата, както и оттеглянето на Великобритания от ЕС. В петък срещата ще бъде посветена на икономическата обстановка, миграцията и програмата на Естония за председателството на Съвета на ЕС от началото на юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Доналд Туск призовава за „еднаква скорост” в европейската отбрана"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%be%d1%82%d0%b3%d0%be%d0%b2%d0%be%d1%80%d0%b8%d0%bc-%d0%bd%d0%b0-%d1%85/", "text": "Хората в Хасково питат – доколко водата действително е опасна за тях, защото те продължават да я използват за битови цели. Нека проявим отговорност и им дадем отговор на този въпрос“. Това заяви говорителят на „БСП за България“ Елена Йончева по време на дебатите по удължаването на срока на действие на Временната комисия за установяване на потенциално опасните питейни води, съобщават от пресцентъра на БСП. Тя показа бутилка с вода от Хасково и покани народните представители да я опитат.„Водата в Хасково от април месец е забранена за пиене и за ползване за битови цели. Въпреки това хората продължават да готвят с нея и да се къпят. Ако отидете в Хасково и си поръчате кафе, има вероятност да ви направят кафе от тази вода“, каза още Йончева. Според нея има информация, която до този момент не е публична и попита защо. „Април месец 2017 година Националният център по радиобиология и радиационна защита излиза с анализ на крайния потребител на вода в Хасково. Направени са 24 проби от различни точки на Хасково, от домовете на гражданите и от търговските обекти. В 23 проби са установени завишени стойности на алфа активност от 10 до 32 пъти. Това означава завишена радиоактивност на водата“, заяви тя. По думите й в Хасково има останали само няколко водоноски от 17, които са били установени през април 2017 година.Манол Генов: Много държавни органи отказват да съдействатНародният представител от БСП Манол Генов обясни, че е имало пълно съдействие на всички органи по случая, докато е управлявало служебното правителство. „След това започна бойкот от органите. Междуведомствената група не работи“, заяви той и даде пример: Министерството на околната среда и водите и до сега няма представител в тази група. „Това фактически блокира нейната работа, както и на временната комисия. Това явно е нежелание на много държавни органи да съдействат“, подчерта той. Генов обясни, че има изпратени писма от председателя на комисията за изискване на отделни проби. „Мълчаливият отказ от страна на басейновите дирекции съществува“, обясни Манол Генов.Зам.-председателят на „БСП за България“ Жельо Бойчев допълни, че целта на временната комисия е да се потърси отговор на големите въпроси – има ли укриване на информация, кои институции са знаели за това и не са информирали гражданите, какви са решенията за изход от тази ситуация. „Едно от нещата, които си постави тази комисия, е да намери много бързо отговор на тези въпроси и да предложи решения“, обясни Бойчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Елена Йончева: Трябва да отговорим на хората в Хасково доколко водата там е опасна"}
{"url": "https://trud.bg/%d0%b2-%d1%81%d0%bb%d1%8a%d1%87%d1%87%d0%b5%d0%b2-%d0%b1%d1%80%d1%8f%d0%b3-%d0%bf%d0%b0%d0%ba-%d1%81%d0%b0-%d0%bb%d1%83%d0%b4%d0%bd%d0%b0%d0%bb%d0%b8-%d0%bf%d0%be-%d0%b1%d0%b0%d0%bb%d0%be%d0%bd%d0%b8/", "text": "Туристи  са луднали по мистериозен газ в Слънчев бряг. Химичното вещество се предлага в балони, които се зареждат от компактни розови флакончета с неустановен произход и съдържание. Рекламира се като райски газ, съобщи .Курортът буквално е превзет от дилъри на „райски газ“. Търговците са дислоцирани по възловите алеи, създали са широка дистрибуторска мрежа, а стоката се предлага без никакъв контрол. Касови бележки също не се издават. В НАП – Бургас не е регистриран нито един търговец на райски газ. Казусът не е на дневен ред и в Българската агенция по безопасност на храните. От МВР твърдят, че нямат сигнали за инциденти. Това, по презумпция не налага, и проверка на място. Репортер на Дарик-Бургас установи, че клиентите вдишват химичното съединение от балони. Те се зареждат от капсули под налягане. Цената между 5 и 10 лева за балон- в зависимост от големината. Ефектът е  мигновен. Вдишалите изпадат в екстаз, смеят се без видима причина, пеят, скачат, танцуват без музика и падат по улиците. Търговци твърдят, че газът е безвреден. ", "date": "2017.06.21", "title": " В Слъчев бряг пак са луднали по балони с райския газ\t\t\t"}
{"url": "https://trud.bg/%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%b1%d0%be%d0%b5%d0%bd-%d0%b0%d1%80%d1%81%d0%b5%d0%bd%d0%b0%d0%bb-%d0%be%d1%82%d0%ba%d1%80%d0%b8%d1%82-%d0%b2-%d0%b3%d0%b0%d1%80%d0%b0%d0%b6/", "text": "Досъдебно производство за незаконно държане на оръжие и боеприпаси е започнато в РУ Велико Търново.Нелегалният боен арсенал бил открит при извършена проверка в частен дом в град Килифарево.Установено е, че В.Д. на 64 години държи без надлежно разрешително в гаража и къщата си две ловни пушки, три цеви за ловно оръжие, 32 ловни и бойни патрона, 7 възпламенителни шнура, три метални коносовидни елемента и бездимен ловен барут.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Нелегален боен арсенал открит в гараж в Килифарево"}
{"url": "https://trud.bg/%d1%81%d0%be%d1%84%d0%b8%d1%8f-%d0%bf%d0%be%d0%bb%d1%83%d1%87%d0%b0%d0%b2%d0%b0-%d1%82%d0%b5%d1%80%d0%b5%d0%bd-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5-%d0%bd%d0%b0/", "text": "Правителството прехвърли безвъзмездно на Столична община имот – частна държавна собственост. Теренът с площ 17 дка се намира в ж. к. „Младост 3” и ще бъде използван за изграждане на парк за отдих, спорт и развлечения. Това съобщиха от пресцентъра на МС.Прието беше и решение за намаляване на капитала на „Национална спортна база” ЕАД чрез обезсилване на акции на стойност, съответстваща на стойността на правото на собственост върху имот от 16,6 дка в столичния район „Красно село”. Теренът е в района на конната база в местността „Славия” и ще бъде прехвърлен безвъзмездно на Столична община за изграждане на ново метродепо и разширение на гараж „Земляне”. Депото е включено като самостоятелен подобект при строителството на третата метролиния в София. То попада в една и съща територия, използвана досега от автобусния гараж на градския транспорт.Две държавни институции получиха имоти за изпълнение на функциите си. За нуждите на териториалната дирекция на НАП – Велико Търново, офис Монтана, е предоставен офис в административната сграда на пл. „Жеравица” №3 в града. Държавната агенция за метрология и технически надзор ще ползва част от първия етаж в сградата на ул. „Свобода” №1 в Благоевград.С решение на правителството статутът на имот, предоставен за безвъзмездно управление на Изпълнителна агенция „Морска администрация“ и на Русенския университет „Ангел Кънчев“, се променя от частна държавна на публична държавна собственост. Имотът се намира в Русе, като предоставените на двете ведомства самостоятелни обекти в него се използват изцяло за изпълнение на техните функции.Поради отпаднала нужда, от ИА „Главна инспекция по труда” беше отнето правото на управление върху имот – публична държавна собственост. Помещението на бул. „Славянски” №30 в Шумен преминава в управление на областния управител на Шумен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " София получава терен за изграждане на парк в ж.к. „Младост”"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b8%d0%bd%d1%86-%d1%84%d0%b8%d0%bb%d0%b8%d0%bf-%d0%b5-%d0%bf%d1%80%d0%b8%d0%b5%d1%82-%d0%b2-%d0%b1%d0%be%d0%bb%d0%bd/", "text": "Съпругът на британската кралица Елизабет Втора и дук на Единбург принц Филип е приет в болницата „като предпазна мярка“ за лечение на инфекция, предаде Бъкингамският дворец, цитиран от „Дукът на Единбург бе приет миналата нощ в болница „Крал Едуард Седми“ в Лондон като предпазна мярка за лечение на инфекция, изникнала от предишно състояние“, заяви говорител на Бъкингамския дворец. „Принцът е в добро здраве и е разочарован, че няма да може да участва в откриването на новия парламент“, добави той. На негово място ще застане принц Чарлз. „Нейно величество е информирана и ще присъства на откриването на парламента този следобед“, добави говорителят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Британският принц Филип е приет в болница заради инфекция"}
{"url": "https://trud.bg/%d0%bf%d1%80%d0%b8%d0%b5%d1%82%d0%b8-%d1%81%d0%b0-%d0%ba%d1%80%d0%b8%d1%82%d0%b5%d1%80%d0%b8%d0%b8-%d0%b7%d0%b0-%d0%be%d0%bf%d1%80%d0%b5%d0%b4%d0%b5%d0%bb%d1%8f%d0%bd%d0%b5-%d0%bd%d0%b0-%d0%b7%d0%b0/", "text": "Министерският съвет прие критерии, според които ще се определят защитените детски градини и училища, и регламентира условията и реда за тяхното допълнително финансиране. Това съобщиха от правителствената информационна служба.Детска градина ще бъде обявявана за защитена, когато нейното закриване би довело до необходимост най-малко осем деца в задължителна предучилищна възраст да пътуват на 14 и повече километра извън населеното място, в което живеят. Другият случай, в който тя става защитена, е ако поне на пет деца се налага да пътуват не по-малко от 20 километра до най-близката друга градина или училище, които организират предучилищно обучение. За защитена може да се определи и част от детска градина, която се намира в друго населено място, ако отговаря на критериите.Защитена детски градина ще получава допълнително финансиране от 21 000 лева, ако се намира в планински район и 19 000 лева – в останалите случаи. Когато се защити част от детска градина, тя ще получава допълнително финансиране от 16 000 лева, ако е в планински район и 14 500 лева в останалите случаи. Защитените детски градини ще получават допълнително финансиране и за малък брой деца.Критериите за обявяване на защитено училище са различни за различните степени на образование. Основно училище (І-VІІ клас) става защитено в случай, че ако бъде закрито или преобразувано, поне 10 деца ще трябва да пътуват на 20 и повече километра до най-близкото училище. От осми до десети клас училището влиза в списъка, ако най-малко 15 ученици ще пътуват на повече от 30 километра. Допълнителната субсидия за тези училища е 32 000 лв. за планински район и 29 000 лв. за останалите, като те също ще получават допълнително финансиране и за малък брой ученици.Списъкът със защитените детски градини и защитените училища ще се актуализира ежегодно по мотивирано предложение на кмета на общината след решение на общинския съвет. Предложенията се внасят до 10 септември в Министерството на образованието и науката. Предложенията за защитени детски градини и защитени училища трябва да съдържат мотиви за необходимостта от включването им в списъка и данни за броя на децата и учениците. Необходимо е и да бъде посочена информация дали училището или градината съответстват на критериите, описани в постановлението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Приети са критерии за определяне на защитените детски градини и училища"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b0%d1%82%d0%b0-%d0%bf%d0%b5%d0%bd%d1%81%d0%b8%d1%8f-%d0%b7%d0%b0-%d1%81%d1%82%d0%b0%d1%80%d0%be%d1%81%d1%82-%d1%81%d1%82%d0%b0%d0%b2%d0%b0-12098-%d0%bb/", "text": "Правителството определи нов размер на социалната пенсия за старост. От 1 юли тя ще нарасне от 118,14 лв. на 120,98 лв. Това съобщиха от правителствената информационна служба.Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Социалната пенсия за старост става 120,98 лв. от 1 юли"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%82%d0%bf%d1%83%d1%81%d0%bd%d0%b0-%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b8%d1%82%d0%b5/", "text": "Правителството одобри допълнителни разходи по бюджета на Министерството на външните работи за 2017 г. с цел изплащане на българските вноски за 2017 г. към Механизма за бежанците в Турция. Общата дължима вноска в размер на 5,05 млн. лева за 2017 г. е изчислена въз основа на дела на брутния национален доход (БНД) на страната в общата сума на БНД на Европейския съюз. Това съобщиха от пресцентъра на МС.Механизмът за бежанците в Турция бе създаден от Европейския съюз с цел да се координират действията в подкрепа на бежанците, финансирани от бюджетите на ЕС и на държавите членки. Общият размер на помощта по механизма е 6 млрд. евро. Споразумението за създаване на Механизма за бежанците в Турция и графика за изплащането на българските вноски в периода 2016-2019 г. са ратифицирани със закон от Народното събрание на 30 март 2016 г.Средства са предназначени за финансиране на спешните нужди от хуманитарна помощ за сирийските бежанци и приемните общности в Турция. Оперативното управление и предоставяне на средствата на територията на Турция, се извършва чрез Инструмента за предприсъединителна помощ и по линия на хуманитарната помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Правителството отпусна необходимите за 2017 г. средства за вноски по Механизма за бежанците в Турция"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb%d0%b8-%d0%bd%d0%b0-%d0%b3%d1%80%d0%b0/", "text": "Трима извършили грабеж на  15-годишно момче са осъдени след обвинение на Районна прокуратура – Велико Търново.Съдът призна 15-годишният ученик К. К. за виновен. Той е участвал в злодеянието като помагач и подбудител на Петър Л. и Марин М. Тримата са наказани с условни присъди за това, че на 3 май миналата година, около 20:30 часа във Велико Търново отнели 390 лв. от момче на 15 години от Горна Оряховица.Пострадалият деветокласник в злополучния ден бил във Велико Търново на разходка, като преди това се уговорил да се види с приятели, а единият от тях бил К.К. Срещнали се в заведение.Докато бил с приятелите си, пострадалият  често  вадел пари от джоба си. К. К. разбрал, че връстникът  му има  400 лева в себе си и се обадил по телефона на Петър Л., на когото дължал пари. Двамата се уговорили  да  заведе момчето в тъмна уличка, а  Петър Л. пък извикал  Марин М., за да го ограбят. К. К. завел приятеля си на уговореното с Петър Л. място, като го излъгал, че там ще ги чакат момичета.  В тъмното грабителите нападнали горнооряховския ученик, съборили го на земята и захванали да му нанасят удари с юмруци и ритници.Заставили го да им даде  парите си,  след което избягали. После отишли в казино и проиграли цялата сума.Непълнолетният К.К. е осъден на  една година условно с 2-годишен изпитателен срок. На Петър Л. и на Марин М са наложени наказания по  1 г условно с по 3 г изпитателен срок.Тримата са осъдени да заплатят солидарно на пострадалия 390 лева, обезщетение за имуществени вреди и 1000 лева, обезщетение за неимуществени щети в резултат на престъплението.Присъдата подлежи на обжалване пред Окръжен съд – Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Условни присъди за извършители на  грабеж на 15-годишно момче"}
{"url": "https://trud.bg/12-%d1%83%d0%b4%d0%be%d1%81%d1%82%d0%be%d0%b2%d0%b5%d1%80%d0%b5%d0%bd%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d0%b1%d1%8a%d0%b4%d0%b0%d1%82-%d0%b8%d0%b7%d0%b8%d1%81%d0%ba%d0%b2%d0%b0%d0%bd/", "text": "Министерският съвет прие мерки за намаляване на административната тежест върху гражданите и бизнеса чрез премахване на изискването за предоставяне на някои официални удостоверителни документи на хартиен носител, съобщават от МС.С правителственото решение се предприемат първите стъпки за въвеждане на служебен обмен на данни между администрациите по отношение на 12 удостоверителни документа, за които вече съществува техническа възможност съдържащите се в тях данни да бъдат служебно извличани – автоматизирано или полуавтоматизирано, по електронен път.Дванадесетте документа са:удостоверение за вписани в регистър БУЛСТАТ обстоятелства, издавано от Агенцията по вписванията;удостоверение за вписванията, отбелязванията или заличаванията по партида на юридическо лице в Имотния регистър, издавано от Агенцията по вписванията;удостоверение за вписванията, отбелязванията или заличаванията по партида на физическо лице в Имотния регистър, издавано от Агенцията по вписванията;удостоверение за актуално състояние от Търговския регистър, издавано от Агенцията по вписванията;удостоверение за наличие или липса на задължения за публични държавни вземания, събирани от митническите органи, издавано от Агенция „Митници“;удостоверение за семейно положение, издавано от общинска администрация;удостоверение за съпруг/а, деца, издавано от общинска администрация;удостоверение за брак, издавано от общинска администрация;удостоверение за наличието или липсата на задължения, издавано от Националната агенция за приходите;удостоверение обр. УП-7 за размер и вид на пенсия/и и добавка/и, издавано от Националния осигурителен институт;удостоверение обр. УП-8 за доход от пенсия/и и добавка/и, издавано от Националния осигурителен институт;удостоверение за признаване на придобито висше образование в чужбина, издавано от Националния център за информация и документация.Определен е кратък срок за изпълнение – 15 август 2017 г., който ще позволи изготвянето до месец септември 2017 г. на нормативните актове, чрез които ще се отстранят идентифицираните пречки за изпълнението на Закона за електронното управление и ще се премахне възможността на администрациите да изискват от гражданите въпросните удостоверения на хартиен носител.На следващ етап този подход ще бъде приложен по отношение на всички останали удостоверителни документи, като за целта администрациите постепенно ще бъдат присъединявани към централния компонент за служебен обмен на данни и информация (RegiX), поддържан от Държавна агенция „Електронно управление“.", "date": "2017.06.21", "title": " 12 удостоверения няма да бъдат изисквани на хартиен носител"}
{"url": "https://trud.bg/22-%d0%b1%d0%b0%d1%81%d0%b5%d0%b9%d0%bd%d0%b0-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0-%d0%be%d0%b1%d0%bb%d0%b0%d1%81%d1%82-%d1%81/", "text": "22 фирми, стопанисващи басейни на територията на Великовска област са заявили готовност пред Регионалната здравна инспекция за предстоящия сезон.През юни инспекторите са проверили всички плувни басейни относно изпълнението на предписаните мероприятия и са взели проби от водата за микробиологичен и химичен анализ.Освен това, обектите, намиращи се на територията на община Велико Търново, са били проверени и от комисия, включваща представители на кметството, Районното полицейско управление, БЧК и РЗИ.Резултатите от проверките и от лабораторния контрол на водите от басейните показват, че всичките 22 обекта отговарят на изискванията на Инструкция №34 и са готови за експлоатация през настоящия летен сезон.Във връзка с настъпването на лятото и началото на сезона за къпане, през май служители на отдел „Държавен здравен контрол“ в дирекция „Обществено здраве“ са връчили предписание на 46 фирми, експлоатиращи открити плувни басейни в региона.Предписанието включва, както мерки, свързани с осигуряването на хигиенен и противоепидемичен режим в обектите, така и относно контрола върху качествата на водата в басейните.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " 22 басейна във Великотърновска област са готови за експлоатация"}
{"url": "https://trud.bg/%d1%83%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%b7%d0%b0%d0%b1%d1%80%d0%b0%d0%bd%d0%b8-%d0%ba/", "text": "Забранено е къпането и плуването в необезопасените и неохраняеми водни обекти в Община Горна Оряховица. Мярката е регламентирана със заповед на кмета на железничарския град инж. Добромир Добрев.За да не се допуснат нещастни случаи в Горна Оряховица и селищата на общината, през активните летни месеци не се разрешава къпане и плуване по поречията на реките Янтра и Росица, както и по корекциите на Янтра на територията на общината.Забраната важи и за водоемите „Конски дол”, „Вальово кладенче” и „Кошарите” на територията на Долна Оряховица, както и за язовирите „Кабаалма” и „Кортин” в Драганово, за микроязовирите „Куза”, „Морва чешма” и „Сулуджак” в Горски горен Тръмбеш.Забранено е къпането и плуването и в язовирите „Ерен бунар”, „Ченгене бунар” и „Коджлекин” в Стрелец; „Баш бунар” и „Сухия поток” в Паисий, както и в „Кус кору”, „Чуката 1” и „Чуката 2” във Върбица и „Бахчите” в Крушето.На всички водни басейни са поставени забранителни, предупредителни и информационни табели. Кметовете на селищата са издали заповеди по места, предохранителни мерки са взети и от собствениците на забранените за къпане и плуване водни обекти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Управата на Горна Оряховица забрани къпането в необезопасени и неохраняеми водоеми"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b5-%d0%be%d0%bf%d1%80%d0%b5%d0%b4%d0%b5%d0%bb%d0%b5%d0%bd%d0%b0-%d0%b7%d0%b0-%d0%bd/", "text": "Правителството определи вицепремиера по правосъдната реформа и министър на външните работи за национален координатор по антикорупционни политики. Това стана с промяна в решението от 2015 г., с което е одобрена Националната стратегия за превенция и противодействие на корупцията в Република България (2015-2020). Това съобщиха от пресцентъра на МС.Изменението се налага във връзка с новата структура на Министерския съвет, приета с решение на Народното събрание от 4 май т. г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Екатерина Захариева е определена за национален координатор по антикорупционни политики"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b3/", "text": "Кметът на Горна Оряховица инж.Добромир Добрев се срещна с представителите на 5 държави.Съставите, участници в ХІІI Международен фолклорен фестивал „Раховче” гостуваха в Община Горна Оряховица. Представителите на Сърбия, Испания, Грузия, Молдова и България бяха приети в Зала №1 от градоначалника.На срещата присъстваха и заместник-кметът Йорданка Кушева и Милена Николова, директор дирекция „Образование, култура, младежки дейности и спорт, социални дейности и здравеопазване, международни връзки”. Гостуваха още най-малкият и най-възрастният участници в културната проява. Това са 5-месечният Ерик и 65-годишният Мигел Анхел от „Фолклорният ансамбъл „Ариес Кастеланос” от Испания.„В продължение на няколко дни ние имаме удоволствието да се насладим на вашето изкуство, на песните и танците, които представяте. Пожелавам ви тук да намерите много нови и добри приятели, да запазите хубави спомени от Горна Оряховица и да ни гостувате отново”, обърна се към гостите инж. Добромир Добрев.След приветствието, домакини и гости пристъпиха към традиционната размяна на подаръци. Инж. Добромир Добрев получи от председателя на НЧ „Братя Грънчарови 2002” Иван Иванов купа, символ на фолклорните фестивали, организирани от читалището.В края на срещата домакини и гости запечатаха визитата в Община Горна Оряховица с обща снимка за спомен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Кметът на Горна Оряховица се срещна с гости от пет държави"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d0%bb%d0%b0-%d0%b4%d0%b2%d0%b5-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f-%d1%81%d1%80%d0%b5%d1%89%d1%83-%d1%83%d1%87%d0%b5%d0%bd%d0%b8/", "text": "Софийска районна прокуратура повдигна две обвинения срещу ученика, който вчера удари учителка в Професионалната гимназия по туризъм в София.По неофициална информация те са за хулиганство и нанасяне на лека телесна повреда.Днес следобед 16-годишният Марин Цанов ще бъде пуснат от ареста на 5 РУ.По-рано днес директорката на Софийската професионална гимназия по туризъм Антоанета Джонева посочи пред , че не е имало конфликт между ученика и преподавателката, но за момчето от няколко дни е имало данни, че е неспокойно и са били проведени две срещи с него.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Повдигнаха две обвинения срещу ученика, пребил учителка"}
{"url": "https://trud.bg/%d0%bb%d0%b8%d0%b4%d0%b8%d1%8f-%d0%bd%d0%b5%d0%b9%d1%87%d0%b5%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0/", "text": "Правителството определи заместник-министъра на здравеопазването Лидия Нейчева за председател на Комисията по прозрачност по Закона за лекарствените продукти в хуманната медицина. Тя ще замени на поста досегашния председател Атанас Кундурджиев. Това съобщиха от пресцентъра на МС.На мястото на Стоян Гайдажиев, като представител от страна на Министерството на труда и социалната политика в Комисията влиза Надежда Петкова. Тя е магистър по финанси, кредит и социално дело от Стопанската академия „Д. А. Ценов“ в гр. Свищов. От 2008 г. заема длъжността главен експерт в дирекция „Политика за хората с увреждания, равни възможности и социални помощи“ в МТСП.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Лидия Нейчева е новият председател на Комисията по прозрачност по Закона за лекарствените продукти в хуманната медицина"}
{"url": "https://trud.bg/%d0%bd%d0%b0%d0%b4-60-000-%d0%bb%d0%b5%d0%b2%d0%b0-%d0%b7%d0%b0-%d1%80%d0%b0%d0%b7%d0%ba%d0%be%d0%bf%d0%ba%d0%b8-%d0%b2%d1%8a%d0%b2-%d0%b2%d0%b0%d1%80%d0%bd%d0%b0/", "text": "Близо 50 000 лева е отпуснало МК за археологически разкопки край морето. Това съобщи за „Труд“ ресорният зам.-кмет на община Варна Коста Базитов.Близо 15 000 лева са осигурени от местния бюджет чрез музея. Със собствени средства ще бъдат подпомогнати проучванията в Джанавара – свещеното място на ранното християнство. Откритата църква с редките мозайки в нея е уникална не само за Балканите. На пари от общината ще разчитат и археолозите  за княжеския манастир в местността „Караач теке“ край Варна. Втора година МК не отпусна средства , каза научният ръководител на екипа проф. Казимир Попконстантинов. Манастирът „Св.Богородица“е най-големият извънстоличен духовен център на България, строен в края на IXв. със Скрипториум-библиотека, школа и училище, по-голям от този в Константинопол.С 9 хиляди лева са  повече парите от държавата от миналото лято,но за по-малко обекти, каза археологът Игор Лазаренко, зам.-шеф на РИМ Варна.Средствата  са предназначени за праисторическото селище в Суворово, за крепостта Петрич кале и за средновековния град Кастрици в резиденция „Евксиноград“. От държавни пари са отразяни пак проучванията в късноантичната крепост на нос Св.Атанас край Бяла. 30 000 лева ще даде общината, за да продължат разкопките, увери кметът на морския град Анастас Трендафилов.", "date": "2017.06.21", "title": " Над 60 000 лева за разкопки във Варна"}
{"url": "https://trud.bg/%d0%b7%d0%bb%d0%b0%d1%82%d0%b8%d1%81%d1%82%d0%b8%d1%8f-%d1%81%d0%b5-%d0%bf%d1%80%d0%b8%d0%b7%d0%bd%d0%b0-%d0%b7%d0%b0-%d0%b2%d0%b8%d0%bd%d0%be%d0%b2%d0%b5%d0%bd-%d0%bf%d0%be-%d1%82%d1%80%d0%b8-%d0%bf/", "text": "Районният съд в Дупница одобри споразумение между Районната прокуратура в града и Злати Златев – Златистия, с което той се признава за виновен в три престъпления и ще лежи 10 месеца в затвора, съобщиха от Съда.Със споразумението Златев признава, че е шофирал в нетрезво състояние, противозаконно е повредил чужда недвижима вещ и е извършил непристойни действия.На 14 декември около 23:20 ч. той премина през спусната бариера при полицейското управление в Дупница с лек автомобил мерцедес, който управляваше след употреба на алкохол.Златев излезе предсрочно от затвора, където излежаваше присъда от 15 години за убийството на бизнесмена Любомир Мантарков. Впоследствие беше хванат да шофира джипа си с фалшива книжка.С постигнатото споразумение Златев се съгласява да изтърпи отделно неизтърпяната част от определеното му общо наказание по частно наказателно дело и по дело от общ характер, а именно „лишаване от свобода“ за срок от 10 месеца, което следва да бъде изтърпяно при първоначален строг режим, както и лишаване от право да управлява МПС за срок от една година.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Златистия се призна за виновен по три престъпления и ще лежи 10 месеца в затвора"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b7%d0%b0-%d1%83%d0%bc%d0%b8%d1%88%d0%bb%d0%b5%d0%bd%d0%be-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%b1%d0%b0%d1%89%d0%b0-%d0%b7%d0%b0%d0%bf%d0%b0%d0%bb/", "text": "Окръжна прокуратура-Пловдив внесе в съда обвинителен акт спрямо 51-годишния Никола Добревски за това, че умишлено умъртвил родния си син Иван и то по особено мъчителен начин – като го залял с бензин и запалил. Обвинението срещу Никола Добревски е за извършено престъпление по чл. 116 ал.1 т.3 пр.2 и т.6 пр.2 във връзка с чл.115 от Наказателния кодекс, за което законът предвижда лишаване от свобода от 15 до 20 години, доживотен затвор или доживотен затвор без замяна.Семейната трагедия се разиграла вечерта на 27 декември 2016 година в дома на обвиняемия в пловдивското село Отец Кирилово, където Никола Добревски живеел заедно със съпругата си, 26-годишния си син Иван и снаха си. Обвиняемият редовно злоупотребявал с алкохола, от който ставал агресивен и започвал да прави скандали. На 27 декември 2016 г. Никола изпил половин литър ракия и започнал да се заяжда с жена си, защото бил разбрал, че синът им взел 10 лева назаем от жител на селото. Майката на Иван казала на мъжа си да не се притеснява, защото синът й щял да върне парите.Обвиняемият обаче не се успокоил, а взел еднолитрова бутилка с бензин и заявил, че ще отиде да запали автомобила на сина си. В това време Иван Добревски влязъл при родителите си, при което обвиняемият започнал да му се кара за взетия заем. Иван му обяснил, че заемът си е негов и ще си го върне. Бащата се подразнил от отговора, вдигнал бутилката и изсипал върху главата на сина си бензина, който се стекъл по дрехите му, след което ги запалил. Дрехите пламнали и огънят обхванал тялото на Иван, който получил изгаряния по главата, лицето, шията, гърдите, гърба и двете ръце. Майката се опитала да му помогне, като го поляла с вода и срязала част от горящите дрехи.На място пристигнал екип на Спешна помощ, който откарал пострадалия в болница, където въпреки проведеното интензивно лечение, той починал на 26 февруари 2017 г. от причинените травми. Обвиняемият Никола Добревски е мярка за неотклонение „задържане под стража“ и чака старта на процеса в Пловдивския затвор.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Съдят за умишлено убийство баща, запалил сина си с бензин"}
{"url": "https://trud.bg/%d0%bf%d1%80%d0%be%d1%81%d1%82%d0%b8%d1%82%d1%83%d1%82%d0%ba%d0%b8%d1%82%d0%b5-%d0%b8%d0%b7%d0%b1%d1%8f%d0%b3%d0%b0%d1%85%d0%b0-%d0%be%d1%82-%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80/", "text": "Проститутките в Слънчев бряг изчезнаха. За това свидетелстват жители на комплекса. Тази година те буквално се назландисвали да се появят, тъй като пазарът за тях бил свит максимално, а и студеното време и проливни дъждове създавали пречки за свободна любов по плажа и из храстите.Действително, до момента няма нито един случай на обран чужденец от жрици на любовта, казаха от полицията.Както „Труд“ вече писа, професията западна, след като жриците масово се изнесоха за Германия, подобно на останалите кадри в туризма.Този сезон може да има криза и с проститутките. Плейбой баровете още не са отворили врати. Ако има момичета, предлагащи платена любов, то те са на околовръстния път, край курорта, казаха запознати.Това лято се очертавал късен сезон за проститутките. Ако дойдат, това ще е от средата на юли и август. Момичетата и сутеньорите им замисляли проста схема за лов на клиенти, загърбвайки досегашните мъки: да си слагат сини лещи за интилегентен външен вид или да купуват водка, с която да примамват къркачите, като „две в едно“.  Или пък да учат чужди езици.Сега са решили да стоят открито по алеите и както е в цивилизования свят, да чакат желаещи сексуални услуги мъже. Поръчано им било в поведението им да прозира и лек свян, като примамка за трезви туристи. С една дума залагат на свян и младост. С пияните са решили да се занимават по- рядко, защото в курорта се чака много полиция и не искат да се замесват в неприятности.Не е ясно все още дали това лято ще се появи и прословутия „публичен дом на колела“, в който всеки може да се качи, ако пожелае някоя от момите вътре.", "date": "2017.06.21", "title": " Проститутките избягаха от Слънчев бряг"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%81%d0%b2%d0%b0%d0%bb%d0%b8-%d0%ba%d0%b0%d0%b1%d0%b8%d0%bd%d0%b5%d1%82%d0%b0/", "text": "Румънският парламент гласува вот на недоверие на правителството, оглавявано от Сорин Гриндяну след само шест месеца на власт. В подкрепа на вота гласуваха 241 души. Той трябваше да получи 233 гласа за да премине.Министър-председателят отказа да подаде оставка, въпреки че партиите от управляващата коалиция оттеглиха подкрепата си към него, сочейки, че той не изпълнява правителствената програма на коалицията.В гласуването участваха само представители на партиите от управляващата коалиция – Социалдемократическата партия (СДП) и Алианса на либералите и демократите (АЛДЕ). Опозиционните партии не участваха в гласуването, тъй като според тях става въпрос за вътрешнопартийни спорове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Румънският парламент свали кабинета на Сорин Гриндяну с вот на недоверие"}
{"url": "https://trud.bg/%d0%ba%d1%83%d1%80%d1%83%d0%bc%d0%b1%d0%b0%d1%88%d0%b5%d0%b2-%d0%bf%d0%b0%d0%ba-%d0%bf%d0%b8%d1%88%d0%b5-%d0%bf%d0%b8%d1%81%d0%bc%d0%be-%d0%bd%d0%b0-%d0%bc%d0%b0%d0%bd%d1%84%d1%80%d0%b5%d0%b4-%d0%b2/", "text": "Евродепутатът Петър Курумбашев, избран от листата на БСП, написа ново писмо до председателя на Групата на ЕНП в Европейския парламент Манфред Вебер, съобщиха от пресцентъра на социалистическата партия. В него евродепутатът пита Вебер дали е съгласен да бъде заложник на Патриотичния фронт в България (вероятно става дума за Обединените патриоти, бел. ред.), за да има правителство на ЕНП в страна от ЕС.Наскоро БСП разпространи информация, че в писмо до Курумбашев Вебер осъжда участието на Обединените патриоти в кабинета. .Уважаеми г-н президент Вебер,Благодарим Ви за Вашия бърз отговор на 6-ти юни относно казуса с наличието на антисемитски настроения у някои членове на българското коалиционно правителство, подкрепено от Европейската народна партия (ЕНП). Въпреки това, някои въпроси остават без отговор. Ако се върнем назад във времето, на 30.10.2014 г. президентът на ЕНП Жозеф Дол, заявява в ексклузивно интервю за българската телевизия „Европа“ следното: „Патриотичният фронт трябва твърдо да бъде изключен от коалицията заради свои ксенофобски твърдения…,“ Попитан дали мнението му е изразено в лично качество, или това е официална позиция на ЕНП, Дол отговаря: „Това е позицията на ЕНП, която е формирана след декларацията, направена в парламента. Те бяха ксенофобски настроени и провокативни. Не мога да работя с популисти, които правят подобни изказвания, невъзможно е. Никога не съм работил с популисти в ЕП. Когато отидох в България, дадох да се разбере, че не можем да говорим за коалиция с Патриотичния фронт, не е възможно.“ Изглежда образът на Патриотичния фронт е реабилитиран и сега сме свидетели на коалиционно правителство между тях и ПП ГЕРБ, член на семейството на ЕНП. Коалицията „Патриотичен фронт“ де факто подкрепя новото българско правителство, сформирано на 4-ти май 2017 г. Понастоящем, те имат двама заместник министър-председатели, трима министри и редица регионални представители. Друго притеснително заключение e, че когато крайнодесни партии като „Атака“ осигуряваха кворума в българското Народно събрание, какъвто беше случаят през 2009 г., това изглеждаше допустимо, докато това беше в интерес на подкрепяната от ЕНП партия ГЕРБ. Всъщност, „Атака“ подкрепяше ГЕРБ в рамките на целия мандат 2009-2013 г. В допълнение, не можем да не отбележим, че сме свидетели на очевидни двойни стандарти. Във Вашето изказване в пленарната зала в Страсбург от 2-ри юни 2013 г., Вие попитахте: „Какво е било обещано на крайнодесните кръгове в България, за да дойдат социалистите на власт?… Гласоподавателите не гласували на социалистите необходимото мнозинство [в Народното събрание]… Надявам се, че социалистите ще се вразумят.“ Днес, след две много остри антисемитски демонстрации от страна на Патриотичния фронт, коалиционен партньор на министър-председателя Борисов, изглежда, че обратният въпрос трябва да бъде поставен на дневен ред. Г-н президент Вебер, готов ли сте да бъдете държан за заложник на Патриотичния фронт в България само за да имате правителство на ЕНП в държава членка?Джани Питела Президент на Групата на социалистите и демократите в ЕППетър Курумбашев Член на Европейския парламент", "date": "2017.06.21", "title": " Курумбашев пак пише писмо на Манфред Вебер"}
{"url": "https://trud.bg/%d0%b7%d0%b0%d0%bd%d0%b8%d0%bc%d0%b0%d0%bd%d0%b8%d1%8f-%d0%bf%d0%be-%d1%82%d1%8a%d0%ba%d0%b0%d1%87%d0%b5%d1%81%d1%82%d0%b2%d0%be-%d0%bf%d1%80%d0%be%d0%b2%d0%b5%d0%b6%d0%b4%d0%b0%d1%82-%d0%b2-%d0%bc/", "text": "Творческото ателие „Румени черги” ще бъде част от музейните атракции на 24 юни и 1 юли. Поради големия интерес през първата събота организаторите ще предоставят още две възможности на посетителите да се запознаят с особеностите на тъкачеството.Така ще бъде реализирана и идеята, възникнала по време на първото издание, да се изработи голямо пано, посветено на 55-годишнината на Исторически музей – Горна Оряховица. В неговото изтъкаване ще се включат всички посетители от трите поредни съботи, като всеки от тях ще може да вложи своите предпочитания за цвят, орнаменти, техника и идеи. Заедно с музейния екип ръководител и обучаващ в работното ателие отново ще бъде Румена Димитрова, преподавател от СУ „Георги Измирлиев”.Работното време на музея за всички желаещи да участват в „Семейните съботи” е от 10 до 17 часа. И през това лято билетът за едно семейство остава 2 лева. Входната такса ще дава възможност на посетителите да участват в творческите ателиета и играта „Загадката на музея”, да разгледат както постоянната експозиция, така и новооткритата изложба „Тракийската принцеса войн”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Занимания по тъкачество провеждат в музея в Горна Оряховица"}
{"url": "https://trud.bg/%d0%b4%d0%b2%d0%b0-%d1%81%d0%bb%d0%be%d0%bd%d0%b0-%d1%81%d0%bf%d0%b0%d1%81%d0%b8%d1%85%d0%b0-%d0%b4%d0%b0%d0%b2%d0%b5%d1%89%d0%be-%d1%81%d0%b5-%d1%81%d0%bb%d0%be%d0%bd%d1%87%d0%b5-%d0%b2-%d0%ba%d0%be/", "text": "Запис от охранителна камера в зоопарка на южнокорейската столица Сеул, публикуван във вторник, показа, че слоновете не само не забравят, но и не изоставят своите в беда. Запечатани на трогателните кадри са два възрастни слона, които спасяват от удавяне малко слонче, паднало в дълбок басейн.В началото на видеото се вижда как слончето си играе край водата, но изведнъж се подхлъзва и пада в нея. Виждайки това двата възрастни слона изпадат в паника и започват изнервено да обикалят около басейна, а след секунди се втурват във водата, докато малкото отчаяно се опитва да държи главата си на повърхността.На заден план се вижда, трети слон зад метална ограда, който тревожно тича напред-назад покрай нея.От зоологическата градина уточниха в прессъобщение, че никой от бозайниците не е пострадал по време на инцидента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Два слона спасиха давещо се слонче в корейски зоопарк (ВИДЕО)"}
{"url": "https://trud.bg/%d0%bf%d0%b0%d1%82%d1%80%d0%b8%d1%81%d0%b8%d1%8f-%d0%ba%d0%b0%d0%b0%d1%81-%d1%81-%d0%bd%d0%be%d0%b2-%d0%b0%d0%bb%d0%b1%d1%83%d0%bc-%d0%b8-%d0%b3%d0%be%d0%bb%d1%8f%d0%bc-%d0%ba%d0%be%d0%bd%d1%86%d0%b5/", "text": "Незабравимата дама на съвременната френска музика Патрисия Каас ще зарадва многобройните си почитатели в България с концерт на 28-ми Юни 2017 г. в Зала 1 на НДК в София. Спектакълът е част от европейското турне на певицата, с което тя представя новия си едноименен албум.“Също като в доброто старо време! Песните в албума представят мен самата, такава каквато съм днес“, споделя Каас и допълва “Исках да създам изчистен звук, по който работиха само петима музиканти. В песните споделям неща, които ме докосват – както някога, но с по-модерен звук“. Животът на Патрисия Каас е красив и драматичен като музиката, с която я познаваме.Пътят й започва от погранично миньорско селце и стига до върховете на световния шоу бизнес. От момиче, което пее на бирените фестове в тийнейджърска възраст, днес Патрисиа Каас е певица с 18 милиона продадени диска и почитатели в цял свят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Патрисия Каас с нов албум и голям концерт в НДК"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b4%d0%be-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0-%d0%bf/", "text": "До края на годината у нас ще бъде изработена първата икономическа карта на регионите, съобщи в сряда министърът на икономиката Емил Караниколов при своето посещение в индустриална зона „Раковски“, която е част от „Тракия икономическа зона“ (ТИЗ).„На тази карта бъдещият инвеститор ще може да види каква работна сила има там, какви фирми са ситуирани, както и да получи информация за образователните и научните институти и дори за средната работна заплата за съответния регион. Подобни платформи има изработени в други държави и ние просто ще ги привнесем у нас“, допълни Емил Караниколов.Министърът на икономиката представя в сряда пред дипломатическия корпус възможностите за инвестиции у нас и ги разведе из първия в зона „Раковски“ завод на АВВ и логистичния център на „Кауфланд“.Той е разположен върху площ от 80 000 кв.метра и зарежда всички 55 магазина на веригата у нас, но до няколко месеца започва разширение на логистичния център край пловдивското село Стряма.„България се развива като атрактивна дестинация за инвестиции в производството, в частност автомобилната индустрия, както и за създаване на центрове за обслужване на клиенти и бизнес аутсорсинг. Страната ни се стреми да отговори на високите изисквания на потенциалните инвеститори по отношение на инвестиционния климат, стабилността и предвидимостта на средата и предлагането на адекватни насърчителни мерки“, декларира пред посланици и аташета Караниколов.Той увери ВИП-гостите, че  Министерството на икономиката е насочило своите усилия си към последователно разширяване на възможностите за привличане на инвестиции и към развитие на предимствата на България като конкурентна инвестиционна дестинация.„Успешният бизнесмодел на ТИЗ съдейства за представянето на България пред водещи международни компании за разширяване на съществуващите им производства, което от своя страна е индикатор за добрите условия за инвестиции у нас“, каза още Емил Караниколов.Той изтъкна, че Министерството на икономиката работи за развитието на индустриалните зони в регионите от страната с добра транспортна инфраструктура и в непосредствена връзка с европейски транспортни коридори, но се обмисля и създаването на нови – в районите на Стара Загора, Кърджали и Смолян, където дори са водени разговори с техните кметове и областни управители.„Още преди да сме създали тези индустриални зони, вече имаме интерес към тях от инвеститори към Стара Загора и Кърджали“, допълни министърът на икономиката. Той съобщи още, че в министерството се обмисля връщането на регионалните звена към Изпълнителната агенция за малки и средни предприятия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Министър Караниколов: До Нова година правим икономическа карта на регионите!"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bd%d0%b0-%d0%bf%d0%be%d0%b7%d0%b8%d1%82%d0%b0%d0%bd%d0%be-20-%d1%82%d1%83%d0%ba-%d1%81%d0%b5-%d1%87%d1%83%d0%b2%d1%81%d1%82%d0%b2/", "text": " Македония счита България за свой голям приятел, а БСП е голям приятел на нашата партия (СДСМ – бел.ред.). Това заяви македонският премиер Зоран Заев след среща с лидера на БСП Корнелия Нинова, като подчерта, че се „чувства като у дома си“ в централата на социалистите.„БСП активно участваше и помагаше в целия процес за излизане от кризата в Македония“, изтъкна още Заев.От пресцентъра на БСП разпространиха пълния текст на речта му:АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Зоран Заев на „Позитано“ 20: Тук се чувствам като у дома си"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b3%d0%bb%d0%b0%d0%b2%d0%b0-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd/", "text": "Държавният глава Румен Радев се срещна днес с Негово Светейшество Българският патриарх и Софийски митрополит Неофит в Синодната палата, по покана на митрополитите от Светия Синод на Българската православна църква (БПЦ), съобщават от пресцентъра на държавния глава.По време на срещата бяха обсъдени въпроси, в които двете институции си взаимодействат, и беше потвърдена готовността на президентската администрация и на БПЦ да работят заедно за тяхното решаване. Президентът Румен Радев и патриарх Неофит бяха единодушни, че само в съгласие и с общи действия може да имаме успех като общество и държава.Държавният глава постави акцент също така върху необходимостта от ясна законова регламентация на дейността на традиционните вероизповедания у нас, която да гарантира тяхната независимост от външни влияния, както и сигурността на българските граждани, и се запозна с позицията на членовете на Светия Синод и на патриарх Неофит по този въпрос.Президентът Радев изрази готовност да инициира работна среща по въпросите на религиозното образование с участието на традиционните вероизповедания в страната и ангажираните с това държавни институции.Негово Светейшество патриарх Неофит подари на президента Румен Радев, от името на Св. Синод, икона на Божията Майка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Държавният глава Румен Радев се срещна с Негово Светейшество патриарх Неофит"}
{"url": "https://trud.bg/2-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bf%d0%b0%d0%bb%d0%b5%d0%b6-%d0%bd%d0%b0-%d0%bf%d1%80%d0%be%d0%ba%d1%83%d1%80%d0%be%d1%80%d1%81%d0%ba%d0%b8/", "text": "Пазарджишкият окръжен съд призна 38-годишния Иван Грахов за виновен за палежа на лекия автомобил „Мерцедес“, собственост на прокурора Георги Кацаров, извършен на 8 септември 2015 г. и му наложи наказание от 2 години лишаване от свобода при първоначален строг режим. Преди това обаче подсъдимият Иван Грахов ще изтърпи друго наказание от 1 година и 6 месеца лишаване от свобода по влязла в сила присъда, наложена му от Районния съд в Пещера, тъй като е в срока на нейното условно изпълнение. От общо трите години и половина зад решетките, подсъдимиятИван Грахов ще си спести 14 месеца, които вече е прекарал в следствения арест във връзка с настоящото дело за палежа на мерцедеса на районния прокурор на Пазарджик Георги Кацаров.Присъдата подлежи на обжалване и протест пред Пловдивския апелативен съд и адвокатът на Иван Грахов – Валери Пейчев, декларира, че задължително ще се възползва от тази възможност. По думите на защитника на подсъдимия нищо не се е доказало по делото и прокуратурата е разполагала само с пръстов отпечатък по бутилката с бензина, за който дори не е станало ясно в коя нейна част е бил открит.Според държавното обвинение дясната страна на мерцедеса на прокурор Кацаров била залята с бензин от двулитрова бутилка от бира „Загорка“ в 4.40 часа през нощта на 8 септември, когато колата била паркирана в близост до автогарата в град Септември. На мястото върху бутилката са открити дактилоскопски следи от десния безименен пръст на Иван Грахов.", "date": "2017.06.21", "title": " 2 години затвор за палеж на прокурорски „Мерцедес“"}
{"url": "https://trud.bg/%d0%b5%d0%bb%d0%b8%d0%b7%d0%b0%d0%b1%d0%b5%d1%82-%d0%b2%d1%82%d0%be%d1%80%d0%b0-%d0%bf%d1%80%d0%b8%d0%be%d1%80%d0%b8%d1%82%d0%b5%d1%82-%d0%bd%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb/", "text": "Приоритетът на британското правителство е да постигне възможно най-доброто споразумение за Брекзит, заяви британската кралица Елизабет II в реч при откриването на парламента.Британската кралица Елизабет Втора заяви, че приоритетът за правителството на премиера Тереза Мей е да осигури възможно най-доброто за Великобритания споразумение за Брекзит и че кабинетът ще се стреми към възможно най-широк консенсус по условията на излизането от ЕС, предаде .В реч пред парламента, в която представи програмата на правителството, кралицата заяви, че правителството ще въведе закон за преобразуване на законодателството на ЕС в британско и ще прилага нови политики в имиграцията, международните санкции, ядрената сигурност, земеделието и риболова.„Приоритетът на моето правителство е да осигури най-доброто възможно споразумение за излизане на страната от ЕС. Моите министри са готови да работят с парламента, местните власти, деловите среди и други по изграждането на възможно най-широк консенсус за бъдещето на страната извън ЕС“, каза кралицата.Тя беше придружена на откриването на новия парламент от сина си принц Чарлз, след като съпругът и дукът на Единбург – принц Филип бе приет снощи в болница като предпазна мярка за лечение на инфекция.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Елизабет Втора: Приоритет на правителството е най-доброто споразумение за Брекзит"}
{"url": "https://trud.bg/%d0%bc%d0%b5%d0%ba%d1%81%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5-%d1%84%d0%b5%d0%bd%d0%be%d0%b2%d0%b5-%d0%b1%d0%b8%d0%bb%d0%b8-%d1%85%d0%be%d0%bc%d0%be%d1%84%d0%be%d0%b1%d0%b8/", "text": "ФИФА изпрати предупреждение до мексиканската федерация да контролира феновете, които следват отбора в турнира за Купата на конфедерациите. Те обиждали на хомофобска основа вратаря на Португалия в първия мач. Подобни провинения мексиканците имали и по време на Мондиал 2014, но тогава им се размина без наказание.„Очакваме федерацията да вземе мерки за малка група фенове, които скандират обидни и дискриминационни неща срещу съперници”, обявиха от ФИФА.„Дискриминацията няма място на стадионите”, първи се включи в предупрежденията селекционерът Хуан Карлос Осорио. Последва и декларация от всички футболисти, които молят запалянковците за културно поведение.Пет пъти за една година Мексико инкасира глоби заради песни и скандирания на своята агитка. И въпреки това кошмарният „сериал” продължава и по стадионите на най-голямата страна в Европа.", "date": "2017.06.21", "title": " Мексиканските фенове били хомофоби"}
{"url": "https://trud.bg/1338-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8-%d1%81%d0%b0-%d0%bf%d0%be%d1%82%d1%8a%d1%80%d1%81%d0%b8%d0%bb%d0%b8-%d0%b7%d0%b0%d0%ba%d1%80%d0%b8%d0%bb%d0%b0-%d0%b2-%d0%b1%d1%8a/", "text": " 1338 чужди граждани са потърсили закрила в България през първото тримесечие на 2017 година, се посочва в анализ на Евростат за бежанския поток в ЕС.За същия период в южната ни съседка Гърция са потърсили закрила над 16 хиляди души, а в Румъния – около 600.Основната част от мигрантите у нас са мъже (1119 души) най-често на възраст до 34 години (1017 души). През този период мигрантската вълна е довела в страната ни едва 219 жени, като само 3 от тях са непълнолетни.Молби за закрила подават предимно афганистанци (605 души), сирийци (285 души) и иракчани (110 човека).За първите три месеца на годината статут на бежанец са получили 293 лица, хуманитарен статут – на 324, а на 745 лица е постановен отказ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " 1338 преселници са потърсили закрила в България за три месеца\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%ba%d0%b0%d0%bc%d0%b8%d0%be%d0%bd-%d0%b1%d0%b5%d0%b7-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d0%be%d0%bd%d0%bd%d0%b8/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Задържаха камион без регистрационни номера с 10 кубика трупи край Сърница"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d0%b1%d1%80%d1%8e%d0%ba%d1%81%d0%b5%d0%bb-36-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d0%b0%d1%80%d0%be/", "text": "Атентаторът, който се опита да се самовзриви на централната гара в Брюксел, бе идентифициран от властите като 36-годишен мароканец с инициали О. З., живеещ в мюсюлманския квартал “Моленбек“, предава Би Би Си.По текущи данни мъжът е бил известен на полицията, но до този момент не е бил свързван с тероризъм.Извършителят бе прострелян от войници преди да успее да детонира бомбата, в която бяха намерени гвоздеи и газова бутилка, и почина от раните си. ", "date": "2017.06.21", "title": " Атентаторът от Брюксел – 36-годишен мароканец, известен на полицията"}
{"url": "https://trud.bg/%d1%80%d0%b0%d0%bd%d0%b3%d0%b5%d0%bb%d0%be%d0%b2-%d0%be%d1%81%d1%82%d0%b0%d0%bd%d0%b0-%d0%b1%d0%b5%d0%b7-%d0%be%d1%82%d0%b1%d0%be%d1%80/", "text": "Бившият национал на България Димитър Рангелов остана без отбор. От досегашния тим „Коняспор“ разкриха, че нападателят и още 3 футболисти се разделят с клуба.„Пътищата ни с Рангелов, Меха, Таракджъ, Услу и Мбамба се разделят. Те имаха основна роля в развитието на клуба през последните години и дори бяха част от състава, спечелил купата на страната. Благодарим им за дългата служба в Коняспор и им пожелаваме успех в бъдеще“, гласи съобщението от ръководството на клуба.", "date": "2017.06.21", "title": " Рангелов остана без отбор"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b8%d1%8f%d1%82-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb-%d0%bd%d0%b0-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%bf%d0%be/", "text": "Да бъде незабавно поставена стационарна камера на изключително натоварения републикански път I-8 Пазарджик-Пловдив и това да е  една от мерките за ограничаване на скоростта и спазване на Закона за движение по пътищата, настоява областният управител на Пазарджик Стефан Мирев. Искането на губернатора е подкрепено и от шефа на Областна дирекция на МВР старши комисар Йордан Рогачев, началника на отдел „Охранителна полиция“ комисар Иван Дончев, началника на сектор „Пътна полиция“ главен инспектор Асен Гешев и директора на Областно пътно управление-Пазарджик инж. Мая Шимбова. Това стана ясно след работна среща на областния управител Стефан Мирев с институциите, имащи отношение към превенцията и безопасността на движение по пътищата.Камерата ще следи и за това дали автомобилите, които минават по трасето, имат застраховка „Гражданска отговорност“. В МВР вече е обявена обществена поръчка за закупуването на нови камери за контрол на скоростта, които ще бъдат поставени по пътищата в страната.На работната среща бе оповестено още, че продължава обезопасяването и почистването от храсти на критичните участъци от републиканската пътна мрежа на територията на областта. В момента се извършват дейности на автомагистрала „Тракия“ в районите около 60-и, 70-и и 80-и км, по пътя Пещера-Бяга-Исперихово и по път II-37 в района на община Панагюрище.Предстои почистване на трасето и в района на 95-и км на автомагистрала „Тракия“, където при обилен дъжд се затлачват каналите и се създава предпоставка за аквапланинг. Предвижда се поставяне на нова хоризонтална маркировка и нова осева линия. Изготвя се задание за подмяна на знаковата маркировка на някои от републиканските пътищата в Пазарджишка област.", "date": "2017.06.21", "title": " Областният управител на Пазарджик поиска стационарна камера на пътя за Пловдив"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b0-it-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%b4%d0%b0%d0%b2%d0%b0-%d1%88%d0%b0%d0%bd%d1%81-%d0%bd%d0%b0-%d0%b2%d0%b0%d1%80%d0%bd%d0%b0/", "text": "Варна може да се превърне в дигитална столица на България. Това стана ясно на работна среща на кмета на града Иван Портних с представители на „Huawei Technologies“ „Лорен Нетуъркс“ и VIVACOM .“Възможностите на Варна и доброто сътрудничество между местна, държавна власт и IT  бизнеса е начин да се промени животът на хората. Затова имаме желание за активна съвместна дейност,“ посочи  Джейсън Лий, генерален мениджър за България на „Huawei Technologies“.По време на срещата бяха направени презентации на възможностите на китайската компания в сферите на умно осветление, трафика и видеонаблюдението (smart street, smart traffic, smart parking).Кметът Иван Портних приветства желанието на световната IT компания да работи във Варна. Договорено бе да бъдат създадени съвместни работни групи по различните теми, които да обсъдят по-детайлно възможностите за сътрудничество и надграждане на различните видове системи в града.На срещата присъства Пейчо Пейчев, зам.-кмет, представители на „Градски транспорт“, ТАСРУД, дирекция „Европейски и национални оперативни програми“ и др.По-късно частните компании представиха теми, адресирани към учебните заведения и бизнеса в морската столица.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Световна IT компания дава шанс на Варна като дигитална столица"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%80%d1%83%d1%81%d0%ba%d0%b8-%d1%81%d1%83-27-%d0%bf%d1%80%d0%be%d0%b3%d0%be%d0%bd%d0%b8-%d0%bd%d0%b0%d1%82%d0%be-%d0%b2%d1%81%d0%ba%d0%b8-%d1%84-16/", "text": "Изтребител Ф-16 на НАТО се е доближил до самолета на руския министър на отбраната Сергей Шойгу, но бил „отпъден“ от руски изтребител Су-27, разказа кореспондент на ТАСС, който бил в министерския самолет, предаде . Инцидентът се случил на път за Калининград, над неутрални води на Балтийско море, твърди руската агенция.Правителственият самолет бил ескортиран от два изтребителя на руската морска авиация. Когато машината на НАТО се доближила до машината, между тях застанал руски „Су-27“ и „показал“ въоръжението си. Малко след това „Ф-16“ бавно се оттеглил.Подобна случка имаше и през миналия март в същия район. Тогава натовски изтребители съпроводиха самолета на Шойгу, като летяха на около 2 км от руските самолети, съпровождащи машината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Вижте как руски Су-27 прогони НАТО-вски Ф-16, доближил самолета на Шойгу (ВИДЕО)"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%85%d0%b8%d0%bb%d1%8f%d0%b4%d0%b8-%d1%82%d0%b5%d0%ba%d1%81%d1%82%d0%b8%d0%bb%d0%bd%d0%b8-%d0%b8%d0%b7%d0%b4%d0%b5%d0%bb%d0%b8%d1%8f-%d1%81-%d0%bb%d0%be/", "text": "42 803 текстилни изделия и 144 чанти, портмонета, колани, със съмнения, че са произведени в нарушение на права върху интелектуалната собственост, задържаха в началото на тази седмица (19.06.2017 г.) митническите служители на Митнически пункт Капитан Андреево. Стоката е превозвана с камион с полска регистрация, който пътувал от Турция за Полша, съобщиха от Агенция „Митници“.Камионът е селектиран за щателна митническа проверка по метода „анализ на риска“, при която митническите служители установяват, че количеството на групажната стока от 672 колета съвпада с обявеното, но част от нея носи емблеми на световни марки. При проверката са открити 38 910 чифта дамски, мъжки и детски чорапи, по-голяма част от които с логото на Adidas, Nike, Tommy Hilfiger, Calvin Klein, New Balance, Armani. Открити са и общо 3893 текстилни изделия- тениски, спортни комплекти, блузи, ризи, панталони, с логото на световноизвестни марки – Adidas, Nike, Hugo Boss, Calvin Klein, Armani, Pepe Jeans, Tommy Hilfinger, както и 144 чанти, портмонета и колани носещи фигуративни и словесни изображения на Gucci, Guess Chanel, Michael Kors.В изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения имитациите са задържани и за случая ще бъдат информирани правопритежателите на търговските марки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Десетки хиляди текстилни изделия с логото на известни марки задържаха митничари"}
{"url": "https://trud.bg/%d1%81-%d0%ba%d0%be%d0%bd%d1%86%d0%b5%d1%80%d1%82-%d0%bd%d0%b0-%d1%81%d1%83%d1%85%d0%be%d0%bf%d1%8a%d1%82%d0%bd%d0%b8-%d0%b2%d0%be%d0%b9%d1%81%d0%ba%d0%b8-%d1%81%d1%82%d0%b0%d1%80%d1%82%d0%b8%d1%80/", "text": "Забележителен концерт на Сухопътните войски даде старт на честванията на кръглата годишнина в Свищов. Във вторник вечерта на централния площад „Алеко“ започна Фестивалът на духовите оркестри в Сухопътни войски, в който участваха 5 състава, начело с Представителния духов оркестър на Сухопътни войски – София. В продължение на два часа, публиката беше свидетел на чудесните изпълнения на военните духови оркестри на: 2-ра Тунджанска механизирана бригада – Стара Загора; 61-ва Стрямска механизирана бригада; Център за подготовка на специалисти – Сливен и нещатният духов оркестър на 55-ти инженерен полк – Белене.Честванията бяха открити от кмета на Свищов Генчо Генчев. Той изрази специални благодарности и на Военно поделение 28880 – град Белене, които за пореден път са изявиха като добри съседи и отлични партньори при подготовката на редица съвместни събития. Генчо Генчев връчи грамоти на всички военни духови оркестри и два юбилейни плакета: на командира на Сухопътни войски генерал-майор Михаил Попов и на командира на 55-ти инженерен полк към военно формирование 28880 – Белене полковник Росен Арабаджиев, за участието им в тържествата посветени на 140 години от освобождението на град Свищов. Генерал-майор Михаил Попов също удостои с почетен плакет кмета на Свищов.Фестивалът на духовите оркестри в Сухопътни войски се проведе в първия български свободен град. Във финалната част на концертната програма, зрителите станаха свидетели на музикалните умения на сборния оркестър на Сухопътни войски, съставен от всички оркестранти, под общото ръководство на техните диригенти.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " С концерт на Сухопътни войски стартираха честванията на 140 г от Освобождението на Свищов"}
{"url": "https://trud.bg/%d1%80%d0%b5%d1%81%d1%82%d0%b0%d0%b2%d1%80%d0%b8%d1%80%d0%b0%d1%82-%d0%b1%d0%bb%d0%b8%d0%b7%d0%be-20-%d1%81%d1%82%d0%b0%d1%80%d0%b8%d0%bd%d0%bd%d0%b8-%d0%ba%d1%8a%d1%89%d0%b8-%d0%b2%d1%8a%d0%b2-%d0%b2/", "text": "Близо 20 старинни къщи, намиращи се в старата част на Велико Търново, ще бъдат реставрирани. По фасадите на осем от тях вече започнаха строителните дейности. Собствениците на още десетина къщи са изразили готовност за бързо изпълнение на издадените от кмета на Велико Търново Даниел Панов предписания.Добрата тенденция продължава вече повече от година. Още 20 са сградите в историческата част на Велико Търново, чиито ремонти, започнали през миналото лято, вече са приключили. Те са разположени по улиците „Независимост”, „Стефан Стамболов”, „Велчо Джамджията”, „Михаил Кефалов” и др. Подобна по своите мащаби реставрационна дейност в Стария град не се е случвала през последните 30 години.На собствениците на още 36 къщи със статут на паметници на културата за втори път са издадени предписания за предприемане на необходимите ремонтни дейности по фасадите, конструкцията и покривите. Тези жилищни имоти са разположени по главните улици в старата част на Велико Търново. Още 56 сгради, намиращи се по второстепенните улици, също са проверени от разширена комисия, включваща експерти и специалисти както по културно-историческо наследство, така също и по строителство и устройство на територията.Община Велико Търново и кметът Даниел Панов апелират към собствениците да спазват силуетните планове и определените според тях цветове на фасадите на сградите. Така например, наскоро бе установено, че собственикът на недвижим имот на площад „Цар Асен  боядисал в жълт цвят дограмата на прозорците. След намесата на Община Велико Търново, само за ден елементите бяха пребоядисани в изискуемия по силуетния план цвят. Необходимите изисквания са налични в дирекция „Строителство и устройство на територията”.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Реставрират близо 20 старинни къщи във Велико Търново\t\t\t"}
{"url": "https://trud.bg/%d1%81%d0%b0%d1%88%d0%be-%d1%81%d0%b8%d0%bc%d0%be%d0%b2-%d0%b7%d0%b0-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%82%d1%8f-%d0%b5-%d0%b8%d0%b4%d0%b5%d0%b0%d0%bb%d0%bd/", "text": "Луд скандал се вихри в парламента заради коментар  на депутата от БСП Александър Симов по повод вчерашното изслушване на кандидатът ни за еврокомисар Мария Габриел.В отговор ГЕРБ призова БСП да има една позиция по отношение на българската номинация за еврокомисар – Мария Габриел. В декларация от името на групата на ГЕРБ Тома Биков припомни, че нашата кандидатура е била подкрепена от вицепрезидента Илияна Йотова/БСП/, която е и дългогодишен евродепутат.Очакваме от Корнелия Нинова да избере с кого да се солидаризира, призова Биков. Той подчерта, че изслушването на Мария Габриел е било признато за успешно от всички европейски партии и от обществеността, която се интересува от тази тема.Декларацията на ГЕРБ предизвика отговора на Симов, който категорично заяви, че не е наричал Мария Габриел „куха лейка“, но има право на собствено мнение за нея.„Още в момента, в който я номинираха, написах, че тя е идеална, безсъдържателна, куха и се вписва в брюкселския дневен ред.“ , изригна по – рано днес  Александър Симов.„Нейната словестност е куха и аз твърдя едно нещо – само хората, които са я гледали знаят какво говоря, защото самата тя не можеше да следи пиковете на своята мисъл. Скучно и несъдържателно.“, продължи с критиките си депутатът от опозицията.Според Симов ресорът е важен, но г-жа Габриел не е дала ясна представа какво ще правим с него, а вместо това е напълнила разговора с общи приказки. „Две минути по-късно не помнех нищо, това не е от моето съзнание, а просто защото нямаше съдържание“, допълни журналистът.Той заяви, че от цялостното й турне до момента е запомнил това, че социалните мрежи са променили нейното име на Гаргамел, а на „интелектуално ниво тя е пълна катастрофа“.Симов направи и кратка дисекция на предходните ни еврокомисари. „Кунева я оставяме на страна, тя е за отделен раздел в учебниците по психиатрия. Кристалина Георгиева успя само за няколко месеца с интригите и сплетните си да навреди на държавата ни. Сега предгаламе Габриел, да има с какво да се занимава нашата снаха от ЕНП“, заяви още депутатът, като допълни, че това е деградация на нашето европейско общество.Запитан дали може единствения аргумент да бъде предложена за еврокомисар да е семейното й положение, затова, че е кума на Жозеф Дол, Симов заяви: „Абсолютно съм убеден, че единствения аргумент, е че е снаха на ЕНП. Ние ги търсим по това за кого са женени, едната е Габриел, другата Мейдел, аман от кумици и снахици и други подобни форми на шуробаджанашки капитализъм“. В началото на юни Александър Симов скочи за първи път публично на  бъдещата еврокомисарка Мария Габриел за това, че тя продължава да ползва общинско жилище от над 120 квадрата с наем от 400 лева, за да „стокира“ нещата си.„Едно време му казваха далавера, а сега „стокиране“ ли му викат вече. Докога класата на стокиращите паразити ще бъде всесилна?“, пита риторично Симов.", "date": "2017.06.21", "title": " Скандал в парламента заради Мария Габриел: Какво е казал за нея Александър Симов"}
{"url": "https://trud.bg/%d0%ba%d0%bd%d1%81%d0%b1-%d0%b8%d1%81%d0%ba%d0%b0-%d1%81%d1%80%d0%b5%d1%89%d0%b0-%d1%81-%d1%86%d0%b0%d1%86%d0%b0%d1%80%d0%be%d0%b2-%d0%b7%d0%b0%d1%80%d0%b0%d0%b4%d0%b8-%d1%80%d0%b0%d0%b1%d0%be%d1%82/", "text": "КНСБ ще иска среща с главния прокурор, заради работодатели, които укриват осигуровки. Това обяви президентът на КНСБ, Пламен Димитров, пред синдикален форум на текстилната индустрия и леката промишленост.„От поне година е криминализирано умишленото укриване на осигуровки, крайно време е някой работодател да понесе отговорността, че лишава от права работниците си“, посочи Димитров.Според него най-големият проблем, не само на леката промишленост, а и на бизнеса като цяло е сивата икономика.С решението да дадем работодатели на прокуратурата не искаме да пречим на бизнеса, а да му помагаме. Нелоялната конкуренция, която укрива заплати и осигуровки, пречи на коректните фирми, обяви Пламен Димитров.Увеличават се смъртните случаи на работници, пострадали заради неопитност, обяви пред форума директорът на ГИТ Румяна Михайлова. Причината е в недостига на работна ръка и недостатъчните средства за обучение, посочи Михайлова.На форума бяха представени данни, според които за първи път износът на текстил е достигнал 2 млрд. лв. – рекорд от началото на прехода.Въпреки всичко, едно от слабите места в момента в браншае текучеството, нискоквалифицираната работна сила. Преобладава работата на ишлеме – в 91% от предприятията. Чистата средна заплата е 600 лева, посочиха от сектора. За сравнение в Румъния средната заплата на работник в текстилно предприятие е 559 евро, а в Унгария – 663 евро.Според работодателите най-големият проблем на сектора е работната ръка и затова държавата трябва спешно да напише закон за дуалното обучение, което да позволи работата и обучението да вървят ръка за ръка.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " КНСБ иска среща с Цацаров заради работодатели, укриващи осигуровки"}
{"url": "https://trud.bg/%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5-%d0%bd%d0%b0-%d1%82%d1%80%d0%b5%d0%bd%d0%b4-25-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81/", "text": "25% от българите са на мнение, че политиката е мъжка професия, а 1% – женска професия. 58% от българите обаче смятат, че е добре в политиката да има повече жени. 31% от българите предпочитат важните държавни решения да се вземат от мъже, но за повече от половината българи полът няма значение. За 7% от българите няма никакви пречки пред участието на жените в политиката.Това сочат резултатите от национално представително проучване на тема „Полови стереотипи спрямо участието на жени в политиката в България“ проведено от изследователски център „Тренд“ по поръчка на Либерален институт за политически анализи и финансирано от ЮНЕСКО. Изследването е реализирано в периода между 2 и 8 февруари 2017 г. сред 1002 пълнолетни български граждани. Проучването е проведено „лице в лице“ и е представително за пълнолетното население на страната.42% от българите са съгласни с твърдението, че „политиката е за мъже“, докато малко над половината са на обратното мнение. Въпреки превесът на дела на несъгласните с подобно твърдение, то е видно, че при голям процент от българите продължава да битува възприятието, че политиката е мъжка територия.45% е делът на съгласните с твърдението „нормално е управленските позиции да се заемат от мъже“, докато 48% не го споделят. С увеличаване на възрастта намалява делът на хората, които не споделят това разбиране.По отношение на твърдението „жените в политиката са подценявани най-вече, защото са жени“, то 52% от българите са съгласни с това твърдение, а 39% не са. И тук впечатление прави населеното място – в малките населени места в по-големи дялове са съгласни с това твърдение за разлика от живеещите в столицата и в областните градове, които са по-скоро на обратното мнение.В сравнението дали „мъжете или жените се справят по-добре в политиката“, то 53% са на мнение, че и двата пола се справят еднакво добре. 29% са на мнение, че мъжете се справят по-добре, като 12% от българските жени също са на това мнение. Хора с висше образование в най-голям дял смятат, че и двата пола са равнопоставени, докато най-голям дял от хората с основно образование са на мнение, че мъжете се справят по-добре.По отношение на твърдението, че „жените нямат необходимите качества, за да бъдат политици“, доминиращото мнение, че това не е така. 75% от българите не са съгласни с това твърдение, но 18% го подкрепят. Трябва да имаме предвид, че 1% от извадката отговаря на 55 хил. души, което означава, че 990 000 хил. души смятат, че жените нямат необходимите качества да бъдат политици.Според българите основните качества, които са характерни за един мъж политик, са: смелост/решителност (24%), отговорност (10%), професионализъм (8%), а чертите характерни за жените политици, са съответно – емоционалност (7%), отговорност (12%), смелост/решителност (8%). Данните показват, че емоционалността е качество, което в най-малка степен е важно да бъде притежавано от един политик. Най-важните качества според българина, които един политик трябва да притежава, със стойности от 99%, са отговорност, професионализъм и справедливост.Данните еднозначно показват, че за голяма част от висшите постове полът няма значение, но има и сфери, в които българите държат да бъдат заемани от мъже. Това са основно силови постове. Висши държавни постове, които българите предпочитат да бъдат заети от мъже, са президент (57%), министър на вътрешните работи (68%), министър на външните работи (54%) и министър на отбраната (81%). Няма нито един от тестваните възможности за постове, които българите еднозначно да предпочитат да бъде заеман от жена.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Проучване на „Тренд“: 25% от българите са на мнение, че политиката е мъжка професия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%89%d0%b5-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%81%d1%82%d0%b2%d0%b0-%d0%b1%d0%be%d1%80%d0%b4-%d0%bf%d0%be-%d1%81/", "text": "Богатите представители на общността от САЩ, Европа и Бразилия са предложили да бъде създадена Световна ромска банка със седалище в Ню Йорк, която да финансира проекти за изграждането на жилища за ромите, включително в България и Румъния.Петко Асенов, комисар на ромите в България и Европа, е избран за Председател на борда на Директорите за създаването на Световната ромска Банка, съобщи самият той пред „Труд“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Българин ще председателства борда по създаването на Световна ромска Банка"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%b5%d0%bd-%d0%b5-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5%d1%82%d0%be-%d1%81-%d0%bd%d0%be/", "text": "16-годишен младеж е обвинен за нападението с нож над ученик край столичното 23-то училище, съобщи Би Ти Ви.На 16 юни  – петък, осмокласник беше причакан и нападнат с нож от двама непознати заради това, че е бил облечен с фланелка на ЦСКА.Нападението с нож е извършено от непълнолетни привърженици на друг футболен клуб.16-годишният младеж, който е нанесъл удара с нож в лицето на момчето е привлечен като обвиняем за грабеж по член 198 от Наказателния кодекс.Той е с наложена мярка надзор от инспектор от Детската педагогическа стая.", "date": "2017.06.21", "title": " 16-годишен е обвинен за нападението с нож над ученик с фланелка на ЦСКА"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d1%82%d1%83%d1%80%d1%81%d0%ba%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8%d0%bd-%d0%bf%d1%80%d0%b8/", "text": "Окръжна прокуратура – Ямбол предаде на съд турския гражданин Неджати Ф. (на 31 г.). Той е подсъдим за това, че на 03.12.2016 г., около 11.15 ч., при управление на товарен автомобил с влекач се е движил с превишена скорост – 80 км. в час, в следствие от което блъснал навлезлия в кръстовището лек автомобил „Опел“ и причинил по непредпазливост смъртта на момче и средна телесна повреда на жена – престъпление по чл.343, ал.4, вр.ал.3, б. „б“, вр. ал.1, б. „в“, вр. чл.342, ал.1 от НК, съобщават от Прокуратурата.Окръжен съд – Ямбол е насрочил заседанието си за 22.06.2017 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Предадоха на съд турски гражданин, причинил смъртта на дете при катастрофа"}
{"url": "https://trud.bg/%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d1%81%d0%b5-%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d0%bf%d0%be%d0%bb%d0%b8/", "text": "Измамници ползват имената на служители на полицията и мамят наред туроператори и преводачи. За това предупредиха от ОДМВР – Бургас. На територията на община Несебър и в частност – курортен комплекс Слънчев бряг, Равда и Свети Влас, от няколко дни се наблюдават множество телефонни обаждания до преводачи, туроператорски фирми или туристически гидове, с които се настоява за извършване на преводачески услуги на задържани за едно денонощие в Районно управление – Несебър чуждестранни граждани. Използват се оригинални имена от ръководството на Районно управление за по-голяма достоверност на информацията, като се настоява с цел по-добра комуникация на чуждестранния гражданин и близките му, да бъдат закупени карти с предплатени мобилни услуги, които впоследствие да бъдат осребрени. Възможно е да са налице и искания за превеждане на парични суми по определени сметки, които впоследствие при освобождаването на чуждестранния гражданин, да бъдат възстановени. ОДМВР – Бургас уточнява, че подобни обаждания не се осъществяват от нейни служители, тъй като за нуждите на полицейската дейност се използват специално наети към Районно управление – Несебър преводачи. Всякакви подобни обаждани да се считат за опити за телефонни измами, уточняват от полицията.", "date": "2017.06.21", "title": " Телефонни измамници се правят на полицаи, жилят преводачи и туроператори"}
{"url": "https://trud.bg/%d0%b3%d0%b0%d0%b1%d1%80%d0%b8%d0%b5%d0%bb%d0%b0-%d0%bf%d0%b5%d1%82%d1%80%d0%be%d0%b2%d0%b0-%d1%89%d0%b5-%d0%b0%d1%82%d0%b0%d0%ba%d1%83%d0%b2%d0%b0-%d0%bd%d0%be%d1%80%d0%bc%d0%b0%d1%82%d0%b8%d0%b2/", "text": "„", "date": "2017.06.21", "title": " Габриела Петрова ще атакува норматив на европейското"}
{"url": "https://trud.bg/%d0%b2%d0%bc%d1%80%d0%be-%d0%b4%d0%bf%d0%bc%d0%bd%d0%b5-%d1%81%d0%ba%d0%be%d1%87%d0%b8-%d0%bd%d0%b0-%d0%b7%d0%b0%d0%b5%d0%b2-%d0%b4%d0%b0-%d0%bf%d0%be%d0%ba%d0%b0%d0%b6%d0%b5-%d0%ba%d0%b0%d0%ba%d1%8a/", "text": "ВМРО-ДПМНЕ излезе с остра реакция по повод изявленията, които Зоран Заев направи вчера в София. От партията на бившия македонски премиер Никола Груевски настояват да видят това, което Заев е договорил у нас, както и да бъде оповестено съдържанието на договора, който се е съгласил да подпише.Политическата позиция е публикувана на интернет страница на ВМРО-ДПМНЕ от името на доскорошния председател на парламента Трайко Веляноски. „ВМРО-ДПМНЕ винаги е настоявало за развитието на доборосъседски отношения, които подразбират взаимно уважение и подкрепа, като тази позиция сме я имали и ще я имаме и към България, и към Гърция, и към останалите съседи“, посочва Веляновски.ВМРО-ДПМНЕ изразяват тревога от думите на Зоран Заев, изречени на съвместната пресконференция с премиера Борисов, че „Македония затваря една глава от своята история, глава на национализъм и омраза“. „Коя е тази история на омраза и национализъм, която е провеждал македонският народ“, питат от партията и посочват, че „македонецът никога не е бил националист и привърженик на омразата“.В текста, разпространен от основната опозиционна партия в Македония, се изразява загриженост за „непрозрачността и лекотата“, с която Заев е пристъпил към един изключително сериозен въпрос, какъвто е сключването на договора с България. „Този въпрос опира да идентичността и историята на македонския народ и крайно безотговорно е той да се дискутира на обикновена пресконференция и да се обяви подписване на договор, който е работен от експерти дълго време и който съдържа много открити въпроси, по които двете страни не можеха да намерят общ език“, посочват от партията на Груевски.„Поведението на България е разбираемо, защото тя има свои интереси и затова ги защитава и застъпва, но това, което не може да се приеме е, че Зоран Заев сам се нагърбва да решава теми, които са от национален интерес“, посочват от формацията на Груевски.Те са и против повдигането на темата за общата история, която „винаги е била една от най-големите пречки за подписване на договор със съседна България“. „Етногенезисът на македонския народ е самостоятелен и затова е изключително опасно да се говори за обща история“, заявяват от организацията.От ВМРО-ДПМНЕ разкриват също , че в договора за добросъседство с България съществуват още много спорни въпроси, като се започне от промяната с учебниците и се стигне до отбелязването на определени празници.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " ВМРО-ДПМНЕ скочи на Заев: Да покаже какъв договор се е съгласил да подпише в София! (ВИДЕО)"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%be%d1%89%d0%b5-%d0%b5%d0%b4%d0%bd%d0%b0-%d0%b3%d0%b0%d1%80%d0%b0-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%b7%d0%b0%d1%80/", "text": "Евакуираха хората от гара „Намур” в Брюксел заради подозрителен пакет, съобщават от „Бръсълс таймс”.Сигналът за инцидента е подаден около 10:30 сутринта местно време.В момента всички влакове през гарата са спрени.", "date": "2017.06.21", "title": " Евакуираха още една гара в Брюксел заради съмнителен пакет"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%b8%d1%8f%d0%bd%d0%b8-%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d0%bc%d0%bb%d0%b0%d0%b4%d0%b5%d0%b6%d0%b8-%d0%ba%d0%b0/", "text": "Пияни и дрогирани младежи катастрофираха край доспатското село Любча. Един от групата е в кома. Катастрофата е станала тази сутрин около 05.30 часа на два километра преди разклона за селото, когато лек автомобил, управляван от 24-годишен мъж от Любча, излиза от пътното платно и се забива в крайпътни дървета, предаде .В автомобила са пътували четирима млади мъже. Най-тежко е пострадал 24-годишен мъж, който е пътувал на задната седалка. Той е с черепно-мозъчна травма и с опасност за живота. Шофьорът на лекия автомобил е управлявал след употреба на наркотични вещества. Той е задържан и срещу него е образувано досъдебно производство.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Четирима пияни и дрогирани младежи катастрофираха край село Любча, един от тях е в кома"}
{"url": "https://trud.bg/%d0%b1%d1%8f%d0%bb%d0%b0%d1%82%d0%b0-%d0%bc%d0%b5%d1%87%d0%ba%d0%b0-%d0%bd%d0%b8%d0%ba%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d1%84%d1%83%d1%82%d0%b1%d0%be%d0%bb%d0%b5%d0%bd-%d0%be%d1%80/", "text": "МОСКВА – Помните ли октоподът Поул? С невероятна точност морското животно познаваше мачовете от Мондиал 2010. Живеещият тогава в Германя Поул получаваше купички с националните знамена на съперниците. И към която се приближеше, той побеждаваше. Сега Поул си има своя руски наследник. Много по-голям от него. Името му е Ника и това е бяла полярна мечка, която живее в московския зоопарк. Домакините пробваха оракулските способности на изключително интелигентното животно, което като новородено преди две години бе спасено от бракониери. Подобно на Поул и Ника получава две купички с храна, оцветени с национални флагове. Досега мечката позна, че Германия ще победи Австралия (3:2). Предрече и, че Португалия ще срази Мексико. Само че „ацтеките” изравниха за 2:2 в добавеното време. Руските фенове получиха сериозна доза самочувствие преди снощното дерби срещу Португалия. Ника тръгна към купичката на „Сборная” – знак, че еврошампионите на Кристиано Роналдо ще загубят за радост на домакините. Другата прогноза на полярната мечка обаче можеше да донесе голяма радост на букмейкърите – Нова Зеландия да срази за първи път в исторята си Мексико. За двубоите от другата група Ника „посочи”, че Германия ще спечели срещу Чили, а Камерун ще бие Австралия. Дали всичко това е „мечешка услуга” за милионите залагащи на футболни мачове? Още не е ясно, но пък клипове с прогнозите на мечката вече са хит в интернет пространството.", "date": "2017.06.21", "title": " Бялата мечка Ника е новият футболен оракул (ВИДЕО)"}
{"url": "https://trud.bg/%d0%b1%d0%b5%d0%b4%d0%bd%d0%b8%d1%82%d0%b5-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%b0-%d0%be%d1%82-%d0%b3%d1%80%d0%b5%d0%bd%d1%84%d0%b5%d0%bb-%d1%82%d0%b0%d1%83%d1%8a%d1%80-%d0%ba%d0%be/", "text": "68 апартамента в луксозен комплекс ще бъдат предоставени на оцелелите след пожара в “Гренфел Тауър“ в Лондон, предава “Гардиън“.Всеки един от въпросните апартаменти е с начална пазарна цена от 1.6 милиона паунда, допълват от изданието.Комплексът, намиращ се на 1,5 мили (2,5 км) от “Гренфел Тауър“ в квартал Кенсингтън, ще отвори вратите си за оцелелите през юли и август и те ще заживеят там за постоянно.Жилищата, които са закупени от Корпорацията на Лондон и ще се присъединят към нейния социален жилищен фонд, са част от квотата апартаменти, които се строят за пострадалите.От компанията, която отговаря за строежа на луксозните жилища, пуснаха изявление, в което коментират: “Трябва да намерим дом за всеки един от тях, някъде, където ще са близо до своите близки и приятели и ще са в безопасност. Ще работим безотказно, докато не се погрижим това да стане.“Решението луксозните жилища да бъдат предоставени на пострадалите идва след призиви на Джеймс Корбин за реквизирането на подобни резиденции в упоменатия район.“Кенсингтън е разделен на две – южната част е изключително богата, докато северната, именно където възникна пожарът, е доста бедна. Трябва да намерим имоти по възможност някъде в района, та дори и да се наложи да ги реквизираме и да ги дадем на пострадалите,“ обясни той.Запознати със случая  коментират, че се прави всичко възможно хората да бъдат настанени максимално бързо, като не се пестят нито финансиране за обзавеждане на всички предвидени за настаняване жилища, нито ангажиране на повече персонал, който да ускори довършителната работа по тях. ", "date": "2017.06.21", "title": " Бедните семейства от “Гренфел Тауър“, който горя в Лондон, ще бъдат настанени в луксозни апартаменти\t\t\t"}
{"url": "https://trud.bg/%d0%bb%d0%b8%d0%bf%d1%81%d0%b2%d0%b0%d1%82-%d0%bd%d0%b8-%d0%bd%d0%b0%d0%b2%d0%b8%d1%86%d0%b8-%d0%bf%d1%80%d0%b8%d0%b7%d0%bd%d0%b0-%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82/", "text": "„„", "date": "2017.06.21", "title": " Липсват ни навици,  призна Пламен Константинов"}
{"url": "https://trud.bg/%d0%b2%d0%b5%d1%82%d1%80%d0%be%d1%85%d0%be%d0%b4%d1%8a%d1%82-%d1%80%d0%be%d1%8f%d0%bb-%d1%85%d0%b5%d0%bb%d0%b5%d0%bd%d0%b0-%d1%81%d0%b5-%d0%b7%d0%b0%d0%b1%d0%b8-%d0%b2-%d0%b8%d1%81%d0%bf%d0%b0/", "text": "Българският ветроход „Роял Хелена“ се е сблъскал с испанския кораб „Нао Виктория“. Инцидентът е станал вчера в 13.15 ч. (местно време) в холандското пристанище Оудесхилд и е заснет на видео.Според очевидци, „Роял Хелена“ е навлязъл в пристана с висока скорост в условия на силен вятър. Полиция е направила оглед на място. Българският кораб е с по-леки повреди, но испанският е засегнат сериозно, пише изданието Texelsecourant.nl.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Ветроходът „Роял Хелена“ се заби в испански кораб (ВИДЕО)"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b7%d0%b0%d1%81%d0%b5%d0%b4%d0%b0/", "text": "Министър-председателят Бойко Борисов ще посети Брюксел и Берлин на 22 и 23 юли 2017 г.В четвъртък, в белгийската столица премиерът Борисов ще участва в редовното заседание на Съвета на Европа. Предвижда се държавните и правителствените ръководители на страните от ЕС ще приемат заключения, посветени на темите „Сигурност и отбрана“, „Работни места, растеж и конкурентоспособност”, „Миграция”, „Парижкото споразумение относно изменението на климата”, „Дигитална Европа“ и „Външни отношения”. Европейският съвет ще проведе заседание и във формат ЕС-27 във връзка с оттеглянето на Обединеното кралство от Европейския съюз.На 23 юни, петък, министър-председателите на Естония, България и Австрия ще представят официално в Брюксел 18-месечната програма на Съвета на ЕС (1 юли 2017 г. – 31 декември 2018 г.).Вечерта в петък премиерът Бойко Борисов ще бъде в Берлин, където ще се срещне с представители на Фондацията на семейните предприятия. Акцент на дискусията ще бъдат предимствата на България като инвестиционна дестинация. В рамките на посещението си в германската столица министър-председателят Борисов ще разговаря и с федералния министър на финансите Волфганг Шойбле. ", "date": "2017.06.21", "title": " Премиерът Борисов ще участва в заседанието на Европейския съвет в Брюксел и ще се срещне с Фондацията на семейните предприятия в Берлин"}
{"url": "https://trud.bg/%d0%bf%d0%b8%d1%8f%d0%bd%d0%b8-%d0%bc%d0%bb%d0%b0%d0%b4%d0%b5%d0%b6%d0%b8-%d0%b2%d0%b8%d0%bb%d0%bd%d1%8f%d1%85%d0%b0-%d0%b2-%d1%81%d0%bf%d0%b5%d1%88%d0%bd%d0%b0-%d0%bf%d0%be%d0%bc%d0%be%d1%89-%d0%b2/", "text": "Група пияни младежи вилняха във филиала на Спешната помощ в Калояново. Инцидентът е станал около 22 часа снощи. Дежурният екип не е пострадал, но има материални щети. 18-годишно момче е арестувано, предаде .Групата дошла в Спешния център, заради пострадало момче, за което другите обяснили, че е ударено с бутилка по главата.  Докато младежите чакали медицинската сестра да отключи един от тях счупил стъклото на вратата. Тогава излезли лекарят и шофьорът на линейката. На пострадалото момче е оказана първа помощ. След това го откарали с линейка до Университетската болница в Пловдив с диагноза контузия на главата и комоцио.Докато траел прегледът останалите пияни младежи  продължили да вилнеят – един от тях дори скачал по предния капак на колата на медицинската сестра. След намесата на извиканите полицаи, ситуацията е била овладяна, арестуван е един от групата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Пияни младежи вилняха в Спешна помощ в Калояново, арестуван е 18-годишен"}
{"url": "https://trud.bg/%d0%b4%d1%83%d0%bd%d0%b0%d0%b2-%d0%bf%d1%80%d0%b8%d0%b5%d0%bc%d0%b0-%d0%b8%d1%80%d1%82%d0%b8%d1%88-%d0%b2-%d1%80%d1%83%d1%81%d0%b5/", "text": "Еуфория завладя Русе, след като стана ясно, че градът ще бъде домакин на мочовете на „Дунав“ от евротурнирите. От УЕФА одобриха съоръжението на „драконите“ след направената задължителна инспекция. По този начин тимът на Веселин Великов ще приеме казахстанския „Иртиш“ (Павлодар) на 6 юли в Русе, а очакванията са стадионът да се пръска по шевовете. През пролетта „Дунав“ игра 4 пъти на своето съоръжение в срещите от Първа професионална лига, а най-слабо посетеният двубой бе с лидера „Лудогорец“ – 7100 души. За дербитата с „Левски“ и ЦСКА бяха продадени общо около 24 000 билета. От УЕФА обявиха, че визитата на „небесносините“ в Казахстан на 29 юли е с начален час 20:00 българско време.", "date": "2017.06.21", "title": " „Дунав“ приема „Иртиш“ в Русе"}
{"url": "https://trud.bg/%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5%d1%82%d0%be-%d0%bc%d0%b5%d0%b6%d0%b4%d1%83-%d1%81%d0%b0%d1%89-%d0%b8-%d1%80%d1%83%d1%81%d0%b8%d1%8f-%d0%b2-%d1%81%d0%b8%d1%80%d0%b8%d1%8f/", "text": "Изтребители на НАТО Ф-16 се опитаха да съпроводят полет на руския министър на отбраната Сергей Шойгу над неутрални води на Балтийско море, което се превърна в обект на нови търкания между Кремъл и Запада след изострянето на напрежението в Сирия, предаде АФП.Един натовските самолети се опитал да се приближи към машината, в която Шойгу пътувал към руския анклав Калининград, но между тях застанал руски изтребител Су-27, ескортиращ военния шеф, който “прогонил” натрапника.Междувременно руското министерство на отбраната съобщи, че отново над неутрални води на Балтийско море в понеделник са били прихванати два шпионски самолета на американските Военновъздушни сили РС-135. Армията на САЩ определи прихващането като “опасна провокация” предвид високата скорост на сближаване. Според “Фокс нюз” Су-27 се приближил на едва 1,5 м от американската машина. Военните в Москва обаче заявиха, че US самолетът предприел “провокиращ завой”.В трети подобен случай шведското външно министерство привика вчера руския посланик за обяснения, след като в понеделник Су-27, който се държал “особено”, се приближил на “незначително” разстояние от шведски разузнавателен самолет над Балтийско море.Инцидентите идват на фона на търкания между Москва и Вашингтон, които се засилиха, след като в неделя изтребител Ф/А-18 свали сирийски Су-22 край Рака. Във вторник самолет Ф-15 свали въоръжен ирански дрон “Шахед-129” край базата Ал Танаф на източната сирийска граница, където са базирани сили на антиджихадистката коалиция.Русия реагира остро и определи свалянето на дрона като подкрепа за терористите.", "date": "2017.06.21", "title": " Напрежението между САЩ и Русия в Сирия (ИНФОГРАФИКА)\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%b0%d0%bf%d0%b8-%d0%be%d0%b1%d0%b2%d0%b8%d0%bd%d0%b5%d0%bd-%d0%b7%d0%b0-%d0%b1%d0%b5%d0%b7%d1%81%d1%82%d0%be%d0%bf%d0%b0/", "text": "Бившият шеф на Агенция “Пътна инфраструктура” (АПИ) Лазар Лазаров е обвинен за безстопанственост, довела до щети от 41 630 050 лв. Това съобщиха от Специализираното звено “Антикорупция” към Софийска градска прокуратура.През април прокурори и агенти на ДАНС влязоха в централата АПИ и изнесоха документи и компютри. Още тогава се разбра, че акцията им е по сигнал на европейската служба за борба с измамите ОЛАФ.Разследването е за злоупотреби при довършването на лот 1 от магистрала “Марица” в участъка “Оризово-Димитровград”.Образувано е още през септември 2016 г., а Лазаров подаде оставка 2 месеца по-късно. Договорът за 31-километровата отсечка е сключен между АПИ и италианската компания “Чи ем Чи ди Равена” през 2011 г. Срокът за изграждането е 25 месеца, а стойността на проекта е около 133 милиона лв. без ДДС. Трябвало е да бъде завършена през есента на 2013 г., но италианците се оплакали, че се бавят заради валежи от дъжд и сняг.Почвата била преовлажнена и се налагала стабилизация на терена на отсечка с дължина 1760 метра, заради която не можел да бъде довършен целият участък.От АПИ обявили допълнителна обществена поръчка и сключили договор за още 51 млн. лв. с “Пътища Пловдив” АД. Лазаров е обвинен за това, че като длъжностно лице не е възложил да се провери дали част от предвидените строително-монтажни работи не са били вече включени в договора от 2011г. с италианците. Освен това не е поискал обосновка за необходимостта от някои строителни дейности, а подписал новия договор.", "date": "2017.06.21", "title": " Бившият шеф на АПИ обвинен за безстопанственост\t\t\t"}
{"url": "https://trud.bg/%d0%b5%d1%82%d0%be-%d0%b3%d0%be-%d0%bc%d0%b0%d1%80%d0%be%d0%ba%d0%b0%d0%bd%d0%b5%d1%86%d0%b0-%d0%ba%d0%be%d0%b9%d1%82%d0%be-%d0%be%d0%bf%d0%b8%d1%82%d0%b0-%d0%b4%d0%b0-%d0%b2%d0%b7%d1%80%d0%b8%d0%b2/", "text": "Мароканец бе убит от белгийски войник късно във вторник на централната жп гара в Брюксел, след като задействал взривно устройство в поредния терористичен инцидент на европейска територия, предаде АФП. Няма други жертви в терористичния инцидент, тъй като самоделната бомба произвела далеч по-слаба от очакваното експлозия.Мъжът, идентифициран като Осама З. (36 г.), започнал да крещи и опитал да детонира бомбата сред група пътници на гарата, която се намира само на няколкостотин метра от Гран Плас – основна туристическа дестинация в белгийската столица. Устройството представлявало куфар, пълен с газови бутилки и пирони, което се запалило. Мароканецът се затичал по перона, след което последвал слаб взрив. Той се върнал и с викове “Аллах акбар!” се нахвърли на войник, който го прострелял няколко пъти. Инцидентът предизвикал сериозна паника и след изстрелите стотици души хукнали да бягат през релсите да търсят убежище в местни кафенета и магазини.“Бомбата е била със сериозна мощност, но не сработила както трябва”, каза вътрешният министър Ян Ямбон. Властите опровергаха медийни твърдения, че терористът носел шахидски пояс.Заподозреният е от брюкселския квартал Моленбек, който отдавна е известен като свърталище на джихадисти и е свързван с предишни атаки. Смята се, че живеел там от 2013 г., но не е попадал в полезрението на службите, които извършиха обиски в квартала.Премиерът Шарл Мишел потвърди, че е предотвратена терористична атака и заяви, че мерките за сигурност ще бъдат засилени. Нивото на заплаха от атентати обаче няма да бъде повишавано. “Няма да се оставим да бъде сплашени от терористи”, обеща Мишел. В сряда сутринта полицията евакуира гарата в Намюр, Валония, и взриви подозрителен куфар. По-късно се оказа, че багажът е забравен от пътник.", "date": "2017.06.21", "title": " Ето го мароканеца, който опита  да взриви бомба на гара в Брюксел\t\t\t"}
{"url": "https://trud.bg/%d0%b0%d0%b3%d0%b5%d0%bd%d1%82-%d0%bd%d0%b0-%d0%b4%d0%b0%d0%bd%d1%81-%d0%bc%d0%b0%d0%bc%d0%b5%d0%bb-%d1%87%d1%83%d0%b6%d0%b4%d0%b5%d0%bd%d1%86%d0%b8/", "text": "Агент на ДАНС отива на съд, след като измамил чужденци и взел от тях пари. Спецзвеното “Анкиропуция” внесе обвинителния акт срещу Евгени Иванов в Софийския градски съд. Разследването започнало след сигнал от ДАНС.Според прокуратурата Евгени Иванов излъгал в средата на миналата година, че ще окаже съдействие на двама чужденци да получат разрешение за постоянно пребиваване на територията на България. Заблудил, че ще окаже съдействие на друг чужденец за ускоряване на процедурата по получаване на разрешение за продължително пребиваване у нас. Отделно измамил други двама, че е оказал съдействие за насрочване на по-ранна дата за интервюта в Министерство на правосъдието по техни молби за придобиване на българско гражданство. Така началникът на дирекция “Контраразузнаване” прибрал в джоба си близо 40 000 лева. Част от измамените били руски и украински граждани. Иванов склонил и неизвестен фалшификатор да направи две лични карти, издадени на името на българи в карти на постоянно пребиваващи у нас чужденци. Държавна тайнаСъбрани са и данни, че агентът от ДАНС е разгласил държавна тайна, като предоставил информация на разпитан свидетел за използвани от службата методи на работа,  срещу кои лица се използват СРС-та, както и информация за лица, заподозрени в провеждане на подривна, терористична и др. противозаконна дейност.В офиса на Иванов бил намерен и незаконен пистолет. Той го придобил от колегата си Петър Спасов през октомври 2015 г. Самият Спасов пък не е притежавал разрешение за отчуждаване и предаване на огнестрелното оръжие. Затова и той е обвиняем и отива на съд.", "date": "2017.06.21", "title": " Агент на ДАНС мамел чужденци"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%bd%d0%b0-%d1%80%d0%be%d1%8f%d0%bb-%d1%85%d0%b5%d0%bb%d0%b5%d0%bd%d0%b0-%d0%bf%d1%80%d0%b5%d0%b4-%d1%82%d1%80%d1%83/", "text": " Няма драма, нищо фатално не се е случило. Заради пилотска грешка е станал с испанския кораб „Нао Виктория”. Капитанът и екипажът нямат никаква вина, категоричен беше за „Труд” корабособственикът на родния ветроход Пламен Свещаров.Според него пилотът от местната станция в холандското пристанище Оудесхилд е сбъркал при направляване на маневрите от борда на „Роял Хелена”. Сблъсъкът е станал вчера в 13.15 ч. /местно време/, пише изданието Texelsecourant.nl.Утре българският ветроход ще участва на морски празник в друго холандско пристанище Сейл Ден Хелдер.Оудесхилд е седмото пристанище, на което спря родната баркентина по време на 5-месечното си плаване в Европа.„Роял Хелена” тръгна на 8 април 2017 г. от Морска гара във Варна, изпратен с тържествена церемония и с музиката на представителния духов оркестър на ВМС. Той пое с наситена програма за участие в много бляскави морски празници и събития през Мраморно, Средиземно море и Атлантическия океан.Капитанът на „Роял Хелена” е опитният морски офицер Любомир Шекерджиев.Ветроходът трябва да се прибере през септември на родния бряг, но има много покани за участия, календарът е пълен, може и да се забави, каза още корабособственикът Пламен Свещаров.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Собственикът на „Роял Хелена“ пред „Труд“: Пилотска грешка е причинила сблъсъка, българският екипаж няма вина"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%bd%d0%b5%d0%b4%d0%b5%d0%bb%d0%bd%d0%b8%d0%ba-%d0%b4%d0%b0-%d0%b5-%d1%8f%d1%81%d0%bd%d0%be-%d0%ba%d0%be%d0%b8-%d0%b2%d0%b5%d0%b4/", "text": "Министър-председателят Бойко Борисов възложи на министрите до понеделник да са готови с информация за предоставяните от техните ведомства услуги и изискваните за това документи. Справката трябва да съдържа информация кои събирани от гражданите документи са ненужни и съответната администрация да спре събирането им. Той подчерта, че тази мярка е изключително важна за всеки човек и за бизнеса, съобщиха от Министерски съвет.„Самите ние си даваме сметка, че това е реална реформа и тя затова не се е случвала, защото трябва да се преодолява огромна съпротива на чиновници, администрация, включително и корупционни схеми по маса звена – нещо, с което ние сме свикнали като народ, но ние трябва това да го поправим. Роптаем, ядосваме се, нервираме се и то не се случва. Този път ще се случи“, категоричен е премиерът, а след това разпорежда:„Утре сме в Брюксел и няма да може да стане, но още в понеделник ще искам всеки от вас да ми предостави тази информация. До понеделник, през Томислав Дончев – да е написано, примерно Министерство на правосъдието – едно, две, три, четири, пет, какво искате. Министерство на вътрешните работи, Министерство на отбраната, Министерство на образованието и науката, Министерство на труда и социалната политика, Министерство на икономиката, всяко министерство. Първо, Томислав да знае какво всички вие искате. Другата сряда, преди първата точка, ще изслушам всеки един от вас какви съответно документи изисква и от кои може да се откажем като ненужни“.Публикуваме пълния текст на правителствената стенограма:АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Борисов за административния ад: На много места се въртят корупционни кръгчета и тормозят хората. Трябва да се надделее (СТЕНОГРАМА)"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d1%89%d0%b5-%d0%b8%d0%bc%d0%b0-%d0%bf%d1%80%d0%be%d0%b7%d1%80%d0%b0%d1%87%d0%bd%d0%be%d1%81%d1%82-%d0%bf%d1%80%d0%b8/", "text": "Напредъкът по проекта за изграждане на участъка на автомагистрала „Струма“ през Кресненското дефиле беше обсъден на съвместни срещи на министъра на околната среда и водите Нено Димов и министрите на регионалното развитие Николай Нанков и на туризма Николина Ангелкова с европейските комисари по регионална политика Корина Крецу и по околна среда, морско дело и рибарство Кермену Вела в Брюксел.На срещите министър Димов увери еврокомисарите, че при реализирането на проекта страната ни ще спази изцяло българското законодателство, което е напълно хармонизирано с европейското, съобщиха от МОСВ. Той подчерта, че ще бъде обърнато особено внимание на прозрачността на процедурите по ОВОС и оценката на степента на въздействие върху защитените зони.Димов съобщи, че в МОСВ вече е постъпила цялата документация по ОВОС и по оценката на степента на въздействие върху защитените зони. „Ние даваме възможност на всички НПО, включително на природозащитните, да участват активно в обсъждането, за да се осигури най-добрата защита на биоразнообразието в Кресненското дефиле“, категоричен бе министърът. Той увери, че МОСВ ще даде достатъчен срок за провеждане на общественото обсъждане, за да може до средата на октомври т. г. да има решение по ОВОС и да се прецени кой от петте предложени варианта на проекта е най-добрият от екологична гледна точка. „Държа да подчертая, че разглежданите варианти защитават както природата в Кресненското дефиле, така и човешкия живот, който е ключов приоритет“, каза министър Нено Димов.", "date": "2017.06.21", "title": " Министър Димов: Ще има прозрачност при екооценката на участъка от „Струма“ през Кренсенското дефиле"}
{"url": "https://trud.bg/%d0%bf%d0%be%d0%bb%d1%81%d0%ba%d0%b8%d1%8f%d1%82-%d0%b3%d0%b0%d0%b7%d0%be%d0%bf%d1%80%d0%b5%d0%bd%d0%be%d1%81%d0%b5%d0%bd-%d0%be%d0%bf%d0%b5%d1%80%d0%b0%d1%82%d0%be%d1%80-%d1%81%d0%bf%d1%80%d1%8f/", "text": "Полският газопреносен оператор , че спира получаването на руски газ през газопровода „Ямар“ заради лошото му качество.„Газопроводният оператор обявява, че поради лошото качество на природния газ, не може да получава това гориво, за да го вкарва в националната газоразпределителна мрежа от пункта на газопровода Ямал“, се казва в прессъобщение на компанията, предаде .Газът „не отговаря на предписаните параметри за качество“, се казва в комюнике на компанията, уточнявайки, че прекъсването, направено днес в 7.00 българско време, ще приключи в петък по същото време.„Спирането няма да се отрази на баланса и сигурността на разпределителната система, управлявана от „Газ-Систем“, уверява компанията.Според специализирания полски портал Energetyka24 газът, който в момента се доставя от Русия, съдържа прекалено много вода, за да може да бъде използван в Полша. Първата инсталация за сушене на този газ по газопровода се намира в Германия, което означава, че германските клиенти могат да продължат да бъдат обслужвани.", "date": "2017.06.21", "title": " Полският газопреносен оператор спря газа от Русия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0-%d1%81%d1%8a%d0%b4-%d0%b7%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-71-%d0%bf%d1%80%d0%b5%d1%81%d0%b5%d0%bb%d0%bd%d0%b8/", "text": "Единадесет мъже бяха изправени вчера пред съд в унгарския град Кечкемет за смъртта на 71 преселници – 59 мъже, 8 жени и 4 деца, в зарязан в Австрия камион през август 2015 г., предаде АФП. Процесът е в Унгария, тъй като смъртта им настъпила на нейна територия.Подсъдими са 10 българи, афганистанец и ливанец, като процесът срещу един издирван заподозрян се води задочно. Присъди се очакват в края на годината.Първи в съда бе вкаран хилещия се афганистанец Самсур Л. (30 г.), смятан за организатор на трафикантската мрежа, прехвърлила над 1200 души.Част от доказателствата на 59 000 страници разкриват страданията на мигрантите от Сирия, Ирак и Афганистан, чиито теля бяха открити полуразложени. “Те непрекъснато пищят, не може да си представиш както става тук”, казал българският шофьор Ивайло С. (26 г.) според стенограма от подслушани разговори, огласена от “Зюддойче цайтунг”. Предполагаемият афганистански бос му наредил да кара: “Ако умрат, изхвърли ги в гора в Германия”. Унгарските власти казаха, че са нямали възможност да следят разговорите в реално време.", "date": "2017.06.21", "title": " Българи на съд за смъртта на 71 преселници\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d0%be%d0%ba%d0%b0%d0%b7%d0%b0-%d1%85%d0%b0%d1%80%d0%b0%d0%ba%d1%82%d0%b5%d1%80-%d0%be%d1%82%d1%81%d1%82/", "text": "Григор Димитров стигна до обрат срещу Жулиен Бенето и се класира за четвъртфиналите на турнира на трева в Куинс. Шампионът от 2014 г. загуби първия сет, но постигна успех с 4:6, 6:3, 6:4 срещу 35-годишния французин, съобщава .Българинът ще спори за място на полуфиналите с победителя от двубоя между Танаси Кокинакис и Данил Медведев.Тревата в Куинс е едно от любимите места на Григор, който печели турнира през 2014 г. Миналия сезон обаче той отпадна в първия кръг след загуба от Янко Типсаревич. Състезанието тази година е изпълнено с изненади, като надпреварата вече напуснаха световният номер 1 Анди Мъри, поставеният под номер 2 Стан Вавринка и Милош Раонич, а днес отпадна и Жо-Вилфред Цонга.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Григор Димитров показа характер, отстрани корав французин"}
{"url": "https://trud.bg/%d0%bf%d0%be%d0%b4%d0%bf%d0%b0%d0%bb%d0%b8%d1%85%d0%b0-%d0%bc%d0%b8%d0%ba%d1%80%d0%be%d0%b1%d1%83%d1%81-%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%be-%d1%81%d0%b5%d0%bb%d0%be/", "text": "Товарен микробус „Форд“ горя във вторник около 1 часа след полунощ на улица в пловдивското село Браниполе. Бусът е ползван от 48-годишен местен жител, който е подал сигнала за пожара, унищожил частично возилото, по което при огледа от екип на Първо РУ на МВР-Пловдив са открити следи от запалима течност. При инцидента няма пострадали хора, а в рамките на образуваното досъдебно производство продължава разследването на обстоятелствата и причините за палежа.", "date": "2017.06.21", "title": " Подпалиха микробус в пловдивско село"}
{"url": "https://trud.bg/%d0%bb%d1%8e%d0%b1%d0%be%d0%bc%d0%b8%d1%80-%d0%b4%d0%be%d1%80%d0%be%d1%81%d0%b8%d0%b5%d0%b2-%d0%b2%d1%8a%d0%b7%d1%80%d0%b0%d1%81%d1%82%d1%82%d0%b0-%d0%bd%d0%b0-%d0%b0%d0%b2%d1%82%d0%be%d0%bc%d0%be/", "text": "Над 400 леки автомобила се падат на 1000 жители в България, според данни на Евростат за наличието на стари коли и купуването на нови автомобили в ЕС през 2015 г. Според анализа, броят на автомобилите в България се увеличава с по около 100 коли на година. Расте броят на новите автомобили – през 2016 г. у нас са били продадени 26 370 нови автомобила, през 2015 г. – 23 000, през 2014 г. – 20 356, през 2013 г. – под 20 хиляди.Към момента у нас обаче най-много на брой са автомобилите на възраст над 20 години, сочат данните. Като цяло най-голям е броят на автомобилите с бензинови двигатели.Заместник-председателят на Асоциацията на вносителите на автомобили в България Любомир Доросиев каза пред , че в момента данъчната ставка в страната ни облекчава собствениците на много стари автомобили, поради което много често те нямат интерес да ги дерегистрират и да ги предадат на вторични суровини.По думите му, ако нещата се обърнат и бъде намален данъкът за по-новите автомобили и увеличен този за по-старите, тогава ще започне прочистване и ще се освободят паркоместа пред блоковете и в платените зони за паркиране, както и в по-малките населени места.Същевременно Доросиев бе категоричен, че има много стари автомобили, които са достатъчно надеждни и в добро техническо състояние. Затова е важно да се завиши контролът в пунктовете за технически прегледи и да се ограничи движението на тези автомобили, които наистина са негодни.Трябва да се обърне сериозно внимание и на товарните автомобили и строителна техника, които са по-големи замърсители.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Любомир Доросиев: Възрастта на автомобила не означава, че не е годен"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%b2-%d1%81%d1%82%d0%be%d0%bb%d0%b8%d0%bf%d0%b8/", "text": "Двама души са заподозрени за престъпления с акцизни стоки и срещу тях са започнати предварителни проверки по член 234, алинея 1 от Наказателния кодекс, съобщиха от Областната дирекция на МВР-Пловдив.Във вторник на ул. „Вратцата“ в ромския квартал „Столипиново“ в Пловдив полицаите от Шесто РУ установили, че 45-годишен криминално проявен и осъждан местен жител съхранява 1540 къса контрабандни цигари без български бандерол. Същия ден колегите им от Първомай иззели 122 нелегални папироса от дома на 37-годишна жителка на село Крушево.През последното денонощие на територията на Областна дирекция на МВР-Пловдив са регистрирани 18 криминални престъпления – грабеж, пожар, 4 кражби и 12 други. Разкрити са 11 престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Спипаха криминално проявен в Столипиново с контрабандни цигари"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b8%d1%85%d0%b0-16-%d1%8e%d1%80%d0%b8%d1%81%d1%82%d0%b8-%d0%b7%d0%b0-%d0%b2%d1%81%d1%81-%d0%b8%d0%bd/", "text": "Oбщо 16 съдии, прокурори и адвокати са предложени от депутати и парламентарни групи в НС за членове на новия Висш съдебен съвет (ВСС). Мандатът на настоящия изтича на 3 октомври.Парламентарната квота във ВСС е от 11 души. Другите 11 члена вече бяха избрани от Общи събрания на съдии, прокурори и следователи (виж инфографиката).От ГЕРБ са предложили районния прокурор на Пловдив Гергана Мутафова, съдийката от ВКС Вероника Имова, която от 2016 г. е шеф на атестационната комисия във ВСС, окръжния прокурор на Бургас Калина Чапкънова-Кичукова и Боян Магдалинчев, който е председател на Асоциацията на българските административни съдии. Георги Марков от ГЕРБ е внесъл името на сина на Александър Джеров, адвокат Мирослав Джеров.От ДПС са заложили на Пламена Апостолова – завеждащ отдел „Стопански” на Националната следствена служба и на зам-председателя на Апелативен съд – София Стефан Гроздев. Патриотите предлагат за членове на ВСС Йордан Стоев, който е заместник апелативен прокурор -София и столичния адвокат Боян Новански.От БСП са внесли кандидатурите на съдийката от ВАС Марина Дойчинова, Даниела Маринова-Марчева, съдия във Софийски апелативен съд с ранг върховен съдия, на прокурора от ВАП Маринела Тотева, на съдийката от ВКС Диана Хитова, на съдията от апелативния спецсъд Драгомир Кояджиков и на прокурора от ВКП Светлана Бошнакова.Веселин Марешки предлага за член на ВСС Владислав Томов, който е прокурор от Районна прокуратура-Варна. В 14-дневен срок кандидатите трябва да депозират писмени концепции и декларации за имотното си състояние в деловодството на Народното събрание.Преди да бъдат гласувани в пленарната зала ще има изслушване в правната комисия, а заседанието ще се предава пряко в интернет. Изслушването трябва да е най-рано два месеца след изтичане на срока за номинациите, който приключи на 21 юни (т.е. – няма как да е преди 21 август). Тогава парламентът е във ваканция и се очаква излсушванията да започна през септември. След изслушването има срок от 2 седмици за гласуването в пленарната зала.За първи път парламентът ще избира членове на съвета по колегии – отделно за съдийската и отделно за прокурорската, и с квалифицирано мнозинство от 160 гласа за всеки член поотделно. Новият ред за избор на членове на съвета следва от промените в Конституцията през декември 2015 г., отразени и в Закона за съдебната власт.", "date": "2017.06.21", "title": " Депутати предложиха 16 юристи за ВСС  (ИНФОГРАФИКА)"}
{"url": "https://trud.bg/%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2-%d0%bd%d0%b0-%d0%bf%d0%b0%d0%b7%d0%b0%d1%80-%d0%b7%d0%b0-%d0%bc%d0%b0%d0%bd%d0%b0%d1%82%d0%b0%d1%80%d0%ba%d0%b8/", "text": "„Не започвай война, която не можеш да спечелиш!“Казват, че тази сентенция е на древния китайски пълководец и стратег Сун Дзъ. Неговите познания и натрупан боен опит остават за поколенията в сборника “Изкуството на войната”.Ако някой от толкова силно притеснените за имиджа и комфорта на председателя на Върховния касационен съд подсъдими и обвиняеми олигарси реши тези дни да му направи подарък, то въпросната книга би била добър избор.Може пък Лозан Панов да почерпи знания от древния източен философ и така да открие истината за развитите болтове на бившия му служебен автомобил, шофиран от сержанта от НСО, който се оказва приятел от детските му години. Може пък Панов най-накрая да осъзнае, че във войната, която е повел срещу държавата, няма нищо детинско и най-вече, че е я загубил.Отсъстващата логикаНа 6-ти юни 2017 г., на излизане от среща с президента Румен Радев, председателят на ВКС започва да разиграва полукриминален трилър с мистериозен “инцидент”, случил се със служебния му автомобил седмица преди това. Казусът е подхвърлен пред чакащите го под дъжда на “Дондуков” 2 журналисти, а по-късно доразвит от самия Панов полуанонимно в обслужващите имиджа му “медии”. Така обществото разбира, че на 1-ви юни, на прибиране от Берковица, шофьорът на служебния “Мерцедес”, в който се вози Лозан Панов, установил липсата на два болта на задната лява гума, а останалите три били полуразвити. За Панов било логично да уведоми президента за случая, защото НСО е на подчинение на държавния глава, но установените впоследствие факти и обстоятелства разкриват серия от алогични действия, които, в крайна сметка, може и да са довели до “инцидента”.Макар да е издържано юридически и логически, базиращото се и на независима техническа експертиза заключение на прокуратурата за отказ от образуването на досъдебно производство по случая, стана повод за поредната кампания срещу държавното обвинение. Нещо повече, поведението на Лозан Панов, както при публичното обявяване на инцидента, така и след излизането на постановлението на прокурор Спас Илиев от Софийската военноокръжна прокуратура, не оставя усещането, че председателят на ВКС търси разкриването на обективната истина, а по-скоро предизвикването на скандал и медийна истерия.Отвъд опитите за героизиране на Лозан Панов и превръщането му в жертва на “тъмните сили”, както и манипулативния и на места откровено фалшив прочит на заключенията в прокурорското постановление, то разкрива изключително важни детайли за персоната, която управлява най-висшата съдебна инстанция в Република България.Приятелят от детските годиниПри раздухването на “инцидента” Лозан Панов изпреварващо обявява, че няма никакви съмнения в работата на личния си шофьор, но спестява, че всъщност двамата ги свързва познанство с давност няколко десетилетия. От показанията на сержант Я.С., шофьор в Националната служба за охрана, става ясно, че малко след като Лозан Панов е избран за председател на ВКС в началото на 2015 г., с когото се познават от детските години, двамата се уточняват съдия № 1 да изиска от ръководството на НСО специална привилегия – избор на персонален шофьор. Извън правилата, Панов настоява, а ръководството на НСО се съгласява, да премести сержант С., който към онзи момент управлява автомобили, обслужващи Народното събрание, на работа към ВКС.Разследването на развитите болтове на служебния “Мерцедес” установява и друг факт, който показва, че председателят на ВКС, изглежда, много е държал неговите маршрути и местата, до които пътува с автомобила на НСО, да останат в пълна тайна. Оказва се, че луксозната лимузина, нетипично за този клас коли, с която Панов се е возил, не е имала GPS-система за проследяване в реално време на местоположението, както и вграден мобилен телефон. Обичайно е модели, като ползвания от Панов, да имат фабрично инсталирани мобилни и GPS-системи не задължително като екстра, а преди всичко като допълнителна защита срещу кражби.Проверката установява, че със заповед на самия Лозан Панов, мястото за паркиране на служебния му автомобил във вътрешния двор на Съдебната палата в столицата, не попада в зоната на видеонаблюдение, което се контролира от Главна дирекция “Охрана” при Министерството на правосъдието. Точно в тази зона, лишена от видеоконтрол на достъпа, се е намирал автомобилът преди пътуването на Панов до Берковица. Всички тези обстоятелства и най-вече привилегията, с която Панов се ползва по изключение – да има за шофьор лично избран от него служител на НСО, е предпоставка за неизпълнение или немарливо изпълнение на служебните задължения на служителя на НСО, констатира прокурор Спас Илиев. Напълно логично, макар прокурорът да е могъл да стигне и много по далеч – каква е гаранцията, че при подмяната на гумите от зимни с летни, извършена преди два месеца, болтовете на всички колела са били добре завити? Да не говорим, че по-мнителните не биха изключили и версията инсценировка.Притеснения по сценарийА основания за подобни съмнения не е като да няма. Особено, ако се проследи хронологията на пътуването на Панов и сержант С. от София до Берковица и обратно. На база проведените разпити на шофьора от НСО, на дежурните му началници, на ръководителя на службата, на самия Лозан Панов, както и на направени телефонни разпечатки, се установява, че констатацията за липсващите два болта и разхлабването на останалите три, не е направена при нарочна проверка, а напълно случайно.След заседание на Съдийската колегия на ВСС на 1-ви юни, Панов заминава за Берковица, за да присъства на встъпването в длъжност на новия председател на Районния съд. Край надлез “Надежда” той и шофьорът чуват потропване и шум, който идва от задната лява гума на автомобила. Няколко километра по-късно, край Костинброд, шумът отново е чут, но само от водача на моторното превозно средство. В района на Бучинския проход шофьорът спира и излиза, в опит да установи причината за странния шум. По показанията на сержант С., той е извършил оглед “на всички гуми, като не е забелязал нищо нередно или съмнително”. Важно е да се отбележи, че през целия останал път до Берковица и обратно към столицата, шумът повече не е констатиран. Независимата експертиза констатира, че ако са били развити болтовете, този шум е трябвало да се увеличава с изминаването на повече километри, а не обратното. При престоя в Берковица, служебният “Мерцедес” е оставен без надзор за 15 минути, по думите на шофьора, за да си купи “Кока-Кола”.Тука има, тука нема шумПак на база показанията на сержант С. и на съдия Панов, пътувайки обратно към София, двамата спират край село Бързия, но не защото чуват шум или нещо ги притеснява, а защото председателят на ВКС решава да си купи гъби – манатарки от крайпътната сергия. Едва тогава шофьорът открива, че от задната лява гума липсват два болта, а останалите три са разхлабени.Констатацията не е документирана със снимка, нищо, че по-рано сержант С. е направил няколко фотоса на природната красота наоколо. Не е уведомен и никой друг – нито пътната полиция, нито дежурните в НСО, а двамата продължават по обратния път към София. Едва край село Гинци сержантът решава отново да провери състоянието на гумата и да информира, но не по служебния, а по личния си телефон, прекия си ръководител. За случая незабавно е информиран и началникът на НСО ген. Ангел Антонов, който същия ден не е на работа.Първоначалният опит на Антонов да се свърже с Панов се оказва неуспешен. Прекият началник на сержант С. му се обажда, за да предаде на председателя на ВКС да си вдигне телефона. “При проведения разговор, ген.-лейтенант Антонов не е разбрал от г-н Панов какво точно се е случило”, пише в постановлението на прокуратурата, което се базира на показанията на Антонов. “От изключителна важност е фактът, че причината за спиране в района на село Бързия не е шум, а желанието на г-н Панов да си купи гъби от крайпътна сергия. Тогава именно, без да е предшествана от потропване или почукване, случайно е забелязана повредата”, констатира при опит да установи истината и прокурор Илиев. Последващите действия на шофьора и на самия Панов също показват, че първоначално двамата изобщо не са взели “инцидента” насериозно. Едва на 2-ри юни сержант С. подава рапорт, а по твърдения на самия Панов, той е изпратил писмо на началника на НСО. Полиция, прокуратура и прекият ръководител на НСО – президентът, не са информирани. “Притесненията” се появяват с цяла седмица закъснение. По сценарий.На война срещу институциите Лозан Панов използва срещата с президента, за да подхвърли провокацията за изваждането на прокуратурата от съдебната власт, а и за да атакува индиректно стопанина на “Дондуков” 2, тъй като НСО е към държавния глава.Вече няколко месеца председателят на ВКС води напълно осъзната и координирана кампания по провокиране на междуинституционално напрежение и разпалване на “хибридна” война между властите. Ако от края на 2015 година, цялата изминала година и до днес, Панов се включи в дългогодишната война срещу прокуратурата и настоящия състав на Висшия съдебен съвет, то от няколко месеца председателят на ВКС използва инстанцията, която представлява, за да институционализира лобистки, корпоративни, политически и олигархически провокации и атаки срещу останалите ключови институции на държавната власт.Само за няколко седмици, на няколко пъти Панов провокира президента да наруши Конституцията, а накрая му спретна “активно мероприятие” с “развинтени болтове” на автомобил на службата, която му е подчинена. По-рано Панов атакува и премиера Бойко Борисов, ресорният вицепремиер Екатерина Захариева и правосъдния министър Цецка Цачева, че не желаят “дълбока” съдебна реформа, а вместо това, с промяната на Конституцията била извършена една “мимикрия”.Войната на Лозан Панов срещу институциите изобщо не е случайна и той изобщо не е стратег в нея, а по-скоро еничар. Председателят на ВКС е поредният властови инструмент на скритите стратези, които го използват за продължаване на ерозирането на доверието на обществото в институциите и държавата като цяло.Всичко това с ясната цел – постъпателно овладяване на все повече елементи от пъзела на държавното управление и най-вече на тези институции, които биха могли да попречат на изпълнението на “хибридната” стратегия срещу прокуратура, правителство, парламент, президент. На държавата не й остава нищо друго, освен да покаже на Панов и най-вече на кукловодите му, че войната, която водят, вече е загубена.", "date": "2017.06.21", "title": " Лозан Панов на пазар за манатарки\t\t\t"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%b4%d0%b6%d0%b5%d0%b1%d1%87%d0%b8%d0%b9%d0%ba%d0%b0-%d0%b4%d0%b0-%d0%ba%d1%80%d0%b0%d0%b4%d0%b5-%d0%be%d1%82-%d0%b4%d0%b5%d1%82%d1%81%d0%ba%d0%b0/", "text": "Извършителка на джебчийска кражба бе разкрита във вторник от служителите на реда в Стамболийски, след като в районното полицейско управление постъпил сигнал от 29-годишна жителка, че от страничен джоб на детската й количка бил откраднат мобилен телефон.По данни на потърпевшата посегателството било извършено около 13.30 часа, докато била в магазин за дрехи в града. При организираните бързи издирвателни действия криминалистите установили авторката на кражбата – 44-годишна гастрольорка от Русе. Срещу нея е започнато бързо производство, а за случая е уведомена Районната прокуратура в Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Заловиха джебчийка да краде от детска количка"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%b6-%d0%be%d1%82-%d0%b1%d0%be%d1%82%d0%b5%d0%b2%d0%b3%d1%80%d0%b0%d0%b4-%d1%88%d0%be%d1%84%d0%b8%d1%80%d0%b0-%d0%b4%d1%80%d1%83%d1%81%d0%b0%d0%bd-%d0%bf%d0%be%d0%b4/", "text": "22-годишен младеж от Ботевград попадна в полицейския арест на Първо РУ на МВР-Пловдив за шофиране след употреба на наркотични вещества, след като бил засечен във вторник около 22.20 часа на бул. „Македония“ в града под тепетата да кара надрусан лекия си автомобил „Опел“. При проверката с драг чек се установило, че ботевградчанинът е под въздействието на марихуана. По случая е образувано бързо производство.За 24 часа в полицейския арест попаднаха и двама неправоспособни водачи на МПС-та. Екип на РУ-Труд заловил в Съединение 26-годишен мъж от Велинград, който бил седнал зад волана на товарен автомобил „Мерцедес“ без шофьорска книжка. В село Искра колегите им от РУ-Първомай установили, че 34-годишен от Цалапица управлява лек автомобил „Опел“ в срока на наложеното му едногодишно административно наказание.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Младеж от Ботевград шофира друсан под тепетата"}
{"url": "https://trud.bg/2200-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d1%84%d0%b8%d0%b7%d0%b8%d1%87%d0%b5%d1%81%d0%ba%d0%b0-%d0%b0%d0%b3%d1%80%d0%b5%d1%81%d0%b8%d1%8f-%d0%bc%d0%b5%d0%b6%d0%b4%d1%83-%d1%83%d1%87/", "text": "Случаите на физическа агресия през миналата учебна година са били малко над 2200, а на вербална – близо 2800. Според статистиката на просветното министерство инцидентите с ученици драстично са се увеличили.За вчерашния случай, при който 17-годишен ученик нападна своя учителка в столичната гимназия по туризъм, момчето вече е обвиняем.Вчера майката на Марин Цанов била извикана в училището на разговор, тъй като учителите забелязали промяна в поведението му и започнал да получава слаби оценки. По време на разговора, момчето се ядосало и тръгнало към учителската стая.Разследващите са установили, че Марин е нахлул, блъскайки мебелите и показвайки неприлични жестове. Той ритнал учителката, след което хвърлил стол по нея.Заради чистото съдебно минало на момчето, както и заради възрастта му, е наложена мярка за неотклонение „Надзор на инспектор при детска педагогическа стая”.В ранния следобед 17-годишният Марин напусна ареста, придружаван от адвокат и от майка си.Във фейсбук профила си Марин е обявил, че е скинар. Приятелите му потвърждават, че е ходил на протести на движение „Национална съпротива”.Мобилен екип от психолози ще работи едновременно с учениците и с учителите в гимназията.Пред полицията и в негова подкрепа се събраха приятелите му. Според тях учителката е виновна за случилото се, защото се държала арогантно.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " 2200 случая на физическа агресия между ученици за година"}
{"url": "https://trud.bg/%d1%88%d0%b5%d1%84-%d0%bd%d0%b0-%d0%b4%d0%be%d0%bd%d0%b4%d1%83%d0%ba%d0%be%d0%b2-2-%d0%b1%d0%b5%d0%b7-%d0%b4%d0%be%d1%81%d1%82%d1%8a%d0%bf-%d0%b4%d0%be-%d1%82%d0%b0%d0%b9%d0%bd/", "text": "“Към 15.06.2017 г. няма данни г-н Иво Христов да има издадено разрешение за достъп до класифицирана информация.”Това е записано в отговора на  Държавната комисия за сигурност на информацията (ДКСИ) до депутата от ГЕРБ Антон Тодоров. Пред “Труд” Тодоров обясни, че на 14 юни е изпратил запитване до ДКСИ дали началникът на кабинета на президента Румен Радев Иво Христов  има допуск до класифицирана информация.На 1 юни Антон Тодоров е отправил същия въпрос към президентската администрация. Отговорът е подписан от главния секретар на президента Димитър Стоянов. “Работата в президентството с класифицирана информация се извършва в строго съответствие със закона за защита на класифицираната информация”, уверява главният секретар Димитър Стоянов.“Скандалът от този факт е огромен, защото няма как Иво Христов пет месеца да е изпълнявал дейността си в рамките на закона и в същото време да не е имал достъп до класифицирана информация”, коментира депутатът Антон Тодоров.За липсата на допуск до класифицирана информация на Иво Христов се заговори след първото заседание на Консултативния съвет по национална сигурност, свикано от президента Радев на 30 май. Тогава пиари и участници в КСНС коментираха, че началникът на президентския кабинет не е бил на заседанието. Самият той обяснил, че не е получавал допуск до класифицирана информация, защото нямал нужда от такъв.Експерти са категорични, че началникът на президентския кабинет задължително трябва да има такъв допуск. В противен случай не може да изпълнява пълноценно служебните си задължения.", "date": "2017.06.21", "title": " Шеф на „Дондуков“ 2  без достъп до тайни\t\t\t"}
{"url": "https://trud.bg/%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%bc%d0%b8%d0%bd%d0%b8%d1%81%d1%82%d1%8a%d1%80%d0%b0-%d0%bd%d0%b0-%d0%bf%d1%80%d0%b0%d0%b2%d0%be%d1%81%d1%8a/", "text": "Държавният глава Румен Радев разговаря на „Дондуков“ 2 с министъра на правосъдието Цецка Цачева. Работната среща е част от поредицата консултации на президента с представителите на правосъдната система и изпълнителната власт. Министър Цачева запозна президента Радев с хода на съдебната реформа и с приоритетите в работата на Министерството на правосъдието, съобщиха от пресцентъра на „Дондуков“ 2.Държавният глава постави акцент върху необходимостта от независим орган за борба с корупцията по високите етажи на властта. Този орган трябва да има ясно изразени правомощия и компетенции, които да обхващат всички действия, свързани със събирането на информацията и разкриването на корупционни престъпления. Според президента Румен Радев само така може да се стигне до ефективни резултати.Двамата бяха категорични, че реформата в съдебната система трябва да води до бързо, ефективно и справедливо правосъдие.", "date": "2017.06.21", "title": " Радев се срещна с министъра на правосъдието Цецка Цачева"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b5-%d0%be%d0%b4%d0%be%d0%b1%d1%80%d0%b5%d0%bd%d0%b0-%d0%b7%d0%b0-%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81/", "text": "Кандидатурата на Мария Габриел за еврокомисар е получила единодушно одобрение от координаторите на групи в Европейския парламент. Това съобщи  свои източници в Брюксел.На заседание на представителите от комисиите по промишленост и по култура е приет общ текст на писмо с препоръка Габриел да бъде подкрепена на предстоящото пленарно заседание на Европарламента следващия месец. Официално становището им ще бъде оповестено на 4 юли.Мария Габриел, която е кандидат на ЕНП и ГЕРБ, имаше нужда само от 2/3 мнозинство на депутатите, но в крайна сметка всички парламентарни фракции са дали положителна оценка за нейното представяне вчера на публичното изслушване по ресора „цифрова икономика и цифрово общество“.Писмото официално ще се публикува преди пленарната сесия на институцията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Мария Габриел е одобрена за еврокомисар след изслушването в ЕП"}
{"url": "https://trud.bg/%d0%bf%d0%b5%d1%82%d0%b8%d0%bc%d0%b0-%d0%bf%d1%80%d0%b5%d0%b1%d0%b8%d1%85%d0%b0-%d0%b8-%d0%be%d0%b3%d1%80%d0%b0%d0%b1%d0%b8%d1%85%d0%b0-%d0%bc%d0%bb%d0%b0%d0%b4%d0%b5%d0%b6-%d0%bf%d0%be%d1%81%d1%80/", "text": "Криминалистите на Второ РУ на МВР-Пловдив разследват сигнал за грабеж и побой, подаден от 22-годишен местен жител, който се оплакал, че във вторник около 13.50 часа в близост до заведение на бул. „Христо Ботев“ край Централна жп гара е бил нападнат от петима непознати. Те му нанесли побой и отнели мобилен телефон и 700 лева. По случая е образувано досъдебно производство и предстои материалите да бъдат внесени в Районна прокуратура-Пловдив.", "date": "2017.06.21", "title": " Петима пребиха и ограбиха младеж посред бял ден край Централна гара в Пловдив"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b6%d1%83%d1%80%d0%bd%d0%b0%d0%bb%d0%b8%d1%81/", "text": "Кметът на Велико Търново Даниел Панов посрещна група журналисти от водещи руски национални медии. Делегацията е на посещение в старопрестолния град и архитектурния резерват с. Арбанаси. По време на работната среща бяха обсъдени възможности за популяризиране на България и Велико Търново като туристически дестинации. Акцентът бе поставен върху възможностите за културен туризъм в старопрестолния град и региона.Още в сутрешните часове на днешния ден журналистите от Русия разгледаха крепостите Царевец и Трапезица, Мултимедийния посетителски център с представените сцени и събития от епохата на Второто българско царство, музей „Възраждане и Учредително събрание”, катедралния храм „Рождество на Пресвета Богородица”. Обиколката им включи също Самоводската чаршия, църквата „Възкресение Христово” и паметника на генерал Гурко в парк „Марно поле”. В Арбанаси представителите на медиите останаха силно впечатлени от средновековния храм „Рождество Христово”.Кметът Даниел Панов запозна гостите със съвременния облик на Велико Търново като проспериращ град, в чиято градска среда, туристическа, образователна, спортна, здравна и социална инфраструктура за последните няколко години са инвестирани над 120 милиона лева европейски средства. Разговорът обхвана въпроси за многобройните събития в областта на културата и изкуствата, дванадесетте международни фестивала, високата раждаемост, завишения инвестиционен интерес и инвестициите, рекордно ниската безработица.„Уверен съм, че ще бъдете добри посланици на Старата българска столица, на облика й като целогодишна дестинация за културен туризъм, образователно средище и проспериращ град”, обърна се Даниел Панов към журналистите от Русия. Гостите заявиха, че при първа възможност ще посетят отново старопрестолния град.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Кметът на Търново се срещна с журналисти от водещи руски национални медии"}
{"url": "https://trud.bg/%d0%be%d1%81%d0%b2%d0%b5%d0%bd-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%b8-%d0%ba%d0%be%d1%80%d0%b0%d0%b1%d0%b8-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0/", "text": "Освен самолети и кораби, държавата ще купи и бронирани бойни машини за пехотата. Това стана ясно днес от проектите за модернизация на армията, които военният министър Красимир Каракачанов внесе за разглеждане в Народното събрание, предаде . Обновлението на трите вида въоръжени сили ще бъде извършено според договореностите в Консултативния съвет за национална сигурност при президента.Миналата година парламентът одобри купуването на 8 многоцелеви изтребителя. Разходът за тях ще бъде близо 1,5 млрд. лв., като шведската оферта беше класирана на първо място от служебния кабинет. Ще строим и 2 многофункционални модулни патрулни кораба, като така общият разход възлиза на около 2,3 млрд. лв.Разходите за близо 200 бронирани машини за пехотата ще се разсрочват до 2029 г. потвърдили от Министерството на отбраната.В най-напреднала фаза е проектът за изтребителите. В авиобазата обаче са категорични, че отлагане или пренаписване на проекта ще го върне в изходно положение, което означава поне още 3 години да няма нова техника във ВВС. Дори и да се сключи договор за нов изтребител, периодът, в който ще трябва да бъде въведен в експлоатация, да се обучат екипажи и да се започне дежурство с него, е минимум една година.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Освен изтребители и кораби, държавата купува и 200 бронирани машини за армията"}
{"url": "https://trud.bg/%d0%bc%d0%b8%d0%bd%d0%b8%d0%bc%d0%b0%d0%bb%d0%bd%d0%b0%d1%82%d0%b0-%d0%bf%d0%b5%d0%bd%d1%81%d0%b8%d1%8f-%d0%bd%d0%b0%d0%b3%d0%be%d1%80%d0%b5-%d1%81-115/", "text": "Парламентът прие минималната пенсия за стаж и възраст да нарасне с 11,5% от 1 юли, като от сегашните 161,38 лева да достигне ниво от 180 лева. От 1 октомври долният праг на парите ще се вдигне с нови 11,1% и ще стане 200 лева.Тези промени депутатите гласуваха с пълно единодушие като с общо 187 гласа приеха на първо четене Законопроект за изменение на Закона за бюджета на държавното обществено осигуряване за 2017 г., внесен от Министерски съвет.Очаква се другата седмица парламентът окончателно да приеме предложенията на второ четене, за които след изборите се разбраха коалиционните партньори ГЕРБ и Обединени патриоти.В резултат от промените със същите проценти ще се повишат минималните размери и на останалите пенсии за трудова дейност, които се определят в процент от пенсията за осигурителен стаж и възраст. В това число влизат пенсиите за инвалидност поради общо заболяване, тези за инвалидност поради трудова злополука и професионална болест и наследствените пенсии.Според направените разчети всички пенсии, които след преизчисляването от 1 юли с тежест 1,126 за всяка година осигурителен стаж ще останат с размери под 180 лв. или под минималния размер на пенсията за съответния вид, ще бъдат приравнени към новия минимален размер. В резултат на увеличението на минималната пенсия за осигурителен стаж и възраст на 180 лева броят на пенсиите в минимален размер ще се увеличи от 547 300 на около 668 000, или около 31,5% от пенсионерите за трудова дейност ще бъдат с минимални пенсии. След втората стъпка общо около 800 хил. пенсионери ще получат увеличение, показват разчетите на социалния министър Бисер Петков.Сметките на правителството сочат, че необходимите допълнителни средства за изплащането на новите минимални размери са 8,8 млн. лв. месечно, а втората стъпка с вдигането на минималната пенсия на 200 лева от 1 октомври ще струва на хазната 14,7 млн. лв. месечно. От финансовото министерството на няколко пъти уточниха, че няма да се наложи актуализация на бюджета. По техни сметки общата сума за двуетапното увеличение на минималната пенсия за осигурителен стаж и възраст за тази година е около 100 млн. лв., а за догодина трябва да се набавят допълнителни 280 млн. лв.Още преди предложенията за минималната пенсия да влязат за гласуване в Народното събрание се чуха не малко експертни мнения, че политическата намеса в осигурителната система ще доведе до срив в доверието на хората, които се осигуряват.“Зачитаме и подкрепяме принципа на равнопоставеност, заложен като основен в Кодекса за социално осигуряване и считаме, че не следва по никой начин да има изравняване на пенсии за хората с различен осигурителен принос”, заяви от парламентарната трибуна червеният депутат Георги Гьоков по време на дебатите. От ДПС също подкрепиха промените, но призоваха да се търсят възможности, които не водят до увеличаване на дефицита в системата, който за поредна година е близо 5 млрд. лв. На ниво обсъждане в социална комисия в НС синдикатите от КНСБ изразиха принципната си позиция, че увеличението на минималната пенсия изправя осигурителната система пред сериозен проблем, защото част от пенсионерите получават увеличение от близо 23%, а всички останали почти нищо. Според профсъюзите това няма да стимулира работещите да се осигуряват върху истинските си доходи.Социалните пари за старост стават близо 121 лева Правителството определи новия размер от другия месецПравителството определи нов размер на социалната пенсия за старост. От 1 юли тя ще нарасне от сегашните 118,14 лв. на 120,98 лв., съобщиха от Министерски съвет вчера. Промяната ще доведе до увеличаване на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и нормативно установените добавки към пенсиите, които се определят в процент от социалната пенсия за старост. Право на социална пенсия имат хората, които са навършили 70 години, но не получават пенсия за осигурителен стаж и възраст. Друго условие е доходът на член от домакинството им да е под гарантирания минимален доход, установен за страната през последните 12 месеца. За 2016 година той е 65 лева. С тази промяна ще се увеличи размерът на парите на около 143 000 социални пенсии. Пак от 1 юли 2017 година ще бъдат индексирани всички пенсии в страната заради промени в Кодекса за социално осигуряване. Правилото включва осъвременяване всяка година по т.нар. швейцарско правило с 1/2 от инфлацията и 50% от ръста на средния осигурителен доход. То се запазва, но механизмът на индексиране се променя и ще става чрез преизчисляване на пенсиите с по-висока тежест на осигурителния стаж. Този начин ще се прилага, докато тежестта на година стаж стигне от 1,1 до 1,5%, но индексацията на парите на възрастните ще е с миналогодишния коефициент от 2,4%. Таванът на пенсиите остава в старите размери и в това отношение управляващите не предвиждат промени. В момента той е 910 лв. Средната пенсия в страната от другия месец трябва да достигне 341,57 лв.##########Хасан Адемов, председател на социалната комисия в НС: Системата е в тежко положениеПодкрепяме всякакви усилия за търсене на възможности за увеличение на пенсиите, но те трябва да бъдат използвани по начин, по който да не увеличаваме дефицита. Това каза народният представител от ДПС Хасан Адемов, който е председател на социалната комисия в парламента. “От НС в момента пишем чек на министъра на финансите и казваме: г-н министър, съобразете се с решението на парламента и предвидете 510 млн. лева за следващата година, необвързани с осигурителни вноски”, коментира той. “Това, което правим през всички години на прехода е, че през пенсионната система решаваме проблемите на социалната политика, което не е най- добрият подход”, посочи Адемов. Според него пенсионната система се поставя в тежко положение, “в условия на тежък дефицит, само защото се опитваме през нея да решим всички останали проблеми”. Адемов призова да се разделят пенсиите от социалното подпомагане. “Как може да стане това – доходът на хората с минимални пенсии може да бъде допълнен от специализиран фонд, както се прави в други страни”, уточни той.ОтзивиЙордан Христосков, дългогодишен управител на НОИ: Доверието се подкопаваНяма логика да се правят кръпки на парче, но явно това се случва. Истината е, че се дискредитира целият пенсионен модел. Трябва всички пенсии да се вдигнат пропорционално, като се запазят съотношенията в системата. Не може да се бърка пенсионната система с тази на социалното подпомагане. Имайте впредвид, че не всички хора, които ще получат увеличение, са с минимален доход. Доверието ще се подкопава, още повече, че очакванията на обществото за бързи решения се повишават.Калоян Стайков, ИПИ: Това е висша форма на популизъм Всички механични намеси в осигурителната система не са обективни и могат да бъдат опасни, защото хората, които не се осигуряват или не работят, започват да разчитат на това, че политиците в един момент ще се намесят и ще им решат проблемите. За всички е ясно, че се губи доверието в осигурителната система, както и справедливостта между осигуряващите. Да вдигнеш парите само на една група хора, които не са допринесли съществено за бюджета на държавата е висша форма на популизъм, който не почива на здрава икономическа логика. Така се зачеркват стимулите за осигуряване. Няма баланс, всичко се прави на принципа проба – грешка.", "date": "2017.06.21", "title": " Минималната  пенсия  нагоре с 11,5%\t\t\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d1%81%d0%b5-%d0%b7%d0%b0%d0%bf%d0%be%d0%b7%d0%bd%d0%b0%d1%85%d0%b0-%d1%81-%d0%b4%d0%b5%d0%b9%d0%bd%d0%be%d1%81%d1%82%d1%82%d0%b0-%d0%bd%d0%b0-%d1%80%d0%b0/", "text": "Ученици от Средно училище „Черноризец Храбър“ в Пловдив посетиха днес кметството в район „Западен“ в града под тепетата, където се запознаха с дейността на администрацията. Тийнейджърите бяха приети от кмета Димитър Колев, който им разказа за работата си.Учениците са от девети и десети клас в специалност „Публична администрация“ и получиха възможност да видят как на практика се извършва административното обслужване в районното кметство. Учениците посетиха основните отдели и се запознаха в детайли с работата на служителите в район „Западен“.В тази задача те получиха много ценна информация от главния секретар на „Западен“ Живка Николова. Тя им разказа подробно за задълженията и отговорностите на всеки отдел. Учениците не скриха вълнението си и от възможността да се срещнат лично с кмета Димитър Колев, на когото зададоха много и интересни въпроси, на които той подробно им отговори.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Ученици се запознаха с дейността на районно кметство в Пловдив"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d0%be%d1%80%d0%be%d0%b7%d0%b8%d1%80%d0%b0%d0%bb-%d1%81%d0%bd%d0%b0%d1%80%d1%8f%d0%b4-%d0%b2-%d1%87%d0%b0%d1%81%d1%82%d0%b5%d0%bd-%d0%b8%d0%bc%d0%be/", "text": "Силно корозирал снаряд е бил открит във вторник при изкопни работи в частен имот в квартал „Беломорски“ в Пловдив. Сигналът е подаден на телефон 112 около 11.30 часа, а до идването на военните експерти районът е отцепен и обезопасен от служители на Първо РУ на МВР-Пловдив. Боеприпасът се оказал е с дължина около 25 см и диаметър 10 см.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Откриха корозирал снаряд в частен имот в пловдивски квартал"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82-5/", "text": "Минималната пенсия нагоре с 11,5% Парламентът прие минималната пенсия за стаж и възраст да нарасне с 11,5% от 1 юли, като от сегашните 161,38 лева да достигне ниво от 180 лева. От 1 октомври долният праг на парите ще се вдигне с нови 11,1% и ще стане 200 лева. Тези промени депутатите гласуваха с пълно единодушие като с общо 187 гласа приеха на първо четене Законопроект за изменение на Закона за бюджета на държавното обществено осигуряване за 2017 г., внесен от Министерски съвет.Шеф на „Дондуков“ 2 без достъп до тайни Началникът на кабинета на държавния глава Румен Радев няма допуск до класифицирана информация. “Към 15.06.2017 г. няма данни г-н Иво Христов да има издадено разрешение за достъп до класифицирана информация.” Това е записано в отговора на Държавната комисия за сигурност на информацията (ДКСИ) до депутата от ГЕРБ Антон Тодоров. Депутати предложиха 16 юристи за ВСС Oбщо 16 съдии, прокурори и адвокати са предложени от депутати и парламентарни групи в НС за членове на новия Висш съдебен съвет (ВСС). Мандатът на настоящия изтича на 3 октомври. Парламентарната квота във ВСС е от 11 души. Другите 11 члена вече бяха избрани от Общи събрания на съдии, прокурори и следователи. 12 документа по-малко носим на чиновника Администрацията няма да изисква от гражданите да носят 12 удостоверения на хартия от септември, реши правителството. Те ще се вадят служебно по електронен път, поясни вицепремиерът Томислав Дончев. По думите му това ще доведе до поевтиняване и по-голяма скорост. Промените са част от мерките на правителството за облекчаване на административната тежест за бизнеса. От есента вече няма да се налага да ходите до общината, за да вадите удостоверение за граждански брак.Лозан Панов на пазар за манатарки Председателят на ВКС води война срещу държавата, която вече е загубил   Емил Димитров, шеф на комисията за борба със сивата икономика в НС, пред „Труд“: Трябва да се регулира паралелният износ на лекарства Не може хората да страдат, да плащат скъпи медикаменти и да няма виновен, заявява Емил Димитров в интервю на Павлина Живкова   Бон шанс, госпожо Габриел Българската кандидатка за еврокомисар наистина се представи отлично в един приятелския мач насред Брюксел – коментар от Благовест Бенишев", "date": "2017.06.21", "title": " Вижте акцентите от броя на вестник „Труд“ в четвъртък, 22 юни 2017"}
{"url": "https://trud.bg/%d0%b6%d0%b5%d1%81%d1%82%d0%be%d0%ba%d0%b8-%d0%b7%d0%b0%d0%b1%d1%80%d0%b0%d0%bd%d0%b8-%d0%b7%d0%b0-%d0%b0%d0%bd%d0%b3%d0%bb%d0%b8%d0%b9%d1%81%d0%ba%d0%b8%d1%82%d0%b5-%d1%84%d0%b5%d0%bd%d0%be%d0%b2/", "text": "МОСКВА – Руската полиция отправи сериозна заплаха към всички агитки, които ще дойдат догодина на финалите на световното първенство. На първо място са посочени англичаните, които редовно се забъркват в неприятности. Преди година руски и британски фенове се биха на воля из Марсилия, като оставяха руини след себе си.Организационният комитет на Мондиал 2018 обяви по време на Купата на конфедерациите, че „толерантността към хулиганите ще е нулева”. Няма да се позволява на големи групи да окупират барове. Първите, които усетиха строгите мерки, бяха чилийците. Трийсетина фена опитаха да изпеят националния химн в центъра на Москва и бяха веднага спрени от полицейски патрули.Руският департамент за спорт и туризъм обясни чилийската ситуация – сигурността е на първо място сред приоритетите. А англичаните ще бъдат многократно повече догодина. Но в Русия тях явно ги очакват с вече написано домашно.Феновете от Острова ще имат сериозен проблем и при пътуването без билети, което отдавна се е превърнало в традиция. Хиляди привърженици на „трите лъва” обичат да са в града на мача с ясното съзнание, че няма да влязат на стадиона. Русия обаче въведе правилото за паспорт на фена. Всеки човек на Купата на конфедерациите и Мондиал 2018 със специална акредитация, която трябва да носи на врата си. Паспортна снимка, рожденна дата и други данни за фена са задължителна част от билета. И без въпросния документ не може да се получи руска виза за футболните първенства.Домакините започнаха драконовските мерки за сигурност от себе си. Над 300 известни руски хулигани са с иззети паспорти и не могат да ходят по мачове. Най-големият проблем на властите е как ще спрат гостите от Англия да пеят химна „Господи, пази кралицата”, който редовно оглася всяко кътче, където играят „трите лъва”.Ситуацията със сигурност ще е по-сложна от тази с чилийците, но руските спецназовци афишират готовност за тотална доминация.Има и скрита интрига – на Албиона не са забравили, че именно Русия победи родината им в битката за домакинството на Мондиал 2018.В името на това да се покаже като перфектен организатор Москва направи специална спирка на метрото, която спира на стадион „Спартак” – столичната арена за Купата на конфедерациите. Общественият транспорт в града се е приближил до перфетността.Журналисти с десетилетен опит констатират, че никога не е имало по-лесно излизане от стадиона за феновете. За целта допринасят и безкрайните влакове в метрото, които вървят на всяка 1 минута след мачовете Единственото оплакване на гостите е, че в метростанциите пише само на кирилица, която е напълно непозната за голямата част от гостуващите фенове. Но пък доброволцитеза Купата на конфедерациите са на всеки ъгъл и компенсират малкия пропуск. А исе очаква за световното след 12 месеца този недостатък дае отстранен. Догодина основният стадион за мондиала ще е 80-хилядният „Лужники”. Официалното му откриване ще е през ноември. Теренът на арената вече няма да е изкуствен, а ще бъде сложена най-модерната трева, която издържа и на суровата руска зима.", "date": "2017.06.21", "title": " Жестоки забрани за английските фенове"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d0%b3%d0%b0%d1%80%d0%b0%d1%82%d0%b0-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d1%81%d0%b8%d0%bc%d0%bf%d0%b0/", "text": "Белгийските разследващи са открили доказателства, че нападателят от брюкселската гара е бил поддръжник на терористичната групировка „Ислямска държава“, съобщиха от прокуратурата.Освен това, терористът вероятно е направил бомбата в дома си, където са били намерени експлозивни материали. „Първоначалните резултати от извършения обиск в жилището на заподозрения показаха, че той вероятно е направил бомбата там“, коментира в сряда говорителят на федералната прокуратура Ерик Ван Дер Сипт.  „Намерените химически вещества и материали са можели да послужат за направата на експлозиви“, допълни говорителят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Атентаторът от гарата в Брюксел симпатизирал на ИДИЛ"}
{"url": "https://trud.bg/60-%d0%be%d1%82-%d0%b4%d0%b5%d1%86%d0%b0%d1%82%d0%b0-%d1%81%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%bd%d0%b0%d1%81%d0%b8%d0%bb%d0%b8%d0%b5/", "text": "Всяко пето дете посочва, че е станало жертва на тормоза в училищеШест от десет деца у нас редовно са подложени на насилие, отчете омбудсманът Мая Манолова на Национална кръгла маса с представители на държавни институции и експерти от неправителствения сектор. Според данни на УНИЦЕФ 39% от родителите биха използвали физическото наказание като метод за възпитание. Манолова представи и данни от нова анкета за детската агресия и насилието над подрастващите. На въпроса „Били ли сте обект на агресия?“, отрицателно отговарят само 41% от запитаните деца. Над половината обаче признават, че са били обект на различна форма на агресия. Най често това се случва на улицата – 26,63% от анкетираните, в училище – 20,63%, и у дома – 11,62%. Манолова предложи да се създаде национална коалиция срещу насилието и телесните наказания над деца, в която да се включат неправителствени организации, родители, училищата и специалисти, предложи омбудсманът. Тя трябва да има за цел да предложи законодателни промени срещу насилието и телесните наказания и да създаде атмосфера на нетърпимост към подобни прояви. Манолова отбеляза, че в страната има само 18 кризисни центъра за жертви на насилие, два от които в София.", "date": "2017.06.21", "title": " 60% от децата са жертва на насилие\t\t\t"}
{"url": "https://trud.bg/%d1%86%d1%8a%d1%80%d0%ba%d0%b2%d0%b0%d1%82%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%b4%d0%b5%d1%82%d1%81%d0%ba%d0%b8-%d0%bb%d0%b0%d0%b3%d0%b5%d1%80%d0%b8-%d0%b2-%d0%bc/", "text": "Епархиите на Българската православна църква организират летни детски лагери в цялата страна. В тях учениците се забавляват и научават основите на вярата, която ни е запазила през вековете, съобщи .Етрополския манастир „Света Троица” е бил книжовен център през XVI век и убежище на дякона Васил Левски. Сега седмокласници от Ловеч са тук на летен лагер.Децата спазват дневен режим, играят, помагат в готвенвето и сами си оправят леглата.Не е задължително децата да имат познания за вярата. Те научават историческите и моралните й основи, които са част от културата ни на православни християни.Летният детски лагер в Етрополския манастир се организира с благословията на Българския патриарх Неофит и Ловчанския митрополит Гавриил.Ако искате да изпратите децата си на такъв лагер, ще получите информация от митрополиитге в цялата страна.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Църквата организира детски лагери в манастири"}
{"url": "https://trud.bg/%d0%bf%d1%80%d0%b0%d1%89%d0%b0%d1%82-%d0%bd%d0%b0-%d1%81%d1%8a%d0%b4-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%b8-%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82/", "text": "Пловдивската Районна прокуратура внесе днес в съда обвинителен акт спрямо 30-годишния рецидивист Румен В. и 17-годишния му съучастник А.Г. за това, че след предварителен сговор отнели чужди движими вещи от владението на другиго, без неговото съгласие, с намерението противозаконно да ги присвоят – престъпление по чл.195, ал.1, т.5 във връзка с чл.194, ал.1 от Наказателния кодекс.Обвиняемият Румен В. е бил многократно осъждан, излязъл е от затвора на 31 октомври 2016 г. след изтърпяно наказание от една година и осем месеца лишаване от свобода за кражба.Обвиняемият А.Г. не е бил осъждан. На 17 януари 2017 г. двамата, които живеели на един и същи адрес в Пловдив, се срещнали в квартал „Изгрев“ и се уговорили да извършат кражба на вещи от магазин. Обвиняемите отишли в ателие за производство и продажба на текстилни торбички. А.Г. останал до входната врата, за да следи за идването на нови клиенти, а обвиняемият Румен В. започнал разговор с продавачката. През това време забелязал, че на един от столовете била оставена дамската й чанта, а на бюрото – мобилен телефон. В чантата жената държала портфейл с 300 лева, документи, дебитни карти и други лични вещи. Обвиняемият Румен В. поискал торбички за подаръци с избродирано сърце, но понеже нямало в момента, заявил, че ще вземе 10 други. Продавачката се отправила към дъното на ателието, за да му ги даде. През това време обвиняемият Румен В. взел портфейла и мобилния телефон от дамската й чанта и ги подал на А.Г.След това двамата заявили на жената, че ще отидат до колата си да вземат пари и платят, но не се върнали, качили се в такси и си разделили плячката от 300 лева. По-късно двамата крадци били заловени от органите на МВР. Спрямо обвиняемият Румен В. е взета мярка за неотклонение „задържане под стража“ и в момента той се намира в затвора в Пловдив, а А.Г. е с мярката за неотклонение „под надзора на родител“. Предстои Районен съд-Пловдив да насрочи заседание по делото.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Пращат на съд рецидивист и непълнолетен за кражби в Пловдив"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%bd%d1%8f%d0%ba%d0%be%d0%bb%d0%ba%d0%be-%d1%83%d1%87%d0%b8/", "text": "Родителски сигнали за приема на първокласници валят в прокуратурата. Държавното обвинение разследва няколко училища, съобщава .Светла Сотирова живее в непосредствена близост до 73-то училище в София и работи от вкъщи. Но дъщеря й не е приета нито в това училище, нито в съседното 104-то. В градинките се коментират измамни схеми – хора си плащат, за да се регистрират на чужд адрес„Ако децата си останат в училище, тогава какъв е резултатът? Неприетите ученици пак няма да бъдат приети. Добре, махаме децата. Ами как едно дете се мести по средата на годината? И вторият въпрос – кое е това другото?”, коментира Петков. 73-то училище е сред 20-те поискали увеличаване на броя на децата в клас. В 5 училища ще бъдат разкрити допълнителни паралелки.Свободните места в общинските училища в София след второ класиране са 1356. Все още обаче има над 300 деца, които не са записани. Или изчакват свободно място в желано училище, или са записани в частно учебно заведение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Прокуратурата разследва няколко училища за приема на първокласници"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b1%d0%b0%d0%bd%d0%b4%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b7%d0%b0/", "text": "Полицията във Велико Търново разби банда от дръзки телефонни измамници, които са измъкнали от възрастни хора над 80 000 лева в няколко области. Сред жертвите е и майка на действащ съдия от старата столица, която дала на мошениците 5100 лева и златни бижута .Заловените Атанас, Димитър и тяхното муле са от град Ветово, Русенско, но през последните месеци са извършили 7 ало измами само във Великотърновска област. В залавянето на престъпната група са участвали и полицаи от Румъния, защото телефонните обаждания на произволни телефони са били от северната ни съседка.Бандата е била задържана още в края на миналата седмица, а в петък Районният съд във Велико Търново е наложил на участниците постоянни мерки за задържане под стража. Още тогава при претърсвания и изземвания на различни адреси на територията на Русе и Ветово са иззети парични суми в размер на 9000 лева в различна валута, златни накити и мобилни телефонни апарати, които имат отношение към извършени измами на територията на Велико Търново и региона.И тримата задържани са осъждани за престъпления против собствеността, като двама от тях и за измама. Близо седмица след арестите полиция и прокуратура продължават да работят по случая и да търсят още доказателства за жертвите на измамниците. Така се е стигнало до колосалната сума от над 80 000 лева и предявяване на нови обвинения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Разбиха банда телефонни измамници, завлекли над 80 000 лева\t\t\t"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba-%d0%bf%d1%80%d0%be%d0%b4%d0%b0%d0%b2%d0%b0-%d0%b8%d0%bd%d1%82%d0%b5%d1%80%d1%85%d0%be%d1%82%d0%b5%d0%bb%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be/", "text": "Емблематичният за Велико Търново Интерхотел е обявен в несъстоятелност от съда заради крупни дългове. Преди дни е назначен нов синдик, който ще стартира процедура за удовлетворяване претенциите на кредиторите. Репортерска проверка установи, че кредиторите са 5 дружества и общата дължима сума възлиза на 33 430 778 лв.„Във времето тази цифра може да се променя с определение на съд „, обясни синдикът Росен Милошев.Той уточни,че купувач за атрактивния туристически обект към момента няма.Най-големият одобрен от съда кредитор е фалиралата Корпоративна търговска банка /КТБ/,на която „Интерхотели „АД дължят 32,7 млн.лв. След тях е Националната агенция по приходите с 697 622 лв.,“ Интерхотелс Кар“ЕООД с 43 200 лв., на енергото комплексът дължи 3738 лв. и на физическото лице Даниел Господинов 1008 лв. Преди месец търговското отделение на Софийски градски съд е отхвърлило дългове на две фирми към интера в размер на 90 млн.лв.В началото, когато стартирала процедурата по несъстоятелност, от списъка на кредиторите са били изключени претенциите на „ Си Ес Пи Фънд мениджърс“ООД на над 50 млн.лв.заради нищожност на договор отпреди 5 години за сделка с акции.По същата причина предишният синдик и Росен Милошев отказват и на „Рейнолдс интернешънъл инвестмънс“ООД претенции за 39,9 млн.лв.Сагата с прочутият в болярския град хотел е дълга. Преди решението за обявяването му в несъстоятелност, частен съдебен изплнител обявил обекта на търг за 17 731 500 лева. За целия имот имаше вписана ипотека в полза на вече фалиралата скандална Корпоративна търговска банка на стойност 10 млн. евро от 2010 г. заедно с възбрана в полза на взискателя. След влизането на синдик ,това изпълнително дело е прекратено и с интерхотела вече няма да се занима частен съдебен изпълнител.Имотът бе собственост на „Интерхотели” АД със седалище и адрес на управление в Плевен.Цялата сграда е от 14 506 кв. м. на седем етажа заедно с целия ресторант и всички помещения в сградата. Бар, сладкарница, спортен център, фризьорски салон, перално, коридори и т.н. също са обект на продажба.Кандидатите за хотела трябва да внесат 10% върху началната цена, от която започва продажбата по сметката на ЧСИ-то. На 21 октомври частният съдебен изпълнител трябва да обяви купувача в сградата на Районния съд във Велико Търново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Синдик продава интерхотела в Търново\t\t\t"}
{"url": "https://trud.bg/%d1%81%d1%82%d0%b0%d1%80%d0%b5%d0%b9%d1%88%d0%b8%d0%bd%d0%b0-%d0%be%d1%82-%d0%b1%d1%81%d0%bf-%d0%bf%d0%b8%d1%82%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%bf%d0%bb%d0%be%d0%b2%d0%b4%d0%b8/", "text": "Общинският съветник от групата на БСП Иван Петков-Бебето отправи на днешната сесия на местния парламент питане до кмета на Пловдив Иван Тотев относно презастрояването зелените площи в града под тепетата. Старейшината от левицата цитира Наредба 2 на МРРБ от 2004 г. за планиране и проектиране на комуникационно-транспортната система на урбанизираните територии във връзка с представения за обществено обсъждане нов проект на същата наредба.„Съгласно тази наредба общините трябва да планират кварталите с разчет за 600 автомобила на 1000 жители. Това означава, че за тези автомобили трябва да има и паркоместа в близост до жилищните сгради. По нормативите на Общ Устройствен План (ОУП) в Пловдив всеки жител трябва да има и 20 кв.м. зелена площ, прилежаща към жилището му. Ако се спазват тези нормативи, пред всяка кооперация или жилищен блок трябва да има съответната зелена площ и паркинги за колите на живущите. През последните години наблюдаваме непрекъснато презастрояване и уплътняване на терените в Община Пловдив. Не се спазват никакви нормативи за зелени площи, паркоместа, детски площадки, спортни площадки и друга съпътстваща инфраструктура“, твърди Иван Петков.Той дава конкретен пример с ул. „Братя Бъкстон“ срещу Териториална дирекция на НАП-Пловдив и твърдата позиция на собствениците на жилища на същата улица от номер 89 до номер 100, които искат терена там да остане зелена площ и да не се застроява, въпреки че е частна собственост. Червеният съветник пита кмета не може ли и в Пловдив да се организира местен референдум като в Стара Загора за опазване на зелените площи, били те и частна собственост. Другите въпроси на Иван Петков към градоначалника са:– Направено ли е изчисление на паркоместата за вече построените блокове и може ли новият строеж, който ще е под балконите на хората, да осигури паркоместа за всички?– Колко квадратни метра зелена система реално има на един жител в район „Южен“ и конкретно на „Братя Бъкстон“ 89-100? Как ще бъдат осигурени нормативните 20 кв. метра на жител?– Има ли планове за изграждане на детски и спортни площадки, които да удовлетворят нуждите на живущите в гореспоменатата част на район „Южен“?", "date": "2017.06.21", "title": " Старейшина от БСП пита кмета на Пловдив относно презастрояването на зелените площи"}
{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b8%d1%81%d0%ba%d0%b0-%d0%b4%d0%be%d0%b6%d0%b8%d0%b2%d0%be%d1%82/", "text": "Един от подсъдимите трима българи за убийство на 71 мигранти в Унгария се съгласил срещу 3500 евро да шофира от сръбско-унгарската граница до Германия камиона, в който мигрантите бяха открити мъртви през август 2015 година. Това стана ясно по време на днешното първо заседание на съда в Кечкемет, където се гледа делото, предаде . Още 7 български граждани са подсъдими по това дело, но за трафик на хора. Шестима от тях бяха в съда, а последният още е в неизвестност.Прокурорът Габор Шмит разказа пред съдебния състав, че лидерът на трафикантската група, който е афганистански гражданин, категорично заявил на шофьора на хладилния камион да не отваря вратите на мигрантите, които отчаяно удряли по тях, искайки да излязат, за да не се задушат:„Обвиняем номер 1 два пъти в телефонни разговори, в разстояние на 4 минути, е издал разпореждания да не се пускат мигрантите и разпалено е твърдял, че иска те да измрат“.Според унгарския прокурор мигрантите – 59 мъже, 8 жени и 4 деца, са загинали в рамките на 3 часа от началото на пътуването „поради тясното пространство, липсата на въздух и прегряването, а преди това са блъскали по стените на камиона и са викали“.Прокуратурата обяви, че ще поиска за четиримата доживотен затвор без право на замяна, а за останалите – 20 години затвор със строг режим. Присъди се очакват до края на годината.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.21", "title": " Унгарската прокуратура иска доживотен затвор за българи, подсъдими за убийството на 71 мигранти"}
{"url": "https://trud.bg/%d1%84%d0%b8%d1%84%d0%b0-%d0%bd%d1%8f%d0%bc%d0%b0-%d0%b7%d0%b0%d0%b1%d0%b5%d0%bb%d0%b5%d0%b6%d0%ba%d0%b8-%d0%ba%d1%8a%d0%bc-%d1%80%d1%83%d1%81%d0%b8%d1%8f/", "text": "МОСКВА – Русия се представя като перфектен домакин на Купата на конфедерациите, твърди премиерът Виталий Мутко. „Първите мачове минаха при прекрасна атмосфера и не сме получили никакви забележки от ФИФА –заяви Виталий Мутко, най-важният спортен човек в държавата. – Атмосферата по стадионите е приятелска, отборите чувстват добра подкрепа. Билетите се продават само от ФИФА и никой не е казал, че всички места трябва да са заети. За руските стандарти посещаемостта е добра.” Германия разочарова най-много с присъствието на свои запалянковци. Едва 170 души подкрепяха световния шампион при победата с 3:2 над Австралия в първия двубой на тима. Останалите участници на турнира по принцип не се славят с многобройна гостуваща агитка.", "date": "2017.06.21", "title": " ФИФА няма забележки към Русия"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b4%d0%b0%d0%b4%d0%b5-%d1%82%d0%b5%d1%80%d0%b5%d0%bd-%d0%b7%d0%b0-%d0%bd%d0%be%d0%b2-%d0%bf%d0%b0%d1%80%d0%ba-%d0%b2-%d0%bc%d0%bb/", "text": "Мястото е до църквата в жилищния комплекс17 декара за нов парк в столичния ж. к. „Младост“ 3 прехвърли правителството на Столичната община. Целта е теренът да се превърне в място за отдих, спорт и развлечения.„Мястото се намира от северната страна на църквата, точно срещу бившия детски атракцион „Патиланци“. Преди е било собственост на Министерството на отбраната. Нека благодарим на кабинета за този жест“, заяви пред „Труд“ главният архитект на София Здравко Здравков. Той добави, че имотът действително е подходящ за парк, в който може да има и спортни площадки, както и места за отдих.Лицето на терена се пада към улица „Филип Аврамов“. Когато човек застане срещу църквата на същата улица, паркът ще се пада вляво от нея. Преди там се е намирало военното окръжие на комплекса. От Столичната община тепърва ще излязат с проект за това какво точно ще бъде изградено в бъдещия парк.Главният архитект Здравко Здравков обясни, че работата по новото място за спорт и отдих ще започне по възможно най-бързия начин.", "date": "2017.06.21", "title": " Кабинетът даде терен за нов парк в „Младост“ 3"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8/", "text": "БРЮКСЕЛ. От нашия специален пратеникБългария е готова за председателството на Съвета на ЕС, очертани са 5 основни теми – растеж, конкурентноспособност и работни места, вторият е социален стълб и недискриминация, енергийният съюз и промените на климата, сигурност и миграция и петият приоритет – ЕС като глобален играч на световната сцена. Това заяви по време на форум, организиран от евродепутата Андрей Новаков (ГЕРБ/ЕНП) в Брюксел за бъдещото председателство на страната ни на ЕС, Лиляна Павлова, министър на европредседателството на България на Съвета на ЕС.По-рано днес Павлова очерта и трите теми, върху които България ще акцентира в желанието си да задвижи европейската политика в три посоки: интеграцията на Западните Балкани, черноморското сътрудничество и кохезионната политика. В контеста на интеграцията на Западните Балкани Павлова отбеляза, че България ще работи най-вече за свързаност, транспортни връзки и общи правила за роуминга телефонните оператори на балканските държави, включително тези, които не са членове на ЕС.Работното мото на българското председателство през 2018 ще е „Консенсус, конкурентноспособност и кохезия“, каза Лиляна Павлова.Първият работен вариант на програмата на българското председателство се очаква да е готов до 12 юли. До момента Павлова има двама заместници – Олег Попов по въпросите за сигурността и Моника Панайотова – бивш евродепутат, която ще играе ролята на „офицер за връзка“ между ЕП и България.В рамките на българското председателство на 11 януари 2018 години България ще даде старт и на европейската година на културното наследство, каза още Павлова.По покана на евродепутата Андрей Новаков 20 експерти от България започват от четвъртък обучение в Брюксел за председателството на страната ни на Съвета на ЕС. Лектори на нашите чиновници ще бъдат техни колеги от председателствата през последните години.По време на събитието в сряда вечерта беше дегустиран хляб от лимец, който българка, живееща в Белгия от години, бе приготвила специално за целта. Реплики на артефакти от тракийското ни злато показа президентът на фондацията „Занаяти от тракийските земи“ Петър Копралев. Форумът в Комитета на регионите премина при голям интерес с участие на представители от всички заинтересовани нива на европейската администрация.", "date": "2017.06.21", "title": " Лиляна Павлова: Програмата на България за ЕС е готова до месец"}
