{"url": "https://trud.bg/%d0%ba%d0%b0%d0%ba-%d1%81%d0%b5-%d0%bf%d1%80%d0%b5%d1%86%d0%b5%d0%bd%d1%8f%d0%b2%d0%b0-%d1%80%d0%b0%d0%b7%d0%bc%d0%b5%d1%80%d1%8a%d1%82-%d0%bd%d0%b0-%d1%82%d1%80%d1%83%d0%b4%d0%be%d0%b2%d0%b8%d1%8f/", "text": "Въпрос:  Предстои ми да бъда назначен за управител на заведение. Преди това съм работил като сервитьор и барман. Следва ли този ми трудов стаж да влезе като период за изчисляването на заплащането на допълнителните пари за “ клас” прослужено време? П. Жеков, гр. Бургас Отговор:  По отношение на трудовия стаж, който се зачита при определяне размера на допълнителното възнаграждение за трудов стаж и професионален опит, законодателят разглежда две основни хипотези – зачитане на трудов стаж при същия работодател и такъв, придобит при предходни работодатели. Пълният отговор четете в броя на вестник „Труд“ във вторник.", "date": "2019.03.04", "title": " Как се преценява размерът на трудовия стаж за заплащане на „клас“"}
{"url": "https://trud.bg/%d0%b1%d0%b8%d0%b2%d1%88%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d1%87%d0%ba%d0%b0-%d0%bd%d0%b0-%d1%83%d0%b1%d0%b8%d1%82%d0%b8%d1%8f-%d0%ba%d0%bc%d0%b5%d1%82-%d0%bd%d0%b0-%d0%b3%d0%b4/", "text": "Александра Дулкевич, бивша заместничка на   спечели убедителна победа на вота за негов заместник начело на северния полски град. На неделните избори за нея са гласували 82% от гражданите при избирателна активност от близо 50 на сто. 39-годишната Дулкевич, по образование юрист, беше заместник на кмета Павел Адамович, който заемаше поста повече от 20 години и беше убит през януари. След смъртта му тя стана временно изпълняващ длъжността, предаде „Ройтерс“, цитирана от БНР. Адамович почина на 14 януари от раните си в болница, след като ден по-рано бе нападнат и намушкан с нож по време на национален благотворителен концерт. Задържаният 27-годишен нападател заявил, че отмъщава на бившата управляваща либерална партия „Гражданска платформа“, защото по време на нейното управление е бил „несправедливо“ обвинен и осъден. Адамович бе бивш член на партията и бе подкрепян от нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Бивша заместничка на убития кмет на Гданск заема поста му"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d0%bc%d0%b5%d1%81%d1%82%d0%b0%d1%82%d0%b0-%d0%b7%d0%b0-%d0%b8%d0%b7%d0%b4%d0%b0%d0%b2%d0%b0/", "text": "България увеличава местата, където могат да се издават български визи в Русия, Китай и Индия, за облекчение на туристите. За целта Министерството на външните работи си сътрудничи с Министерството на туризма. „Имаме доказани добри възможности да привличаме повече чужденци. Миналата година страната ни са посетили повече от 12 милиона чуждестранни граждани, което е повече от населението на страната ни“, коментира вицепремиерът и министър на външните работи Екатерина Захариева, цитирана от . В Русия, според подписания нов договор между Министерството на външните работи и глобалният доставчик на визови услуги “Ви Еф Ес Глоубал“, български визи вече могат да се получават в 59 града: Москва, Санкт Петербург, Псков, Кингисеп, Ивангород, Нижни Новгород, Казан, Екатеринбург, Краснодар, Велики Новгород, Ростов на Дон, Воронеж, Самара, Новосибирск, Калининград, Саратов, Уфа, Перм, Вологда, Смоленск, Хабаровск, Новоросийск, Иркутск, Владивосток, Красноярск, Омск, Петрозаводск, Мурманск, Архангелск, Челябинск, Виборг, Тюмен, Сургут, Волгоград, Пятигорск,Череповец, Владимир, Барнаул, Белгород, Брянск, Махачкала, Саранск, Тула, Рязан, Томск, Чита, Иваново, Калуга, Новокузнецк, Киров, Сочи, Курган, Курск, Липецк, Оренбург, Пенза, Ижевск, Уляновск. Досега визи за страната ни можеха да бъдат издавани в 20 руски града. Миналата година руски граждани, без тези, които имат дългосрочни визи, са подали близо 180 000 заявления за посещения в страната ни. Увеличаването на визовите центрове дава удобство, спестява време за път и разходи на руските граждани, които живеят далеч от столицата Москва, от Санкт Петербург и Екатеринбург, където България има консулски представителства. Министерството на външните работи продължава да полага усилия за облекчаване на консулското обслужване и максимално въвеждане на електронни услуги. Сред примерите е новият специален интернет-сайт на българското консулство в Москва (info.bolgaria.ru), който дава възможност за моментална обратна връзка с консулската служба и бърз достъп до консулските услуги. За подобряване на обслужването и процеса на издаване на визи Министерството на външните работи ще подсили и състава на консулската служба в Москва с повече от 10 души през активния туристически сезон тази година. С цел максимално удобство за гражданите и увеличаване на възможностите за посещение на България български визи ще могат да се получават и в 15 града в Китай. Сред тях Гуанджоу, Дзинан, Кунмин, Нандзин, Пекин, Сиан, Ухан, Фуджоу, Ханджоу, Чанша, Чунцин, Чънду, Шанхай, Шънджън и Шънян. В момента български визи се получават само в столицата Пекин и в Шанхай. Български визи ще могат да се издават и получават в общо 16 индийски града, сред които Делхи, Мумбай, Ахмедабад, Хайдарабад, Гоа, Джайпур. Повече от 14 500 индийци или с 23% повече на годишна база са посетили страната ни през 2018 г. Чуждестранните граждани ще могат да получават във визовите центрове всички видове виза за България с изключение на дългосрочните визи тип Д. Визовите центрове ще разпространяват и популяризираща информация за страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " България увеличава местата за издаване на български визи в Русия, Китай и Индия"}
{"url": "https://trud.bg/%d1%81%d0%b5%d0%bb%d0%b5%d0%bd%d0%b0-%d0%b3%d0%be%d0%bc%d0%b5%d1%81-%d0%b2-%d0%bf%d0%b8%d0%b6%d0%b0%d0%bc%d0%b0-%d0%b7%d0%b0-800-%d0%bb%d0%b5%d0%b2%d0%b0/", "text": "Селена Гомес пусна нова песен, за чийто клип облече сатенена пижама и златни халки, на стойност над 1000 долара. Сингълът й „I can’t get enough“ в колаборация с J Balvin, Benny Blanco и Tainy, излезе преди дни, а от кавър снимката към него (тъй като клип все още няма) се вижда, че всички са облечени в пижами, което обещава един по-забавен и интересен клип. Въпреки по-небрежния „дрескод“, Селена се е спряла на доста луксозен аутфит – пижамата й е на британска дизайнерка и струва 480 долара, докато златните обеци са дори по-скъпи – 585 долара. Изпълнителката излезе от рехабилитационната клиника преди месец-два и първоначалната й цел бе да води по-спокоен начин на живот, далеч от социалните мрежи. Тя се зае с редовни тренировки и планински преходи, както и повече прекарано време с най-близките й, за да може напълно да се възстанови от емоционалния и нервен срив, който преживя миналата година. Очевидно Селена е събрала сили и енергия, и отново се е върнала към творческия процес и карерата си.", "date": "2019.03.04", "title": " Селена Гомес в пижама за 800 лева\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8%d0%bd%d1%82%d0%b5%d1%80%d0%b5%d1%81%d1%8a%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%b4%d0%b0-%d1%81%d0%b8-%d0%b7/", "text": "„Нашата среща се проведе в изключително напрегнато за света време, в което надпреварата за въоръжението надминава това, което беше по времето на Студената война. Един военен конфликт сега би бил пагубен за света“, заяви премиерът Бойко Борисов след срещата с руския си колега Дмитрий Медведев. Медведев уточни, че България и Русия продължават сътрудничеството в областта на енергетиката, въпреки проблемите с проекта „Южен поток“. „За по-нататъшни конкретни стъпки с „Турски поток“ ще можем да говорим, когато ни бъдат дадени гаранции от ЕК за това, че в бъдеще този проект няма да има прегради. Надявам се българските ни колеги разбират това и да работят по въпроса“, посочи Медведев. “Готови сме да разгледаме участието си в централата АЕЦ “Белене”. Нашата компания „Росатом“ има голям опит в участие в подобни проекти”, каза още руският премиер. “Росатом“ заявиха, че ще участват в конкурса за проекта АЕЦ „Белене“ и ако не го спечелят, ще съдействат максимално, за да се построи”, поясни премиерът Бойко Борисов. “В газовата сфера понесохме големи щети. Особено „Газпром“ – тръбите им бяха на Варна и Бургас, но тогава имаше наказателна процедура от ЕК. Нека ясно да кажа за тези, които критикуват газоразпределителния хъб „Балкан“ – България не иска нови количества газ. Но когато количеството газ към Турция спре, нашите тръби ще се изпразнят. И какво ще правим тогава? „Южен поток“ е голям проект за 60 млрд. кубика. Тук става въпрос за 15 млрд. кубика. И да се говори за зависимост при 15 млрд. е абсурдно. Това е интересът на България – да си запазим капацитета поне такъв, какъвто имаме в момента. И това и в Брюксел го знаят. Юли месец започваме строежа на тръбите за терминала с Гърция. И ако има национални предатели, това са тези, които искаме инвестициите ни да остават закопани в земята“, категоричен беше Борисов. “Има сили, които се възползват от присъствието на Медведев, да задават въпроса – „НАТО или Русия“. Аз искам Черно море да е зона на приятелство, на туризъм, на фериботи. Приканвам НАТО и Русия да седнат на преговори и да вземат решение“, призова Борисов. Медведев отбеляза, че България и Русия водят преговори и по отношение на хуманитарната сфера и коментира от отношенията на двете страни в сферата на туризма: “Руснаците с удоволствие прекарват отпуската си в България и ние се радваме на туристите от България“.            ", "date": "2019.03.04", "title": " Борисов: Интересът на България е да си запазим капацитета за пренос на газ поне такъв, какъвто имаме в момента. И това и в Брюксел го знаят"}
{"url": "https://trud.bg/%d1%83%d0%bb%d0%b5%d1%81%d0%bd%d1%8f%d0%b2%d0%b0%d1%82-%d0%b8%d0%bd%d0%b2%d0%b8%d1%82%d1%80%d0%be-%d1%84%d0%b8%d0%bd%d0%b0%d0%bd%d1%81%d0%b8%d1%80%d0%b0%d0%bd%d0%b5%d1%82%d0%be/", "text": "Изискванията, на които трябва да отговаря бездетна двойка, за да получи финансова подкрепа от държавата за инвитро процедура, ще бъдат облекчени. Това ще се случи след като Министерството на здравеопазването официално е подкрепило съответното предложение на Фондация „Искам бебе”, съобщи Нова тв. Смята се, че около 250 хил. двойки у нас искат, но не могат да имат дете по различни причини и за повечето от тях инвитрото е финансово непосилно. Облекчението за тях ще е по линия на антимюлеровия хормон – този, който доказва наличието на яйчников резерв. Изискването е стойността му да е поне единица, което много от жените не покриват. Ако промяната действително стане факт, ще се въведе нова, по-ниска граница за този хормон. В момента много от жените не могат до достигнат до държавната помощ само заради разминаването на стойността на хормона и изискването за него.", "date": "2019.03.04", "title": " Улесняват инвитро финансирането\t\t\t"}
{"url": "https://trud.bg/%d0%b4%d0%b6%d0%b0%d0%bd%d1%81%d1%83-%d0%b4%d0%b5%d1%80%d0%b5-%d0%b2%d0%bb%d0%b8%d0%b7%d0%b0-%d0%b2-%d0%bd%d0%be%d0%b2-%d0%bf%d1%80%d0%be%d0%b5%d0%ba%d1%82/", "text": "Турският телевизионен канал TV8, който в момента излъчва поредиците „Дъщеря“ и „Светско общество“, подготвя нов сериал, чието излъчване ще започне през април. Продуцентът на поредицата Фатих Аксой направил предложение за главната женска роля на известната актриса Джансу Дере, която у нас в момента гледаме като Зейнеп в сериала „Майка“. Според най-новата информация, тя приела офертата, въпреки че след участието си в интернет поредицата „Личност“ на режисьора Халук Билгинер, каза, че вече няма да участва в телевизионни сериали. Продуцентът Фатих Аксой е убеден, че новият проект ще е бомбата на годината за TV8. Но кой ще играе главната мъжка роля, все още не е известно. Междувременно Джансу Дере бе засечена от журналисти в компанията на близката си приятелка Бурчин Терзиоглу. Дере отговори с мълчание на въпроса дали ще участва в новия сериал на TV8, но категорично отрече появилата се информация, че след „Езел“ отново ще се снима с Кенан Имирзалъоглу в сериал. „Няма нищо такова. Дадохме предпочитанията си за два напълно различни проекта.“ Междувременно турските медии тиражираха новината, че Джансу Дере си има нова любов.  Това е художникът Ренан Калели, който преди това е имал връзка с Нехир Ердоан и е бил женен за Хатидже Аслан. Докато се снима в сериала „Личност“, Джансу Дере бе набедена за връзка с екранния си партньор – талантливия Метин Акдюлгер (Султан Мурад от „Великолепният век: Кьосем“ и Оркун от „Кварталът на богатите“), но мълвата не бе потвърдена.", "date": "2019.03.04", "title": " Джансу Дере влиза в нов проект"}
{"url": "https://trud.bg/%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%b4%d0%b8%d0%b0%d0%bb%d0%be%d0%b3%d1%8a%d1%82-%d0%bd%d0%b8-%d1%81-%d0%b1%d0%be%d1%80%d0%b8%d1%81%d0%be%d0%b2-%d0%b2%d0%b8%d0%bd%d0%b0%d0%b3%d0%b8/", "text": "С Бойко Борисов приключихме срещата си на четири очи. Диалогът ни винаги е откровен и конструктивен, обсъдихме подробно регионалния дневен ред, набелязахме планове за бъдещето и потвърдихме взаимно желание за развитие на отношенията ни в най-различни спектри. Това заяви руският премиер Дмитрий Медведев на съвместен брифинг с българския си колега в Министерския съвет. Между правителството на Русия и Европейската комисия няма разговори. Това е лошо, защото когато няма контакти, значи има съмнения един в друг“, коментира той. С България искаме да вдигнем нивото на търговско-икономическото и хуманитарното сътрудничеството на двете страни. За съжаление, нашите икономически връзки са доста сложни. Имаме широк кръг от възможности, надявам се, че ще можем да достигнем нивото преди кризата“, допълни Медведев. Двете страни подписаха Програма за съвместни действия в областта на туризма, на социалното развитие и сигурност. Борисов уточни, че се подготвят документи за полицейско сътрудничество, както и за сътрудничество в спорта.  ", "date": "2019.03.04", "title": " Медведев: Диалогът ни с Борисов винаги е откровен и конструктивен"}
{"url": "https://trud.bg/%d0%b1%d0%b0%d0%bb%d0%be%d1%82%d0%b5%d0%bb%d0%b8-%d0%bf%d0%bb%d0%b0%d0%bd%d0%b8%d1%80%d0%b0%d0%bb-%d1%81%d0%b5%d0%bb%d1%84%d0%b8%d1%82%d0%be-%d0%bf%d1%80%d0%b5%d0%b4%d0%b2%d0%b0%d1%80%d0%b8%d1%82/", "text": "Лудата глава на италианския футбол Марио Балотели отново напомни за себе си. Нападателят вкара едно от попаденията за „Марсилия“ при успеха с 2:0 над „Сент Етиен“ в дербито от Лига 1. Веднага след впечатляващия гол националът взе телефона си и пусна видео на живо в профила си в Инстаграм.  „Бях го планирал предварително – призна Супер Марио. – Дадох телефона си на служител от клуба, стоящ зад вратата. Той знаеше, че ако вкарам, ще си пусна стори (б.а функция на социалната мрежа).“  А таранът призна още, че ясно осъзнава какво ще се случи след това: „Снимката ми ще обиколи света? Всеки път, когато направя нещо, то обикаля света.“", "date": "2019.03.04", "title": " Балотели планирал селфито предварително (ВИДЕО)"}
{"url": "https://trud.bg/%d0%b2-%d0%b8%d1%82%d0%b0%d0%bb%d0%b8%d1%8f-%d1%8e%d0%b2%d0%b5-%d0%b2%d0%b7%d0%b5-%d0%be%d1%81%d0%bc%d0%b0%d1%82%d0%b0/", "text": "Лидерът „Ювентус“ си осигури осма поредна титла в Серия А. Около това мнение се обяви пресата в Италия, след като „бианконерите“ сразиха с 2:1 „Наполи“ в дербито на 26-ия кръг. С успеха тимът на Масимилиано Алегри дръпна на преследвача от Неапол с внушителните 16 точки.  „Това е осмата на „Юве“, написа италианската библия „Гадзета дело Спорт“ на първа страница. – Сега на фокус е емоционалният Чоло Симеоне (б.а треньорът на „Атлетико“).“  Въпреки важната победа, треньорът на „старата госпожа“ отказа да приеме, че тимът му е шампион.  „Естествено, с 16 точки преднина и отличния ни баланс в преките двубои, е добър аванс, но нищо не може да се каже, докато математически не си осигурим титлата.“", "date": "2019.03.04", "title": " В Италия: „Юве“ взе Осмата"}
{"url": "https://trud.bg/%d0%b5%d1%81-%d1%83%d0%b4%d1%8a%d0%bb%d0%b6%d0%b8-%d0%b7%d0%b0%d0%bc%d1%80%d0%b0%d0%b7%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d0%b2%d0%be%d0%b0%d1%80%d0%b8%d1%82%d0%b5-%d0%bd/", "text": "Страните от Европейския съюз решиха да удължат с още една година замразяването на авоарите на бившия украински президент Виктор Янукович и още 11 украинци, заподозрени в присвояване на държавни средства и прехвърлянето им извън страната, предадоха ДПА и Франс прес. От списъка с тези санкции е изваден бившият началник на канцеларията на Янукович Андрий Клюев. Неговите авоари повече няма да са замразени. На 12-те санкционирани лица също така е забранен достъпът до територията на ЕС. Санкциите бяха въведени през март 2014 г. и оттогава се подновяват ежегодно. Сегашното им удължаване е до 6 март 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.04", "title": " ЕС удължи замразяването на авоарите на Виктор Янукович и още 11 украинци"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%be-%d1%80%d1%83%d1%81%d0%ba%d0%b8%d1%8f%d1%82-%d0%b4%d0%b8/", "text": "Българо-руският диалог допринася за възстановяване на доверието между ЕС и Русия, от което всички ние имаме интерес. Това каза президентът на Република България Румен Радев в началото на пленарните разговори с министър-председателя на Руската федерация Дмитрий Медведев и предвожданата от него руска делегация в президентството. По думите му в енергетиката има голям потенциал за задълбочаване на отношенията ни при спазване на важни принципи като целесъобразност, конкурентност, прозрачност, сигурност на доставките. „Особено важно за нас – изгодна цена. България предоставя добри условия за инвестиции и сме отворени в редица области. Вярвам, че българската икономика може да предложи много повече на руския потребител, който познава и цени качеството на редица български стоки. Що се отнася до образование, наука, култура, имаме дълги традиции и огромни перспективи за развитие“, каза държавният глава. Считам, че съществува политическа воля и необходимите условия за развитие на равнопоставено и взаимноизгодно сътрудничество с Русия, каза още Радев. „Има сфери като туризма, където отношенията са устойчиви и перспективни. Русия е стратегически партньор в енергетиката, където има голям потенциал за задълбочаване на нашите отношения. Разбира се, при спазване на важни принципи“, подчерта държавният глава. Въпреки различията по някои двустранни и международни въпроси между народите на България и Русия съществуват дълбоки исторически, духовни и културни връзки, заяви българският президент. „Радвам се да ви приветствам по-малко от година след като с президента Владимир Путин възстановихме диалога на най-високо ниво“, посочи той. „Вчера с признателност отбелязахме 141 години от края на Руско-турската война и Освобождението на България. През юли ще отбележим 140 години от установяването на дипломатически отношения“, коментира държавният глава. Ползвам се от тази възможност да ви поканя още веднъж на Петербургския икономически форум, обърна се председателят на Руската федерация Дмитрий Медведев към президента Румен Радев. По думите му това е възможност българският президент да посети Руската страна и да обсъди с колегите му различни въпроси, което ще помогне за взаимното разбиране между двете страни. Добрите отношения, които съществуват между българския и руския народ, следва да бъдат основа за качествен скок в развитието на двустранните връзки и особено в икономиката, отбеляза Медведев. По думите на руския премиер от усилията на политиците и в двете държави зависи да се преодолее периодът на стагнация в търговията и „срутването на икономическите връзки“. „С нашите усилия можем да променим всичко, най-важното е правителствата да работят както трябва, да бъдат взети необходимите решения на ниво компании, да бъдем в постоянен диалог, включително в диалог на междурегионално и хуманитарно ниво“, заяви Дмитрий Медведев. Медведев коментира, че датата 3 март винаги ще свързва народите ни. „Тази година ще празнуваме други знаменателни дати, включително 140 години от момента на дипломатически отношения“, каза Медведев. Обща бе позицията, че партньорството между България и Русия в образованието, науката и културата има дълги традиции и огромни перспективи за развитие. „Това е истинска инвестиция в бъдещето на двустранните отношения и особено в създаването на възможност за по-активен обмен в образованието и науката“, подчерта Румен Радев. Президентът посочи, че страната ни се е утвърдила като регионален образователен център и у нас висше образование получават немалко студенти от редица европейски държави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.04", "title": " Президентът Радев: Българо-руският диалог допринася за възстановяване на доверието между ЕС и Русия\t\t\t"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%8f%d1%82%d0%b0-%d0%b8-%d1%85%d0%b0%d0%bf%d0%b2%d0%b0%d0%bd%d0%b5%d1%82%d0%be-%d0%bf%d1%80%d0%b8%d0%b2%d0%bb%d0%b8%d1%87%d0%b0%d1%82-%d1%82%d1%83%d1%80%d0%b8/", "text": "„Визия за София” публикува изследване, в което систематизира причините, поради които туристите посещават София. Историята и вкусната храна са сред основните фактори, които привличат и удовлетворяват туристите, идващи в София. Това сочи изследване на екипа, който изработва визията на столицата ни за 50 г. напред. Според проучването, 30% са посетили София заради евтините самолетни билети, но двойно повече хора са дошли защото градът им е интересен. 59% от туристите са посетили София, защото са заинтересовани от историята, културата и традициите й. Безплатните забележителности в центъра на града са двойно по-търсени от платените. Като позитиви от престоя си в София 57% са посочили вкусната храна, а 54% – нощният живот. Туристите са впечатлени и от планината Витоша, пешеходната част на бул. “Витоша”, сградите в центъра, моловете и др. Чужденците сравняват София с другите столици в Източна Европа.", "date": "2019.03.04", "title": " Историята и хапването привличат туристи\t\t\t"}
{"url": "https://trud.bg/%d0%be%d1%82%d0%bf%d1%83%d1%88%d0%b2%d0%b0%d1%82-%d0%b4%d0%b5%d1%81%d0%b5%d1%82-%d1%82%d0%b0%d0%bf%d0%b8-%d0%b2-%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d0%bd%d0%b0%d0%bf%d1%80%d0%be/", "text": "Десет забрани за влизане в столични улици, въведени заради ремонти, ще отпаднат около настъпването на Първа пролет. До 15 март е забранено за коли по южното платно на бул. “Ген. Тотлебен” между ул. “В. Григорович” и бул. “Славейков”. Не е разрешено паркирането по част от бул. “Славейков”. До 30 март поетапно се забраняват за коли части от бул. “Сливница” между улиците “Ветрен” и “Цветница”. До 12 март ограничение има и по ул. “Ф. Кутев” от бул. “Черни връх” до ул. “Ат. Дуков”. Ремонт затваря до 14 април ул. “6-ти септември” от бул. “Цар Освободител” до ул. “Аксаков”. Заради реконструкцията по ул. “Граф Игнатиев”, до 15 март се забранява влизането, престоят и паркирането в участъка от ул. “Алабин” до бул. “Левски” и от бул. “Левски” до бул. “Ев. и Хр. Георгиеви”. Забрана има и по части от улиците “Ив. Денкоглу” и “Княз Александър I”. До 1 април е затворена отсечка от ул. “Шишман”, а до 17 март – част от ул. “Вазов”.", "date": "2019.03.04", "title": " Отпушват десет тапи в столицата напролет"}
{"url": "https://trud.bg/%d0%ba%d0%be%d0%bb%d0%be%d0%bd%d0%b8-%d0%be%d1%82-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85/", "text": "Колони от автомобили се образуваха на магистрала „Хемус” непосредствено преди тунела „Витиня” в посока София в следобедните часове, предава  Шофьорите се оплакват, че губят около половин час, докато излязат от задръстването. Движението не е напълно блокирано, но има струпване на много коли. Повечето от тях се връщат в столицата след края на почивните дни около 3 март. „Пътна полиция” е разположила екипи, които да подпомагат движението. „Предприети са мерки за обезопасяване и обезпечаване на участъка. Създадена е организация за подпомагане на движението и пренасочване на трафика. Подсигурени са алтернативни маршрути”, каза инспектор Илия Георгиев от „Пътна полиция”. Призивът към водачите е да проявяват търпение и да изпълняват разпорежданията на контролните органи. В последния почивен ден след националния празник натоварен трафик се очаква на входно-изходните артерии на големите градове и по автомагистралите. „Това в никакъв случай не е причина да се изнервяме, да предприемаме рискови маневри, изпреварвания или навлизане в насрещното движение”, предупреди инспектор Георгиев. По повод случаите, в които шофьорите карат в аварийната лента, за да се придвижват по-бързо, той подчерта, че това е абсолютно забранено, освен в упоменатите в закона случаи. Санкциите са сериозни – предвижда се отнемане на книжката за срок от 1 година и глоба от 1000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Колони от автомобили на магистрала „Хемус”"}
{"url": "https://trud.bg/%d0%b0%d0%b2%d1%82%d0%be%d1%81%d0%b5%d1%80%d0%b2%d0%b8%d0%b7%d0%b8-%d1%87%d0%b0%d0%ba%d0%b0%d1%82-%d0%bf%d0%b0%d1%80%d0%b8-%d0%be%d1%82-%d0%be%d0%bb%d0%b8%d0%bc%d0%bf%d0%b8%d0%ba/", "text": "Потърпевшите от кипърската застрахователната компания “Олимпик” са отчаяни от постоянно отлаганите съдебни дела. Стартът на ликвидацията на фалиралата компания се отлага десетина пъти. Поредното съдебно заседание в Никозия е насрочено за 8 март. Пари чакат не само клиенти и пострадали в инциденти с участието на застраховани в “Олимпик” коли. Сред потърпевшите от фалита са и доверени автосервизи, които са ремонтирали коли, застраховани в компанията. Само в Бургас те са 11. Един от тях има да получава 15 хил. лв. В резултат от шестима работници на обекта са останали четирима. Не сме завели дела към никой, защото всеки казва: “Няма как да си вземете парите към този момент”, казва управителят Стоян Георгиев.", "date": "2019.03.04", "title": " Автосервизи чакат пари от „Олимпик”"}
{"url": "https://trud.bg/%d0%b0%d0%bb%d0%be-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8%d1%82%d0%b5-%d1%83%d0%b4%d0%b0%d1%80%d0%b8%d1%85%d0%b0-%d0%bd%d0%b0-%d0%ba%d0%b0%d0%bc%d1%8a%d0%ba-%d0%b2/", "text": "Вълна от  атаки на телефонни измамници е заляла в почивните дни пенсионерите в област Монтана. Повечето баби и дядовци разпознали мошениците и не се вързали на номерата им. Наивен старец обаче им броил 1600 лева, съобщиха от Областната дирекция на МВР. В събота двама апаши, които играели ролите на „лошия престъпник” и „доброто ченге”, един след друг звънели на  възрастни хора в Монтана. Единият със зъл глас, поискал от  баба Г. Д.  30 000 лева и заплашил, че, ако не получи парите, ще й отреже ръцете.  Друг, който се представил за „ полицай Георги Николов”, обаче обещал закрила. Пред пенсионерката  М. Г. единият престъпник се афиширал като „Мартин  Христов от МВР” и я предупредил, че е в списъка на измамниците. Друг после изплакал в слушалката „Майко, счупих си крака!” и дал слушалката на „д-р Миланов”,който направил поискал 30 000 евро. И двете старици обаче не се хванали на въдиците и позвънили веднага на тел. 112. „Полицаят Христов” се обадил и на дядо Д. М. в Монтана, но и той разпознал апаша и потърсил помощ. Възрастен мъж от Лом обаче хлътнал в капана и оставил в плик до контейнер 1600 лева. „Обажданията на измамниците през почивните дни са десетки и повечето хора не се хващат на лъжите им. Въпреки много предупреждения, раздадените брошури и проведените беседи по квартали и клубове обаче все още се намират наивници, които дават парите си на непознати без да се замислят!”, коментираха криминалисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " „Ало” измамниците удариха на камък в Северозапада\t\t\t"}
{"url": "https://trud.bg/%d1%89%d0%b5-%d1%81%d0%b5-%d0%bf%d1%80%d0%b5%d0%b2%d1%8a%d1%80%d0%bd%d0%b5-%d0%bb%d0%b8-70-%d0%b3%d0%be%d0%b4%d0%b8%d1%88%d0%bd%d0%b8%d0%bd%d0%b0%d1%82%d0%b0-%d0%bd%d0%b0-%d0%bd%d0%b0%d1%82%d0%be/", "text": "Преди време пактът бе много предпазлив за разширяване на Изток Засилената дипломатическа дейност около НАТО – посещението на генералния секретар Столтенберг в София, срещата на върха на група „Букурещ 9“ в Братислава – е димна завеса, опитваща се да скрие дълбоката криза, в която се намира Алиансът. Какъв по-очевиден признак за това от факта, че тържествената среща на държавните глави по случай 70-годишнината през април т.г. във Вашингтон, отдавна планирана по подобие на половинвековния юбилей, бляскаво организиран от Бил Клинтън в 1999 г., бе тихомълком отменена, по-точно заменена с по-скромна проява на външните министри? На пръв поглед това се прави, защото Тръмп превръща всяка среща на НАТО, в която участва, в катастрофа и конфуз. Миналия юли посланиците на страните членки бяха принудени от натовската бюрокрация и висшестоящите атлантически ястреби в своите столици да подпишат на коляно, преди началото на срещата споразумение, потвърждаващо няколко от целите на организацията, включително общата отбрана срещу Русия, само и само да не би Тръмп да осуети приемането му. Без съмнение същото щеше да се повтори и през април. Тръмп наистина даде много индикации. Уволни безцеремонно шефа на Пентагона Джим Матис, радетел за атлантизма и главен организатор на юбилея. Не разхлабва нито секунда хватката около шиите на западноевропейците да харчат много повече за отбрана – към Меркел искането е за увеличение четири пъти. А в самите САЩ не отслабва увереността на „дълбоката държава“, казионните медии и либералната опозиция, че Оранжевият е резидент на Кремъл. Но има и много по-дълбоки причини за кризата. Разгромните провали на общата външна политика в Ирак, Либия и Сирия, довели и европейската мигрантска катастрофа, сега и очертаващото се фиаско във Венецуела, създават злокобна инерция. Все повече се променя съотношението на силите в света – съюзът на Русия и Китай е по-здрав от всякога – заедно наложиха вето и на американската резолюция за Венецуела в Съвета за сигурност. Иран напук на санкциите се засили, позицията на Израел и покровителите му в Персийския залив е все по-уязвима, НАТО изглежда окончателно загуби Турция. Провали се ядрената среща на Тръмп с Ким, а Русия се зае да посредничи между Индия и Пакистан в Кашмир, без никой да се сети, че съществуват и САЩ. Расте недоволството срещу статуквото в самата Западна Европа и съвсем скоро може да я залее. Растат и амбициите на Европа за повече самостоятелност и в сигурността. Все по-ясно е, че „атлантическото единство“ е мит. Държавите от НАТО имат разнопосочни интереси. Добре, че президентът Радев поне неофициално наблегна на това в Братислава. Декларацията, приета там, обаче не си струва и хартията. Б9 е утопия, опит да се възкреси старата и коленопреклонна „Нова Европа“ от времето на американската авантюра в Ирак. Сега нещата са коренно различни. Източноевропейските страни, също както и западноевропейските, нямат едно и също отношение към Русия. Не само България, и други източно-, а и централноевропейски страни като Австрия, се набеждават все по-често за „троянски коне“ на Москва. Чухме еврочиновника Ферхофстат в Европарламента да клейми италианския премиер Конте, че служел на Путин. И немският бизнес, който за нищо на света няма да се откаже от Северен поток 2, и той уж бил вързан на рублевата ясла. Отношението на „стария Запад“ към постсъветска Русия пък е белязано с тежък грях. Разсекретени наскоро документи за преговорите на западни лидери с Горбачов поставиха днешните водачи на „демократичния свят“ в неблагоприятна светлина. Публикувани от американския архив за национална сигурност, те могат да се видят на сайта на университета „Джордж Вашингтон“ тук:  . Документите разбиват на пух и прах твърденията на атлантическите ентусиасти, че Западът нищо не бил обещавал на Горбачов. Широко известното изказване на американския държавен секретар Джеймс Бейкър от февруари 1990 г., че НАТО няма да се разшири на изток „нито един инч“ (not one inch eastward) не е началото – още в Малта през декември 1989 г. президентът Буш I уверява Горбачов, че „не е подскачал нагоре-надолу по Берлинската стена“ и че „САЩ нямат намерение да се възползват едностранно от протичащите процеси“. Буш I дори се опита да предотврати разпадането на СССР с известната си реч в Киев през юли 1991 г. Тук е мястото да си спомним наскоро разсекретения запис на телефонния разговор на Елцин с Буш I от декември 1991 г., където той раболепно уведомява американския колега за решението от Беловежката гора за разтурянето на СССР, преди още да го е съобщил на съветския президент! Поразителни са неудобството и резервираността, които проявява Буш I. Човек с опит, бивш боен пилот, пленник у японците през Втората световна война, сенатор, посланик в Китай и директор на ЦРУ, той реагира сдържано и предпазливо. Известно му е, че разтурянето на СССР става отгоре, въпреки волята на голямото мнозинство съветски граждани, засвидетелствано на референдум същата година. Перспективата на мястото на СССР начело с Горбачов да се появят 15 нови държави начело с дявол знае кого, може би с ядрено оръжие, не го радва. Чисто човешки му е неудобно от слагачеството на Елцин. Ясно му е също, че, както по-късно писа с класическа яснота старият американски консерватор Пат Бюкенън, „отказвайки да третираме Русия като другите страни, отрекли се от ленинизма, създадохме тъкмо тази Русия, от която се страхувахме – превъоръжаваща се и кипяща от възмущение“. Не сме забравили, че и Буш II в нетолкова далечната 2007 г. В София ни уверяваше, че можем да сме приятели и със САЩ, и с Русия, че избор или-или между тях въобще не стои пред българите. През януари 1990 г. външният министър на Германия Ханс-Дитрих Геншер заявява, че „обединението на Германия не бива да нанесе вреда на съветските интереси за сигурност“ и че „НАТО трябва да се откаже от всяка идея за разширяване на изток“. Същото повтаря и канцлерът Хелмут Кол пред Горбачов. Идеята, че територията на ГДР ще има в бъдеще демилитаризиран статус, заляга в договора за обединението на Германия от 12 септември 1990 г. Неразширяването на НАТО на изток не е фиксирано с договор, но е предмет на широко съгласие в много дипломатически документи и разговори в 1990 и 1991 г. с участието на Буш I, Бейкър, шефът на ЦРУ Робърт Гейтс, Франсоа Митеран, Маргарет Тачър, Джон Мейджър, генералният скретар на НАТО Манфред Вьорнер… Всички признават необходимостта от гаранции за ненакърняването на съветските интереси, за включването на СССР в структурите на европейската сигурност. През февруари 1990 г. британският първи дипломат Дъглас Хърд казва на Геншер: „Русия трябва да има гаранции, че ако Полша излезе от Варшавския договор, няма на другия ден да влезе в НАТО“. През март 1991 г. британският премиер Мейджър отговаря на въпроса на съветския маршал Язов дали някои източноеврепейски страни ще влязат в НАТО: „Нищо подобно няма да стане“. Вьорнер уверява съветска парламентарна делегация, че съветът на НАТО и лично той, както и 13 от 16-те страни членки, са против изолирането на СССР от европейската общност и против разширяването на Алианса. Спомням си и аз как в 1993 г. в Англия един британски бригаден генерал, лектор в нашия дипломатически курс, бе страшно предпазлив за евентуално разширение на НАТО на изток. Натрапващото се сравнение между тогавашните и сегашните западни лидери по зрелост и отговорност създава мрачно впечатление. От къде е този катастрофален морален упадък на Запада през последните 20-25 години? Реалистичният, а не морализаторски отговор е кратък: от упадъка на силата му. Тогавашните западни водачи – Буш I, Кол, Митеран и другите днес ни изглеждат мъдри и благородни. То е, защото са се чувствали силни и единни. Току-що спечелили студената война по добрия начин, противникът признал историческата им правота и сам се разоръжил. Четвърт век по-късно Западът е слаб, обезверен, разединен. Елитите му нямат друго оръжие освен лъжата и шантажа. Според тях „НАТО било сдържало руската агресия в продължение на 70 години“ и премахването му щяло пак да я отприщи. Следователно НАТО е „сдържало руската агресия“ дори когато Елцин раболепничеше пред Буш I и Клинтън, а външният му министър Козирев говореше в ООН, на което съм свидетел, че „Русия няма свои национални интереси, а преследва само общочовешките“. Динамиката на процесите в западния – и в широкия – свят обаче е такава, че няма да е чудно годишнината на НАТО да се превърне скоропостижно в негово опело.  ", "date": "2019.03.04", "title": " Ще се превърне ли 70-годишнината на НАТО в негово опело?\t\t\t"}
{"url": "https://trud.bg/%d0%b8%d1%86%d0%be-%d1%85%d0%b0%d0%b7%d0%b0%d1%80%d1%82%d0%b0-%d1%81%d0%b0%d0%bd%d0%b8%d1%82%d0%b0%d1%80%d1%8f%d1%82/", "text": "Само за часове, след като се появи в Youtube “Браво!” – новото парче на хип хоп легендата, а вече и ветеран – Ицо Хазарта, се превърна в сензация, премина в незаобиколимо събитие, за да почива на върха на класациите с повече от два милиона гледания, раздробявайки хегемонията на чалгата. Днес “Браво!” е на второ място “в набиращи популярност” в Youtube видеоклипове между чалга романтиката на Галин и Лидия “Няма да ми мине” и притеглящият към трапезата хит на Азис – “Бягай, жено!”. Христо Христов Петров е име, което подсказва праволинейност и висока просвещенска дейност, отдаденост към образованието и кимаща глава в знак на съгласие с даскалите. Именно Христо Петров Петров завършва Националната гимназия за древни езици и култура “Константин Кирил Философ” и записва специалност “Публична администрация” в Нов български университет. Старт в живота, който подсказва достойна пенсия и безплатен обяд в синдикалната столова. Христо Христов Петров обаче е всичко друго, но не и праволинеен човек, човек на хазарта, доколкото винаги залага на честността в творчеството, а това е по-рисково дори от това да заложиш на “Да! България” срещу ГЕРБ и ДПС взети заедно. Лицето Петров се превръща в хип хоп бунтаря Ицо Хазарта и никой не може да оспори бруталната откровеност на неговите текстове. Той е като хлапе, дето вижда царя гол, само че не казва, просто “Царят е гол!”, а разказва и за проктологичното лицемерие на аплодиращата го публика. Лишен е от естетиката и хигиената на “Ла шансон де жест”, в която “огледалото” е “съветник на красотата”. За него огледалото си е огледало, както и хемороидите са хемороиди. Само че към тях добавя и социалния контекст, в който хемороидите обикновено са белег на всеки слагач на властта. Роб дупедавец един вид. Ицо започва да рапира още като хлапе с приятели, някои от които са с него и до днес – Бат Венци и Буч, с които правят хип хоп групата “Ъпсурт”. Те рядко правят парчета, но те са задължително хитове. Така, както и сега “Браво!” помете всичко още в първите часове на появата си. Към “Ъпсурт” задължително трябва да се пришие още едно име, което присъства като режисьор на почти всички клипове както на бандата, така и на всеки индивидуален проект. Това е един друг бунтар и приятел на тримата от хип хопа – Валери Милев. Той е единственият в бизнеса, който може да визуализира трудната за възприемане от лицемерите поезия на Ицо Хазарта, който е основен автор на текстовете на Ъпсурт. “Като се каже поезия, си представям Валери Петров, Пейо Яворов, Христо Ботев… Не мога да изброя всички – България има десетки уникални поети. На тоя фон – аз и тъпотиите ми… Понякога текстовете ми са забавни, понякога дори се случва да са смислени, но това за мен не е поезия. И не е до скромност – аз ценя това, което правя”, казва Христо Христов Петров в интервю пред Диана Алексиева за “Интервюто”. Каквото и да казва в интервюто, каквото и да мислят хората за него, единственото нещо, което само говори за личността на Хазарта е поезията му, която той я приема за такава. Затова и публикуваме пълния текст на новия му хит. Видеоклипът доразказва контекста, затова си струва да се гледа. Браво Ставам в 6, мноо ме мързи  имам много работа и много ми се спи,  Треа нова песен – аре, ти я направи.  Намери ми Мими, рими, мон ами,  мани тия стари мръсотии  ела веднага ми изпей некви нови тъпотии.  Да, ма бех много време на море  и са кат се върнах един ми вика – то рапа умре.  Викам чакай бе, пусни ми ги тия талибани,  да ги чуя той ми вика – Не бе, мани мани.  Т’ва е нова мода, кефи се народа  за мене тия само абат кислорода.  Извинявай, ако тона ми е оскърбителен,  това е защото си отвратителен.  Така,от тука натам за такива безобразия,  ще има евтаназия. Припев:  Браво, браво, браво, господине –  Хубаво ли ти е?А дано ти мине.  Браво, пътя не е лесен, рапа ти е тесен,  ела ми изпей – “Сине сине”  Треа ли да доа и да ти извада зъбите  да мое никога да нема вече твоя нова песен,  тъпотията ти нема да загине,  ма главата ми поне да си почине. Ето ги новите БГ звезди, имате  много красиви бради,  само да питам, не ми се сърди  пееш ли или некой пърди?  Иди в “Черешката” и им сготви мое’ изкараш и некви пари  Неколко глупости произнеси  за изненада – се обеси.  Погледни го, тоя са…как ме изпревари  и направи тая хубава реклама на цигари.  Изкарѕ ли много пари? Взе ли си Армани?  Беше ли на Бали? Яде ли омари? Аре бързо кажи! Твърде много рапъри и малко санитари,  твоето ухание е от ходенето на сафари,  кат ти гледам фейса, имало е и комари…  Бива, бива, тая твойта еуфория не спира,  от къде извира – некъде отзад извира,  мога да те популяризирам и с една секира да импровизирам Самодивите взема ли ги от нивите?  Снима ли ги на Бали и Малдивите?  Само Господ може да ме съди,  има недостиг на животновъди.  Тре’т курви, бело и коли,  за новия ти клип вземи майка ти  и снимай белия й джип. Да не би, да нема кой да ти даде пара?  Ти па да не ми се обиди за тва, стига са,  нема да го псувате, момчето е звезда!  Мое да не пее, ама прай хубава мусака.  Имаш нов проект? Демек си архитект?  Респект!   За него Гласът на цяло поколение Иска или не Ицо Хазарта е гласът на цяло едно градско поколение и сме му качили лентата така безмилостно високо, че всеки път трябва да надскача не само себе си, но и нашите очаквания. Добрата новина е, че 20 години след “Нон стоп” той не е загубил нито чувството си за ирония, нито това за ритъм. Бихме си помислили, че “Браво” е измислена, изпята и записана на един дъх, ако не знаехме, че Ицо е онова умно момче, което винаги брои до 10, преди да каже нещо.   Учил съм се от него Между мен и колегите ми няма такова напрежение, каквото се раздухва по медиите. Аз съм се учил от музиката на Ъпсурт и съм им се възхищавал. Харесвам страшно много Ицо Хазарта, а знам, че и той ме харесва.   Кефи ме, има усет Аз съм против вулгаризма и простотията в текстовете. Трябва да има усет и мярка, защото като се прекрачат тези граници, това говори за комплексарщина и музикално безсилие. Кефи ме Ицо Хазарта. Това е хит, няма простотии и изсмукване от пръстите – като на Криско.   Колега “Kакво ще кажете за песента на Ицо Хазарта, в която Ви цитира?”. – Много хубаво парче, да е жив и здрав, ще му кажа – колега!  ", "date": "2019.03.04", "title": " Ицо Хазарта – Санитарят"}
{"url": "https://trud.bg/%d0%b2%d0%bd%d0%b8%d0%bc%d0%b0%d0%bd%d0%b8%d0%b5-%d1%84%d0%b8%d0%bb%d0%b8-%d0%b8-%d1%84%d0%be%d0%b1%d0%b8-%d1%81%d1%80%d0%b5%d1%89%d1%83-%d0%b1%d1%8a%d0%bb%d0%b3/", "text": "Имаме значение – както геостратегическо, така и политическо Да формулираме ясен и принципен национален интерес Вече век и половина – от Освобождението досега – българското общество е разделено. Вътрешният ни политически живот се е превърнал в арена на постоянен сблъсък на чужди интереси и геополитически амбиции. С променлив успех за едни или други лобита вън от страната ни, но винаги за сметка най-доброто моментно положение за България и българите. Исторически се самоизяждаме в свиреп антагонизъм и за това кой е по русофил или русофоб, кой е по-голям германофил, евроатлантик или американофил… С една дума: в чие лоно ще изберем да влезем безропотно и послушно – една дилема, която нямаше да е толкова опасна, ако не беше чиста проба родоотстъпничество, защото на практика не отчита ни на йота българския национален интерес. За жалост, той – националният ни интерес – се явява меко казано вторичен на този на „големи играчи“, в чиято орбита ние просто „гравитираме“. А вътрешното ни разделение по оста „любов към една или друга чужда държава“ се проектира в политическия ни живот, като изпраща в Парламента и управлението марионетки. Които безмозъчно следват чужд план – надали безкористно. Ако днес има липса на национално самочувствие и значимост, то се корени именно в това: че нямаме ясно дефиниран национален идеал и принципна позиция за мястото ни в света. За принципното разрешаване на международните проблеми и това къде сме ние. За това, че бидейки малки териториални и икономически, нашата сила би била в гъвкавостта, но и във волята да се отстоим, печелейки международен респект. Мир, благоденствие, ненамеса в чуждите дела, неутралитет – ние чужди проблеми не решаваме, но и не допускаме намеса във формирането на позициите и националните ни дебати отвън. Точка. Редно е да отчетем, че дори в най-тежките исторически моменти са се намирали държавници, които да стоят зад тези идеали и да ги бранят независимо от натиска, а историята се е отплаща с уважение и чисто лице пред света. Но те са рядкост – голяма рядкост. Проблемът Големият проблем е, когато омразата или любовта към Русия или САЩ, например, се окажат по-силни от любовта към отечеството. Това е демонстрация за липса на родолюбие, на прагматичност и застрашава не само националния интерес на България – но най-вече националната ни сигурност. Радостното въодушевление днес от обтягането на отношенията между НАТО/САЩ, от една страна и Руската Федерация, от друга, плюс разделянето обществото ни на фенски групи за това кой кого щял да бие – като че ли говорим за футболен мач – е показателно за опасното късогледство и умствен амок, който обзема нацията ни. Най-малкото бихме били фронтова линия при евентуални сблъсъци – пази Боже да не се засилва напрежението, което вече така или иначе е голямо. Можем ли да сме отворени към Запада като люлка на европейската цивилизация и защита на индивида срещу мракобесния тоталитарен колективизъм, като същевременно отчитаме и използваме близостта си – географска и културна – с Русия и енергийните и бизнес възможности, които тази близост ни дава? И можем ли да имаме полза от добри съседски отношения с противоречиви международно лидери като турския президент Ердоган, например, или трябва да търсим съприкосновение на всяка цена? В светлината на новата и все по-видима Студена война между Изтока и Запада тези въпроси ще стават все по-важни и отлагане на отговорите ще има ужасно скъпа цена. Лакмусът: отношенията с Русия Отличен пример за онагледяване на казаното са отношенията ни с Русия. Имали сме общ враг в миналото – Османската империя. За Русия тя е била геополитически съперник, за нас – териториален завоевател. Имали сме и полза от сблъсъка между двете империи, постигнали сме освобождението си и сме благодарни за обективната руска помощ. Което не означава, че опитът за окупация на политическия ни процес след Освобождението от руската страна е допустим и не е заслужавал активен и отпор. Нито опрощава руските пречки пред съединението на българските общности в перифериите на Османската империя само заради геополитическите усмотрения на Петербург тогава. След Втората световна война се оказваме отвъд разделителната на линия на сферите на влияние върху салфетката на големите… и ставаме сателит на СССР. Нищо от това обаче нямаше да е възможно в такава фрапираща степен, ако нашият си политически елит – с одобрението на народа – не благоговееше пред Русия без оглед на националното ни самочувствие. А коленопреклонно удряне на чело в земята пред когото и да е – няма как да ти подсигури тежест на масата на преговори камо ли уважение. Днес можем да правим бизнес с Руската Федерация (както САЩ и Германия правят, например), но винаги да използваме важното си място в ЕС и НАТО когато се чувстваме „натискани“ от руснаците. Обратно, това, че сме в НАТО и ЕС, например, не ни прави безмозъчни агнета, готови да скочат на амбразурата при най-малкия агресивен почин на партньорите от алианса – с потенциална заплаха за живота на български деца, мира и благоденствие ни. Вместо финал Без раболепие и чуждопоклонничество от българския политически елит, никой не може да ни „завладее“ и „претопи“ – нито териториално, нито икономически, нито културно. Задача номер едно на общество и политическия ни елит днес е: да формулираме ясен и принципен национален интерес. И не, това, че сме „малки“ и „никой не ни пита“ – не е извинение. На ключов кръстопът сме и явно, за да се сблъскват толкова чужди интереси тук, имаме значение – както геостратегическо, така и политическо. Да го формулираме този „интерес“ така, както го е направила винаги неутралната Швейцария – не е като да не е била „приклещвана“ между големи и опасни противници. Но винаги е излизала с чисто лице и… богата. Второ, да сложим националния интерес на първо място в реалната политика и да осъзнаем цената си – както спрямо съседите си, така и в рамките на един или друг съюз, от който сме част. Ако някой се намесва във вътрешните ти дела – зашлеви го безкомпромисно с колкото сила имаш и лостове на влияние. Но сам да провокираш и да рискуваш мира и живота на децата си е малоумие. Независимо дали го правиш, понеже много обичаш Русия или САЩ, но винаги за сметка на България. Още по-срамно е, ако е за това.                                      ", "date": "2019.03.04", "title": " Внимание: “-фили” и “-фоби” срещу България\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d1%80%d1%83%d1%81%d0%b8%d1%8f-%d0%b4%d0%bc%d0%b8%d1%82%d1%80%d0%b8%d0%b9-%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d0%b2/", "text": "3 март – това е знаменателна дата. В този ден ние отдаваме почит на героите – руските воини и българските опълченци. Те заедно са се сражавали за независимостта на българската нация. Паметта за тази победа се пази грижливо и в Русия, и в България.  Тръгвам за интервюто с Дмитрий Анатолиевич в премиерската резиденция край Москва и по телефона Елена от правителствената пресслужба ми обяснява да кажа на шофьора да кара по Рубльово-Успенското шосе до „Горки-9“. И добавя да й се обадим като стигнем до втория „кирпич“ след детския лагер „Млади капитани“. Питам шофьора, българин от нашето представителство в Москва, какъв е този кирпич и той през смях ми обяснява, че тук така казват на пътния знак „Забранено влизането“ – на тухлата демек. Иди разбери кое е на български, руски или турски. Така стигаме до кирпича, но понеже сме с дипломатически номер влизаме навътре в забранения път. След това както обикновено – охрана, проверка и накрая – интервю.  – Дмитрий Анатолиевич, Вие пристигате в България на 4 март, ден, след като страната ни отбелязва 141-годишнината от Освобождението от османско иго. Миналата година по този повод у нас бе руският патриарх Кирил, който в доста остър тон припомни, че Русия е освободила България. Мнозина останаха с впечатление, че Москва е обидена на София. Има ли напрежение между Русия и България през последните години по отношение на исторически събития?  – В конкретния случай да се обиждаме – няма на кого и защо. А прекрасни мигове в нашата обща история има много. Ние винаги ги помним. 3 март – това е знаменателна дата. В този ден ние отдаваме почит на героите – руските воини и българските опълченци. Те заедно са се сражавали за независимостта на българската нация. Паметта за тази победа се пази грижливо и в Русия, и в България. Ние имаме обща история, обща памет, обща благодарност към героите от Освободителната война. По принцип не може да става въпрос за никакви обиди и напрежение. – Но все пак има дискусии…  – И това е добър знак. Много е важно, че в обществото се запазва жив интересът към историята на освобождението на България в резултат на Руско-турската война от 1877-1878 г. Оценките на Москва и София като цяло съвпадат. Не се подлага на съмнение, че именно Русия изиграва решаваща роля за установяването на суверенитета на вашата страна. Ние сме дълбоко признателни за това, че България е увековечила паметта на такива видни руски държавни деятели и пълководци като император Александър II, дипломата Николай Павлович Игнатиев, генералите Михаил Дмитриевич Скобелев, Йосиф Владимирович Гурко, Едуард Иванович Тотлебен, Михаил Иванович Драгомиров. И на хиляди руски войници и офицери, които са загинали за свободата и независимостта на вашата страна. Ще припомня думите на президента на България Румен Радев, които изрече преди година на връх Шипка: „От руските и българските кости, от руската и българската бойна слава е изградено скелето на българската свобода”. – При размяна на визити на официални представители на България и Русия винаги се говори за близките отношения между нашите страни, но доколко те наистина са близки? Прави впечатление, че специално в икономически план връзките ни като че ли са по-скоро в застой?  – Преживяваме доста сложен период в отношенията между Русия и Европейския съюз, в който влиза и България. Икономическите санкции и политическият натиск, който оказва Европейският съюз върху Русия, подтикван от САЩ – това е най-лошият начин за поддържане на отношения с други държави. Това не е от полза за никого. Важното е, че дори в тези трудни условия руско-българските икономически връзки продължават да се развиват, макар и не в пълна сила. През миналата година двустранният стокообмен възлезе на около 3,5 млрд. долара, тоест почти не се е променил, въпреки че още през 2017 г. можеше да нарасне с 24%. При това нашият стокообмен с целия Европейски съюз активно се увеличава втора поредна година. Всички ние трябва да бъдем по-активни и заедно да търсим варианти за взаимодействие. Ние това и правим. Миналата година, след 3-годишно прекъсване, възобнови работата си руско-българската Междуправителствена комисия по търговско-икономическо и научно-техническо сътрудничество. Нейната задача е да събере и умножи възможностите в най-различни сфери. – Кои от тях смятате за най-перспективни?  – Вече почти половин век си сътрудничим в областта на енергетиката. В момента много неща зависят от успеха на такива мащабни проекти като АЕЦ „Белене” и второто разклонение на газопровода „Турски поток”. Освен това има много стоки, които не попадат под взаимните ограничения. А това означава, че нищо не пречи да се търгува с тях. Има перспективи в туризма и транспортния сектор. Готови сме да подкрепим сътрудничество между малки и средни предприятия от нашите страни, от отделни региони и градове. И, разбира се, съвместни проекти в сферата на образованието, науката, културата и изкуството. Към тях хората в България и Русия винаги проявяват подчертан интерес. – Ако може да поговорим по-подробно за „Турски поток”. Кога ще бъде взето окончателно решение за това дали ще има разклонение към територията на България?  – В момента се разглежда вариантът за продължаването на „Турски поток” през България, Сърбия и Унгария. Убедени сме, че сътрудничеството в газовата област между нашите страни отговаря на интересите на нашите икономики. В това число и на руската, и на българската. Пък и на европейската като цяло. Но окончателното решение не зависи само от нас. Изборът между различни варианти за разклонение на „Турски поток” ще зависи до голяма степен от готовността на газотранспортната инфраструктура. Което на свой ред зависи от заинтересоваността и конкретните действия на правителствата на съответните страни. – Но България достатъчно ясно заяви своята заинтересованост, нали?  – Виждаме движение на България в тази посока. Неотдавна „Булгартрансгаз” успешно приключи т.нар. процедура open season – събиране на ангажиращи заявки за бъдещи газотранспортни мощности. Освен това „Булгартрансгаз” прие окончателно инвестиционно решение за реализиране на проекта за развитие и разширение на газотранспортната система. Пътят за начало на строителни работи е прокаран. Но за толкова голям и скъп проект като газопровод се нужни допълнителни гаранции. Новото разклонение не бива да повтаря печалната съдба на „Южен поток”. Така че решението за продължаване на „Турски поток” през българска територия зависи от това ще успее ли София да получи твърди гаранции, че Европейският съюз няма да възпрепятства плановете за доставки на газ по новия газопровод. Убедени сме, че строителството на още един газов коридор ще помогне за бъдещо укрепване на енергийната сигурност на Европа. Отчитайки курса за либерализация на газовия пазар, ще може по-гъвкаво да се използва съществуващата инфраструктура в зависимост от ангажиментите, конюнктурата, цената на транспорта и други пазарни фактори. – Кризата във Венецуела върна въпроса за глобалното противопоставяне на Русия и САЩ. Какви интереси защитава Русия в случая и на какъв резултат се надява?   – Хайде първо да уточним термините. Напрежението около Венецуела не е въпрос на глобално противопоставяне между Русия и САЩ. А и такова глобално противопоставяне отдавна няма, дори и предвид настоящите трудности в отношенията ни със САЩ. Такива клишета в духа на Студената война са измамни. Те само помагат да се отвлече вниманието от същността на случващото се в Боливарската република. И, естествено, от ролята в тези събития на САЩ и на следващите ги във фарватера редица страни от Европа и Латинска Америка. Информационният шум около Венецуела цели да завоалира противопоставянето на международното право и законността от една страна и безобразното своеволие от друга. С усилията на Вашингтон дискусията за социално-икономическото положение, легитимността и нелегитимността на президентските избори във Венецуела престана да бъде конструктивна и премина на съвсем различно равнище. След което, за съжаление, често следват хаос, размирици, пълно разрушаване на икономиката и търговията. Вече неведнъж сме виждали това в други държави. Подобно нажежаване на политическите страсти не води до нищо добро за хората. Русия е против всякаква намеса във вътрешните работи на други страни. Във Венецуела подкрепяме усилията, в това число и на представители на латиноамериканския регион, за диалог между правителството и опозицията. Продължаваме да правим това и сега. – Какъв резултат очаквате да постигнете?  – Резултатът, който иска Русия, е мир във Венецуела. Това може да се постигне само чрез вътренационален всестранен уважителен диалог. Да го поведат могат и са длъжни тези, на които не е безразлично мирното бъдеще на Венецуела. А и на цяла Латинска Америка. За наше дълбоко съжаление, върху т.нар. непримирима част от венецуелската опозиция продължава да се оказва мощно влияние от чужбина. Всъщност, това влияние и прави тази част от опозицията „непримирима”. От Вашингтон звучат изказвания, допускащи военна намеса. Случват се провокации на границите. Всичко това е много тревожно и говори за това, че линията за сваляне на неудобни правителства – в духа на доктрината Монро, отново е станала приоритетна за САЩ. Ние призоваваме всички наши латиноамерикански приятели сериозно да помислят за това. Независимо каква позиция заемат в момента по отношение на правителството на Николас Мадуро. – А възможна ли е промяна в отношенията между Киев и Москва след предстоящите в Украйна президентски избори?  – Без съмнение Русия иска да подобри отношенията си с Украйна. Ние сме съседи. Там живеят много роднини на руски граждани. Както и на украинци в Русия. Имаме обща история и култура. До неотдавна имахме и взаимноизгодни икономически отношения. Но сега ситуация е доста сложна. За да я променим, са нужни насрещни стъпки от двете страни. Но Киев се държи така, че е трудно да се правят прогнози. От Киев постоянно се чуват измислени обвинения към нас. Организират се провокации, както в Керченския проток през ноември м.г. Руският фактор открито се използва за отвличане на вниманието на избирателите от провалите във вътрешната политика. От цивилните жертви в Донбас. От икономическата разруха. Остава впечатление, че ако не беше Русия, то Петро Порошенко, който се кандидатира за втори мандат, просто не би имал за какво да говори с хората. Ако той не може да води диалог със своя народ, то едва ли ще може да води преговори с ръководството на съседната държава. – Свързвате ли надеждите за подобрение на отношенията с някой от кандидатите за президент на Украйна?  – В Украйна се води остра, мръсна кампания за президентските избори. Като я наблюдаваме, ние в Русия все още не разбираме с кого в Украйна може да се разговаря. Но при всички случаи ще уважим избора на нашите съседи, избора на украинците. И ще бъдем отворени за диалог с новото ръководство, ако то е заинтересовано. Но е важно и дали тази победа ще е честна, легитимни ли ще са изборите, без фалшификации. Неотдавнашни събития ни карат да подозираме най-лошото. Избирателната кампания се води с най-груби нарушения на общоприетите демократични норми. В това число и норми, от които се ръководят европейските страни. Първо, буквално на старта на изборния маратон, Киев под измислен предлог закри избирателните секции в своите дипломатически и консулски представителства на територията на Русия. Около 3 милиона граждани на Украйна, които живеят и работят в Русия, бяха лишени от възможността да гласуват. Това е явно отнемане на избирателна права на украински граждани. Второ, нарушен е редът за наблюдение на гласуването. Забранено бе граждани на Русия да участват в наблюдаването на изборите – дори в състава на наблюдателните мисии по линия на ОССЕ. Това е сериозно нарушение от страна на Украйна на собствените й международни ангажименти. Това се среща изключително рядко. Очевидно управляващият режим има какво да крие. – Дмитрий Анатолиевич, благодаря Ви за подробните отговори. Добре дошли в България!  – Благодаря Ви за топлите думи. Желая Ви професионални успехи, а на цяла България – мир, щастие и просперитет.  е втори мандат министър-председател на Руската федерация и лидер на управляващата „Единна Русия”. Роден е на 14 септемри 1965 г. в Ленинград (днешен Санкт Петербург). Завършил е Юридическия факултет на Ленинградския държавен университет, където в продължение на 9 г. е бил преподавател. Политическата му кариера започва като съветник в градския съвет на северната столица на Русия, където се пресичат пътищата му с настоящия руски президент Владимир Путин. Премества се в Москва през 1999 г., където първо става зам.-шеф на администрацията на правителството на Русия, после ръководител на администрацията на Кремъл, а през 2005 г. става първи вицепремиер на Руската федерация. Общо 6 г. е бил председател на Съвета на директорите на „Газпром”. През 2007 г. е издигнат за кандидат за президент и на изборите на 2 май 2008 г. печели със 70,2% и става третият държавен глава на Русия (до 2012 г.).                     ", "date": "2019.03.04", "title": " Премиерът на Русия Дмитрий Медведев в специално интервю за вестник „Труд”: Печалната съдба на “Южен поток” не бива да се повтаря"}
{"url": "https://trud.bg/jordan-uuds-tristan-me-celuna-purvi/", "text": "Джордън Уудс, най-добрата приятелка на Кайли Дженър, застана пред камерата на американско толкшоу, за да сподели своята история за изневярата с баскетболиста Тристан Томпсън. Баскетболната звезда не за първи път изневерява на (вече бившата си) Клои Кардашиян, но фактът, че човекът, с който го направи е нейна толкова близка приятелка, бе причината темата да се дискутира толкова дълго и обстойно. Джордън разказа своята версия за нощта на изневярата в предаването „Red Table Talk“, отговаряйки на въпросите на Джейда Пинкет Смит. 21-годишната приятелка на Кайли, пожела да поеме пълна отговорност за действията си пред хората, които обича и които нарани, а именно клана Кардашиян-Дженър и най-вече потърпевшата Клои. Джордън дори пожела да бъде разпитана от професионален психолог или да се подложи на детектор на лъжата, за да докаже, че няма какво да крие. „ „, започна историята си Джордън. „ „, продължи тя. След въпросите на Джейда за всички слухове, появили се през последните дни – танцуване в скута на Тристан, интимност по между им и дори преспиване заедно, Джордън бе категорична: „ „. Тя твърди, че никой от двамата не е пожелал да се осамотят и не е дал знак, че иска нещо повече. Цялата изневяра се свежда до една целувка, признава Джордън и допълва: „ „. Въпреки че не открива причината за това действие от страна на Тристан, Джордън споделя, че тя самата е била пияна, но не до степен да не може да се контролира. Именно затова поема и вината за случилото се. Тя не обвинява само Тристан, защото осъзнава, че сама е позволила да изпадне в тази ситуация и да позволи целувката между тях. „ “ – това е била първата й реакция след целувката. „ „, допълва Джордън. След като истината излиза на яве, Джордън така и не получава възможността да разкаже своята версия за случилото се. Идва момент, когато не само тя, но и семейството й стават обект на виртуални и реални атаки. Джордън признава, че с дни не се е хранила, а по телефона е получавала редица обиди и заплахи. Семейството й не е излизало от къщата след като новината „гръмна“ в Интернет. 21-годишната приятелка на Кайли, решава публично да сподели историята си, за да може хората, на които държи, да я чуят и евентуално да й простят. Тя се е опитала да се свърже и извини на всички от клана Кардашиян-Дженър, но осъзнава, че трябва време, за да им върне доверието.  ", "date": "2019.03.04", "title": " Джордън Уудс: Тристан ме целуна първи\t\t\t"}
{"url": "https://trud.bg/%d0%bf%d1%8a%d1%80%d0%b2%d0%b8%d1%8f%d1%82-%d1%84%d1%83%d1%82%d0%b1%d0%be%d0%bb%d0%b5%d0%bd-%d0%ba%d0%bb%d1%83%d0%b1-%d0%bd%d0%b0-%d0%b2%d0%b5%d0%b3%d0%b0%d0%bd%d0%b8%d1%82%d0%b5/", "text": "Веганите могат да се похвалят с професионален футболен клуб. Той се казва „Форест Грийн Роувърс“. Отборът се състезава в английската Лига 2 или четвъртото ниво в страната. Този клуб има повече от 100-годишна история, а най-големият му успех е именно изкачването до настоящата дивизия на Острова. Тимът се представя повече от добре и в момента е сред първите седем, които се борят за промоция в следващото ниво в шампионата. Не това обаче е най-важното. „ Форест Грийн Роувърс“ е известен с две неща – че има почти същата емблема като тази на „Барселона“ и защото е първият вегански футболен клуб. През 2010-а отборът е купен от Дейл Винс, предприемач на зелена енергия. Той направи стадиона на тима екологично чист. Какво означава това? Разработена бе изцяло органична тревна настилка. Дъждовна вода пък се събира и рециклира, за да се сведе до минимум използването на водопровода. Върху сградата на стадион „Дъ Ню Лоон“, което преведено на български означава „новата морава“, бяха монтирани 180 слънчеви панела. Те помагат на клуба да генерира част от електроенергията, която се ползва. Амбициозният Винс не спира обаче до тук. Той купи роботизирана тревна косачка, която работи без човешка намеса. Събира енергия от слънчевите панели на стадиона, а чрез GPS навигация коси там където трябва. На клубната база дори има зарядни устройства за електрически автомобили, тъй като голяма част от служителите карат именно коли на ток.  Само две години след стъпването в управата на новия бос, футболният клуб победи 200 номинирани за наградата на Института по природозащита в категорията „Устойчивост и опазване на околната среда“. Много скоро и цветовете на тима бяха сменени – зелени. През 2015-та „Форест Грийн Роувърс“ се обяви за първия вегански клуб в света. Играчите отдавна спряха да ядат храни от животински произход, а за менюто им се грижат специални готвачи. „ С премахването на местото от нашето меню станахме първият клуб в света, който го направи – каза Макс Бун, мениджър на отдела Връзки с обществеността във „Форест Грийн Роувърс“. – Направихме това, заради силни екологични и здравни причини. Залагаме на местните, сезонни, пресни и биологични храни. Нашето меню е 100% веганско, а както знаете, използваме и 100% зелена енергия.“ От клуба се похвалиха, че техният пай, направен от праскова, бешамел и соево мляко е спечелил награда преди година. Това пък накара от клуба да поръчат и специална екипировка за сезон 2017/18. Титулярният в зелено е направен върху фон от броколи. Резервният е оранжев и на него са изобразени моркови. През настоящия сезон от клуба не са заложили на подобни крайности.  „ Форест Грийн Роувърс“ обаче се присъедини и към инициативи за Рамковата конвенция на ООН за изменението на климата. Наскоро английският клуб официално получи признание от организацията. Но Дейл Винс е крайно амбициран да развие този проект още и още. През 2016-а бе обявено, че се започва изграждането на стадион, който ще бъде изработен само от дърво. Идеята е съоръжението да побира до 5 000 души.  „ Имаме вариант и за двойно по-голям капацитет, но това зависи от представянето на тима – разкриха от „Форест Грийн Роувтърс“. – Искаме да изградим най-зеления футболен стадион в света. Той ще носи името „Еко Парк“. Около стадиона ще бъдат заседени около 1500 дървета, както и близо 2 км нови живи плетове.“ А какво ще се случи след реализирането и на тази идея? Със сигурност ще се чуе, защото Винс определено не мисли да спира и до тук.", "date": "2019.03.04", "title": " Първият футболен клуб на веганите"}
{"url": "https://trud.bg/%d0%b1%d1%83%d1%80%d1%8f%d1%82%d0%b0-%d1%84%d1%80%d0%b5%d1%8f-%d0%b2%d1%80%d1%8a%d1%85%d0%bb%d0%b5%d1%82%d1%8f-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d0%be%d1%81%d1%82/", "text": "Бурята „Фрея“ връхлетя Британските острови с проливни дъждове и мощни ветрове. Най-силен беше вятърът в Южен Уелс, където скоростта му достигна 122 км/ч. Съобщава се за паднали дървета и електрически стълбове. Властите предупредиха хората да се пазят от падащи предмети. Пътища са затворени заради наводнения, стотици домове са без ток. Предупреждение за силни ветрове е издадено за района на Уелс, големи части на Англия и за Южна Шотландия. Според метеоролозите бурята се придвижва от юг и запад на север. На пътуващите се препоръчва да тръгват по-рано, тъй като се очакват забавяния, както и отменени полети. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Бурята „Фрея“ връхлетя Британските острови с проливни дъждове и мощни ветрове (ВИДЕО)"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%b8%d0%b7%d0%bf%d0%b5%d1%87%d0%b5%d0%bd-%d1%80%d0%b5%d1%86%d0%b8%d0%b4%d0%b8%d0%b2/", "text": "38-годишен изпечен рецидивист бе задържан под стража от Варненския окръжен съд, след като прокуратурата го обвини в  , извършено по особено жесток и мъчителен за жертвата начин.  На 1 март привечер в центъра на белославското с. Езерово Стоян Димитров смлял от бой своя съселянин бай Ахмед. 54-годишният рибар и Стоян враждували от половин година. Срещата им пред местната закусвалня прераснала в скандал, който завършил със зверски побой. Пред очите на неколцина жители на Езерово Стоян повалил опонента си, засипал го с юмруци и ритници, а после избягал. Хората повикали линейка, но медиците установили, че Ахмед е издъхнал. Убиецът му опитал да се укрие, но часове по-късно бил открит от органите на реда и арестуван. Той е многократно осъждан. Последната му присъда за блудство и изнасилване била произнесена през 2008 г., а през 2013 г. Стоян бил условно предсрочно освободен от затвора за добро поведение. „Не беше умишлено. Признавам се за виновен и съжалявам“, каза пред съда обвиняемият. Служебната му адвокатка опита да го защити с мотива, че е действал в състояние на афект. Заради тежкото престъпление, предвиждащо минимум 15 г. затвор, дългото му съдебно досие и опасността да се укрие и да извърши ново престъпление магистратите оставиха Стоян Димитров зад решетките. Той може да обжалва мярката си пред Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.04", "title": " Задържаха под стража изпечен рецидивист, пребил до смърт свой съселянин\t\t\t"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%b1%d0%b5%d0%bb%d1%8f%d0%b7%d0%b0-138-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6%d0%b4%d0%b5/", "text": "С ритуал по полагане на цветя бяха отбелязани 138 години от рождението на българския революционер Тодор Александров в Благоевград, съовщиха от общината. По време на церемонията пред бюст-паметника  на революционера  бяха припомнени моменти от живота и делото му. Цветя положиха депутатът Атанас Стоянов, представители на общинска и областна администрация, представители на политически партии, културни институции, граждани. Тодор Александров е роден на 4 март в щипската махала Ново село. Той е член на Централния комитет и лидер на Вътрешната македонска революционна организация. Името му се свързва с подвизи и прояви на изключителна храброст по време на Балканските войни. С четниците си революционерът  превзема Кукуш и го предава на настъпващите български части. Тодор Александров е убит на 31 август 1924 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Благоевград отбеляза 138 години от рождението на Тодор Александров"}
{"url": "https://trud.bg/%d1%81%d1%8a%d0%b4%d1%8f%d1%82-%d1%83%d0%b1%d0%b8%d0%b5%d1%86-%d0%bd%d0%b0-%d0%ba%d0%bb%d0%be%d1%88%d0%b0%d1%80-%d0%b2-%d1%82%d1%8a%d1%80%d0%bd%d0%be%d0%b2%d0%be/", "text": "Окръжен съд Велико Търново ще заседава тази седмица по дело, образувано по обвинителен акт на Окръжната прокуратура в старата столица срещу Мартин Гроздев. Той е обвинен в това, че на 29 юни миналата година на ул. „Магистрална“ в болярския град умишлено умъртвил Красимир Маринов от Полски Тръмбеш като го прострелял с пистолет. Тялото на Красимир бе открито от случайни минувачи. Мъжът бе прострелян от Гроздев след скандал за стара скара. След месец в кома в областната болница, жертвата почина, а убиецът беше открит по записи на камери в близост на местопрестъплението. Гроздев застава пред Темида по обвинение в престъпление по чл. 115 от Наказателния кодекс. Освен това Мартин Гроздев е обвинен и в това, че период от неустановена начална дата до 30 юни 2018 г. е държал огнестрелно оръжие и боеприпаси без да има за това надлежно разрешително. Незаконното оръжие е сигнално газов пистолет „Екол Волга“, кал. 9 мм., с отстранена от цевта преградна муфа. Мъжът съхранявал и боеприпаси. В дома му са открити и 8 броя преработени сигнални (халосни) патрони, калибър 9 мм., допълнително снарядени с метална сачма с диаметър 4,5 мм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Съдят убиец на клошар в Търново\t\t\t"}
{"url": "https://trud.bg/%d0%b0%d0%bc%d0%b5%d1%82%d1%80%d0%b8%d0%bd-%d0%b2%d1%80%d1%8a%d0%b7%d0%ba%d0%b0%d1%82%d0%b0-%d0%bc%d0%b5%d0%b6%d0%b4%d1%83-%d0%b7%d0%b5%d0%bc%d1%8f%d1%82%d0%b0-%d0%b8-%d0%bd%d0%b5%d0%b1%d0%b5%d1%82/", "text": "Формира се при много специфични условия  Руснаците произвеждат синтетични кристали на кило  Изключително мощен камък, съчетал силата на аметиста и цитрина Аметринът няма древна история. Този изумително красив кварц е познат на света едва от половин век. Но е сред най-интересните камъни за езотериците. Той е изключително мощен и благороден кристал, съчетал свойствата на двата си съставни компонента – аметиста и цитрина. С него продължаваме поредицата на „Тайните на камъните”.  Има хора, които не са наясно със себе си. Има такива, които постоянно се колебаят. Кристалът аметрин сякаш е създаден точно за такива като тях – хем лилав, хем златист, дори името му е такова – съставено от първата половина на „АМЕтист“ и втората на „циТРИН“. Аметринът е със същия химически състав, като всички кварцови камъни – SiO2 и наистина се състои от две части: виолетова (аметист) и жълта цитрин (цитрин). Въпреки това, той е класифициран като отделен вид кварц. Твърди се, че красивият двуцветен кварц носи магичните свойства едновременно и на аметиста, и на цитрина – аметистът ни свързва с духовното, а цитринът заземява. По тази причина аметринът се смята за изключително мощен камък. Независимо дали вярвате във вълшебните му свойства, обаянието му е безспорно и той е изключително популярен в бижутерията. Най-скъпите са кристално чисти, с умерено наситени оранжеви нюанси и с интензивни виолетови или пурпурни оттенъци. Ако са със сравнително равномерно цветово разделение, това повишава стойността. Цената се определя и от факта, че разпространението на аметрина по света не е голямо, тъй като той се формира се при много специфични условия. За окисляването на примесите на желязо, които дават цветовете на кварца, през цялото време на формирането му е нужно една част да е изложена на повече топлина, друга – на по-малко, а температурата в двете зони да е постоянна през целия растеж на кристала. Има две основни находища в света – в Бразилия (2 мини) и в Боливия (5 мини). Боливийските са много качествени с по-наситени цветове и значително повече нюанси на тоновете. Находища има и в Индия, но индийският е в по-голямата си част аметист, с малки цитринови включвания. Балансира кръвното  Преди да опишем целебните му свойства, трябва да предупредим читателя, че аметринът може да бъде само помощно средство за стимулиране на оздравителните процеси в организма и не заменя лекарствата. Прилага се за балансиране на кръвното и като цяло е добър за сърдечносъдовата система. Иначе е природен антидепресант – облекчава напрежението при стрес, умора, главоболие, меланхолия, депресия и летаргия. Помага при продължителни заболявания, особено такива с неизяснена причина. Засилва имунната система, действа добре при метаболитни проблеми, язви на стомаха, хранопровода, червата и дванадесетопръстника. Той действа успокояващо и намалява нивата на адреналина при силен емоционален шок. Антистрес камък Подходящ е за всички, дори и за децата. Това е добър първи камък, достъпен и лесен за откриване и използване. Като носител едновременно на мъжката (цитрин) и женската енергия (аметист) улеснява хармоничните взаимоотношения в семейството и е отличен антистрес камък. Затова е добре да се поставя на места, където е най-вероятно да възникне нервно напрежение и опасност от конфликт: например, в офиса или в колата. Допинг за творците Изостря ума, дава на притежателя си яснота на разсъжденията и импулс да хване нещата в свои ръце и да поеме по предопределения си път, вместо да тъне в блатото на рутината. Разблокира творческия застой и действа като допинг за вдъхновението на хората на изкуството. Помага ни да се извисим над тривиалните неща и да издигнем съзнанието си на по-високо ниво. Засилва оптимизма и отблъсква отрицателната енергия. Служи за намиране на перфектния баланс между физическите дейности и духовните потребности.   Водач в астралното пътуване Не може да се открие единствено на Антарктида След като се сдобиете с полускъпоценен или скъпоценен камък, първото нещо, което трябва да направите, е да го пречистите. Камъкът ви е преминал през ръцете на много хора, попил е от тяхната енергия и няма да може добре да се свърже с вас. Аметринът се пречиства стандартно: може да се постави в съд с морска сол за ден-два или да се прекади с тамян чрез опушване. Най-лесният начин е да се постави за няколко минути под чиста течаща вода. При употребата силите на всеки камък се изчерпват и той има нужда от презареждане. Това може да стане по няколко начина: да се изложи за няколко часа на слънчева или на лунна светлина, или пък да се зарови за 12 часа в земята. На слънцето цветовете на аметрина могат да избледнеят, затова той се презарежда единствено на лунна светлина. Зареждането може да стане и като го поставите в голяма черупка от мида. Аметринът действа като мост между физическия и духовния свят. Той е обединяващ кристал, който спомага да засилите връзката си с цялото, като се научите да приемате другите и да преодолявате всичко, което ви пречи да го постигнете. Активира вътрешното зрение и визуализациите, засилва интуицията. Улеснява астралното пътуване и защитава по време на него, като отблъсква психичните атаки. Отваря Третото око (6-а чакра). Пречиства на физическо и духовно ниво, елиминира блокажите на всички тела (физическото и фините тела – ментално, емоционално, духовно и т.н.).   Любовта погубила индианската принцеса Анахи Аметринът е относително нов камък – познат в Европа и САЩ от 70-те години на ХХ век. Но една много романтична легенда разкрива, че прекрасният двуцветен кристал е бил донесен в Испания много по-рано. През XVII век красив и дързък конкистадор на име дон Филипе се озовал в Боливия, където се влюбил в местна девойка. Оказало се, че красавицата не е коя да е, а принцеса Анахи, дъщеря на вожда на племето аурейрос. Вождът подарил като зестра на зетя чуждоземец мина с красиви двуцветни камъни. На дон Фелипе подаръкът му се сторил безполезен, но го приел най-любезно. Когато дошло време Фелипе да се завърне в Испания, принцесата пожелала да тръгне с него. Местните племенни вождове се противопоставили на заминаването й – за тях то било родоотстъпничество. Постарали се да я разубедят със сплашване, накрая прибегнали и до по-твърди доводи: принцесата била жестоко пребита. Влюбената жена издъхнала в ръцете на съпруга си. В последния си миг мушнала в ръката му нещо топло и тежко. Красив камък от мината. Покрусен, дон Фелипе се вгледал в двуцветния кристал и разбрал, че той символизира душата на неговата Анахи. Принцесата загубила живота си, заради вярността и желанието си да последва своя съпруг в Европа. Двата цвята на този камък са символ на раздвоението в сърцето на Анахи, разкъсвана между дълга към племето и верността към съпруга си. Фелипе занесъл камък от мината в дар на кралицата. Но не се там върнал никога повече. Мината е била преоткрита много след този епизод. Мина Анахи се намира в труднодостъпна зона на боливийската джунгла в сравнителна близост с общата граница на Боливия с Бразилия и Уругвай. Френския гемолог, пътешественик, писател и режисьор Патрик Воало е заснел филм именно за тази мина.   Почти невъзможно е да го разпознаем Неговата изтънчена красота и двойнственият му характер го правят най-подходящ за родените под знака на Везните. На тях той дава решимост и вяра в доброто развитие на нещата. Позволява им да намерят баланса, който така търсят в живота. Този кристал не е рожден камък на никоя зодия и действа благоприятно на всички знаци. Различните нюанси носят своя символика: златисто-лилавият символизира почтеност, скромност и мъдрост, а червено-виолетовият – преплитане на логиката и емоцията, въображението и страстта.   Везните намират баланса Има две основни находища на естествен аметрин в света – в Бразилия и в Боливия. Боливийските кристали са много качествени с по-наситени цветове и значително повече нюанси на тоновете. Неотдавна са открити и в Индия, но индийските са почти изцяло аметистови с тънки пластове цитрин.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83  ", "date": "2019.03.04", "title": " Аметрин: връзката между земята и небето"}
{"url": "https://trud.bg/%d0%ba%d1%83%d1%80%d1%81-%d0%bf%d0%be-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bc%d0%b0%d1%87%d0%b5%d1%81%d1%82%d0%b2%d0%be-%d0%be%d0%b1%d1%83%d1%87%d0%b0%d0%b2%d0%b0-%d1%81%d0%b2%d0%b8/", "text": "Курс по предприемачество за студенти от Стопанска академия „Димитър А. Ценов” в Свищов в редовна форма на обучение ще се проведе през март. Това стана ясно по време на информационна среща за организиране на безплатното обучение, на която гост-лектор бе Никола Илчев от учебен център „Рагина”. Обучението ще бъде по проект „Предприемачеството – нова жизнена алтернатива”. Никола Илчев сподели пред присъстващите на срещата студенти от различни курсове и специалности, че предприемачите в Европа са само 5,8%. По думите му, целта на проекта е свързана с устойчивото интегриране на пазара на труда на младите хора и безплатния курс по предприемачество ще осигури възможност за свищовските студенти, които биха желали да се занимават със собствен бизнес, да влязат в това начинание подготвени и с добър набор от знания. Лектори на курса по предприемачество в Стопанска академия, който ще започне през м. март, ще бъдат хора от практиката със собствен бизнес и с опит в световно известни компании. В рамките на обучението ще бъдат представени теми с обхват: управление на фирмата и право; бизнес комуникации; маркетинг и маркетингови проучвания; бизнес планиране, иновации и инвестиции; информационни технологии; онлайн търговия. След обучението студентите ще могат да обсъдят с лекторите свои идеи за стартиране на собствен бизнес и да получат конкретни насоки за практическото им реализиране. Завършилите курса ще получат и сертификат по предприемачество. В края на информационната среща студентите имаха възможност да дискутират с гост-лектора ползите, които ще имат от участие в курса по предприемачество и да подадат заявки за участие в предстоящото безплатно обучение. Никола Илчев поясни, че заявки на нови желаещи ще се приемат и при стартиране на курса в Стопанска академия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Курс по предприемачество обучава свищовски студенти"}
{"url": "https://trud.bg/%d1%88%d0%b0%d0%bb%d1%8a%d1%82-%d0%be%d1%81%d1%82%d0%b0%d0%b2%d0%b0-%d0%b0%d0%ba%d1%82%d1%83%d0%b0%d0%bb%d0%b5%d0%bd-%d0%b8-%d0%bf%d1%80%d0%b5%d0%b7-%d1%81%d0%b5%d0%b7%d0%be%d0%bd-%d0%bf%d1%80%d0%be/", "text": "Могат да се носят и на главата С наближаването на сезон пролет/лято 2019 и за новите тенденции в модния свят „Труд“ потърси дизайнера Ради Лазарова, която даде няколко професионални съвета за стил на дамите. „Както през зимата, така и през предстоящия сезон пролет/лято, шалът ще бъде един от най-обичаните аксесоари. По-скоро за дамите, тъй като той е типичен аксесоар за женския гардероб. В летните месеци аз обожавам копринените шалове. За мен това е най-стилното, най-женственото допълнение към една цялостна визия. През идния сезон е хубаво, че шаловете могат да се носят и на главата, което създава впечатление за малко по-екстравагантна, артистична визия“, заяви пред вестника Ради Лазарова. По думите й дамите трябва да внимават с принтовете, тъй като ако шалът е с животински, геометричен или с дантелен такъв, трябва да го съобразят с цялостната визия на дрехите. Дизайнерката даде ценни съвети и за останалите аксесоари, които дамите използват. „При очила невинаги е въпрос на мода, а на физика и специфични особености. Всяко лице има различна форма, цвят на кожата и големина на главата, с които трябва да се съобразим. Съветвам да се спрат на това, което им отива, а не да следят толкова тенденциите. Много интригуващо относно съчетанията на очилата с дрехите е цветът на стъклата. Има жени, които обичат да носят дънки (деним) и за тях предлагам да си вземат сини очила. Някои господа пък имат много характерно подчертани кафяви оттенъци в облеклото – за тях препоръчвам както кафяви рамки, така и кафяви стъкла, които да се комбинират“, обясни специалистът. За гривните тя сподели, че не е въпрос толкова на мода, колкото на индивидуални особености на хората, които ги носят. „Тъй като ако гривната е много малка, а ръката е по-пълна, тогава се получава тотална несъвместимост. Препоръчвам ако дамите или господата са с малко по-масивни ръце, да си слагат и купуват по-големи гривни. И обратното“, допълни Ради Лазарова. Според дизайнера съществува риск за „опасна комбинация“ и с колиета и обеците. При ниските дами, както и по-пълничките, е добре да си избират този тип аксесоари, които оптически издължават. Дълги, фини обеци биха издължили шията и цялостната визия. Същият ефект постига и колието, ако е нежно, падащо дълго по деколтето. „Ако е вечерно събитието обаче, тогава препоръчвам и по-масивни аксесоари. Те са по-скоро за повече блясък и цвят. В момента са актуални и цветните камъни в бижутата, но те по-добре се съчетават с вечерните тоалети. Не съчетавайте повече от 3 цвята За парти се търси блясък Дамите да не съчетават повече от три цвята в облеклото. Това е моят съвет. Тук не говорим за черно и бяло, а за други нюанси. Това каза за „Труд“ дизайнерката Ради Лазарова. Тя уточни, че за делова среща е добре дамите да изберат един цвят в различни нюанси и нека бижутата да подчертават визията, а не да натрапват, тоест да не са твърде големи, прекалено искрящи или много цветни.  „За парти или дискотека правилата са естествено по-различни. Там може да сложим много блясък и екстравагантност. Може да съчетаем и различни цветове. Един купон предполага към доста по-смела визия и съчетания“, допълни експертът. Лазарова напомни и универсални правила за съчетаване на тоалет. По думите й ако горната част на облеклото е със свободна кройка, то задължително долната част следва да бъде по-стилна и елегантна.", "date": "2019.03.04", "title": " Шалът остава актуален и през сезон пролет/лято\t\t\t"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%81/", "text": "При паспортна проверка на граничен пунк „Промахон” гръцките власти задържаха 38-годишен българин, издирван като ръководител на престъпна група за продажба на деца. От три години българинът се издирва от прокуратурата в град Катерини и град Солун. Срещу него има издадени три заповеди за арест. Една от Катерини и две от Солун. Според полицейска информация българинът е намирал потенциални жертви-майки от България, които срещу обещания от 6 до 8 хиляди евро е убеждавал да износват и продават децата си в Гърция.  Срещу него има повдигнато обвинения за доказани 13 престъпни нелегални осиновявания и има забрана да напуска Гърция. От две години гръцките власти издирват българина, който се укривал в страната. В неделя сутрин при опит да премине граница и влезе в България същият е арестуван на ГКПП „Промахон“. Задържаният българин се намира в ареста на град Серес. Престъпленията са извършени между 2008 г. и 2010 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.04", "title": " Задържаха българин за трафик на бебета"}
{"url": "https://trud.bg/%d0%b4%d0%b6%d0%b0%d0%b7-%d1%84%d1%83%d1%80%d0%b8%d1%8f-%d0%bf%d1%80%d0%b8%d1%81%d1%82%d0%b0%d0%bd%d0%b0-%d0%bd%d0%b0-%d0%bb%d0%b5%d1%87%d0%b5%d0%b2/", "text": "Българка с постоянен адрес в Дубай взриви „Гласът на България“ и накара Иван Лечев, Графа и Михаела Филева да се обърнат още с първите тонове на изпълнението й. На финала Ива Георгиева прикова вниманието и на Камелия, която отсече: „Аз исках да ти се насладя докрай, а сега, когато те видях, изгубих ума и дума!“. Докато Лечев се чудеше „Каква е тази фурия?!“, Графа провокира Ива да изпълни фрагмент от любимото си джаз парче. 29-годишната певица от Варна вкара такива височини и перфекционизъм в техниката, че Графа извади скрит коз, за да я привлече в отбора си – специална тениска с неговото име. Момичето, която Михаела определи като „най-впечатляващия вокалист в шести сезон до момента“, избра отбор Лечев. Ива атакува „Гласът на България“ с идеята да си създаде публика и да се върне в родината. Тя завършва музикалното си образование в Лондон, но от 4 години живее в Дубай.  ", "date": "2019.03.04", "title": " Джаз фурия пристана на Лечев\t\t\t"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b2%d0%be%d0%ba%d0%b0%d0%bb%d0%b8%d1%81%d1%82%d1%8a%d1%82-%d0%bd%d0%b0-%d0%bf%d1%80%d0%be%d0%b4%d0%b8%d0%b4%d0%b6%d0%b8-%d0%ba%d0%b8%d0%b9/", "text": "Фронтменът на легендарната британска банда „Продиджи“ Кийт Флинт е починал на 49-годишна възраст. Певецът е намерен мъртъв в дома си днес, съобщава „Сън“. На мястото е пристигнала полиция. Смъртта му засега не се разглежда като подозрителна. „Бяхме повикани заради опасения за състоянието на мъж на адрес в Брук Хил, Норд Енд, малко след 8.10 ч. сутринта. Отидохме и, за съжаление, 49-годишен мъж беше обявен за мъртъв на мястото. Неговите роднини са информирани. Смъртта му не се разглежда като подозрителна, ще има доклад за съдебните медици“, обясни говорител на полицията в Есекс. Флинт е намерен в дома си в Дънмоу, Есекс. Медици обясниха, че били повикани по сигнал за мъж в безсъзнание. Изпратена е линейка и хеликоптер. Мъжът бил открит мъртъв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Почина вокалистът на „Продиджи“ Кийт Флинт"}
{"url": "https://trud.bg/%d0%b5%d1%84%d0%b5%d0%ba%d1%82%d0%b8%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-61-%d0%b3%d0%be%d0%b4%d0%b8%d1%88%d0%b5%d0%bd-%d1%85%d0%b2%d0%b0%d0%bd%d0%b0%d1%82/", "text": "61-годишен мъж от Разградско, хванат с хероин за над 17 000 лв., получи ефективно наказание от 2 години и 3 месеца лишаване от свобода. Присъдата е резултат на постигнато споразумение между М.А. и Окръжна прокуратура в Разград след направени признания от страна на задържания. През юли миналата година той бил спрян за проверка на изхода на село Здравец. В колата му „Опел Корса” били намерени около 108 грама хероин, както и теглилка. При последвало претърсване и в дома на мъжа са открити още над 21 грама. Притежателят на дрогата бил криминално проявен и вече осъждан за държане на наркотици с цел разпространение. Окръжният съд в Разград е одобрил постигнатото споразумение и е постановил присъдата да бъде изтърпяна при първоначален общ режим, с оглед и предоставените документи за здравословното състояние на мъжа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Ефективна присъда за 61-годишен, хванат с хероин за над 17 000 лв.\t\t\t"}
{"url": "https://trud.bg/%d0%bf%d1%80%d0%b8%d1%81%d1%82%d1%80%d0%b0%d1%81%d1%82%d0%b5%d0%bd%d0%b8-%d0%ba%d1%8a%d0%bc-%d0%be%d0%bf%d0%b8%d1%83%d0%bc%d0%b0-%d0%bf%d0%b0%d0%bf%d0%b0%d0%b3%d0%b0%d0%bb%d0%b8-%d0%bd%d0%b0%d0%bf/", "text": "Земеделските производители в Централна Индия се оплакаха, че диви папагали извършват редовни набези над маковите плантации. Птиците, които са се пристрастили към опиума, са се научили кога и как да нападат растенията. Кадри показват как дивите папагали разкъсват маковите шушулки. Някой пернати дори отнасят растенията със себе си. Опиянените птици се блъскат в дърветата и летят на зигзаг, докато не спре въздействието на наркотика. Фермерите се оплакват, че големи ята идват да кълват маковете по 30-40 пъти на ден. Понякога птиците изчакват хората да нарежат чашките на маковете, за да узреят по-бързо. Дори са се научили да се прикриват и да се спускат в маковите полета, без да издават никакъв звук. Фермерите разказват, че папагалите са станали толкова пристрастени към опиума, че се налага да дежурят в полетата денонощно. Папагалите често могат да се видят легнали зашеметени в полето. След като ефектът от опиума обаче изчезне, те се оттеглят, за да се върнат по-късно и да нанесат „нов удар”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Пристрастени към опиума папагали нападат макови плантации в Централна Индия (ВИДЕО)"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%86%d0%b5%d1%80%d0%b5%d0%bc%d0%be%d0%bd%d0%b8%d1%8f%d1%82%d0%b0-%d0%bf%d0%be-%d0%bf%d0%be%d1%81%d1%80%d0%b5%d1%89%d0%b0%d0%bd%d0%b5%d1%82%d0%be-%d0%bd%d0%b0-%d1%80/", "text": "Руският премиер Дмитрий Медведев пристигна на двудневно официално посещение у нас. Той беше посрещнат от премиера Бойко Борисов с официална церемония на площад „Св. Александър Невски“. След това двамата ще проведат разговор на четири очи в Министерския съвет, последван от пленарна среща на двете делегации.  ", "date": "2019.03.04", "title": " Вижте церемонията по посрещането на руския премиер Дмитрий Медведев (СНИМКИ)"}
{"url": "https://trud.bg/%d0%b1%d1%80%d0%b0%d1%82%d1%8f-%d0%b4%d0%b8%d0%bd%d0%b5%d0%b2%d0%b8-%d0%be%d1%82%d0%b1%d0%b5%d0%bb%d1%8f%d0%b7%d0%b0%d1%85%d0%b0-3-%d1%82%d0%b8-%d0%bc%d0%b0%d1%80%d1%82-%d1%81-%d1%83%d0%bd%d0%b8%d0%ba/", "text": "За 26-а година строителните предприемачи Динко и Йордан Диневи събраха в хотел „Мираж“ в Бургас бургаския и несебърски политически елит, общественици, ръководители на държавни и общински структури, приятели и партньори. Поводът бе 141-та годишнина от Освобождението на България. В емоционално слово Йордан Динев заяви, че иска да направи поклон към саможертвата на тези хора, които отричайки доброто си съществуване, дадоха живота си за майка България. «Този ден е свещен ден, той е ден на Възкресение и преди това Възкресение имаше Възраждане – на духа, на българската сила. Това е дата на печат върху картата на света, който извоювахме с много кръв и жертви, отправна точка, която е само начало. Защото вярвам във всички вас, вярвам в бъдещото поколение, че тази отправна точка е изворът, от който идва нашата сила. Ние ще продължим да надграждаме, да даваме на света, защото сме силни – и по дух, и по сърце, и по кръв и по корен, който ни държи здраво», допълни Динев. И тази година зрелищна заря озари небето над Бургас. Огнен метеорит, спуснат от покрива на хотела даде старт на внушителните пироефекти. Фойерверките бяха под формата на огнени шлейфове и брокатови ветрила на близо 450 м височина, а за финал специалистите от „Огнена Хризантема“ бяха приготвили и такива в цветовете на националния трибагреник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Братя Диневи отбелязаха 3-ти март с уникална заря"}
{"url": "https://trud.bg/%d1%83%d1%81%d1%82%d0%b0%d0%bd%d0%be%d0%b2%d0%b8%d1%85%d0%b0-%d0%bf%d0%be%d0%b2%d0%b8%d1%88%d0%b5%d0%bd%d0%be-%d1%81%d1%8a%d0%b4%d1%8a%d1%80%d0%b6%d0%b0%d0%bd%d0%b8%d0%b5-%d0%bd%d0%b0-%d0%bd%d0%b8/", "text": "Питейната вода в три села в област Търговище е с повишено съдържание на нитрати, като в едното има почти над два пъти над допустимите стойности. Това показват данните на Регионалната здравна инспекция след анализ на проби, взети от питейната вода от централните водоизточници. И трите села са сред общо 35 подлежащи на постоянен мониторинг.  В четири други изследванията са засекли отклонения от показателите за колиформи. В края на февруари са направени проверки на качеството на питейната вода от централното водоснабдяване в още пет села, които са включени в периодичния мониторинг. Несъответствие има в две, като в единия случай се касае за прехлориране, а в другия има отклонение при показателя за колиформи. При местните водоизточници има установени нитрати в селска чешма в Гагово. Населението на селата, в които водата не е годна за пиене, както и тези, в които тя трябва да се преварява, са информирани за моментното състояние, установено при изследванията. Съставени са били два акта на лица, отговорни за качеството на питейната вода, които са допуснали отклонения. В други два случая са издадени предписания, показват още данните от проверките на РЗИ за периода от средата до края на февруари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Установиха повишено съдържание на нитрати във водата на три села в Търговищко\t\t\t"}
{"url": "https://trud.bg/%d0%b2-59-%d1%80%d1%83%d1%81%d0%ba%d0%b8-%d0%b3%d1%80%d0%b0%d0%b4%d0%b0-%d1%89%d0%b5-%d0%b8%d0%b7%d0%b4%d0%b0%d0%b2%d0%b0%d1%82-%d0%b2%d0%b8%d0%b7%d0%b8-%d0%b7%d0%b0-%d0%b1%d1%8a%d0%bb%d0%b3%d0%b0/", "text": "59 града в Русия ще издават визи за България. Това става възможно, след като външно министерство е подписало договор с компанията „Ви Еф Ес Глобул“, която е доставчик на визови услуги. Предстои 39-те нови центрове да заработят. С мярката се надяваме да увеличим интереса към България като туристическа дестинация и да улесним руските граждани, които искат да дойдат на почивка или екскурзия у нас. Сред приоритетите на ведомството е именно утвърждаването на положителния имидж на страната ни като туристическа дестинация. Това заяви за в. „Труд“ Иван Димов, съветник на външния министър Екатерина Захариева. Увеличаването на визовите центрове ще намали разходите на бъдещите туристи и ще им спести време за пътуване.През миналата година са подадени 180 000 заявления за посещения у нас, като в това число обаче не влиза броят на издадените многократни визи, уточниха от външно министерство. Досега визи за България в Русия бяха издавани в 20 града. Сега към местата, в които руските граждани могат да получат документи за пребиваване у нас се прибавят още 39 населени места. Сред тях е руският туристически център Сочи, както и градове в Кавказ, Сибир и Далечния изток. Ето и пълният списък на руските градове, в които ще бъдат издавани визи за България – Москва, Санкт Петербург, Псков, Кингисеп, Ивангород, Нижни Новгород, Казан, Екатеринбург, Краснодар, Велики Новгород, Ростов на Дон, Воронеж, Самара, Новосибирск, Калининград, Саратов, Уфа, Перм, Вологда, Смоленск, Хабаровск, Новоросийск, Иркутск, Владивосток, Красноярск, Омск, Петрозаводск, Мурманск, Архангелск, Челябинск, Виборг, Тюмен, Сургут, Волгоград, Пятигорск,Череповец, Владимир, Барнаул, Белгород, Брянск, Махачкала, Саранск, Тула, Рязан, Томск, Чита, Иваново, Калуга, Новокузнецк, Киров, Сочи, Курган, Курск, Липецк, Оренбург, Пенза, Ижевск и Уляновск. За улесняване на руските туристи от външно министерство се стремят да облекчат консулското обслужване, като през активния туристически сезон командироват допълнителни служители в консулската служба в Москва, както и да въвеждат все повече електронни услуги. Освен за Русия от ведомството са взели мерки и за повишаване на туристопотока и улесняване на бизнес партньорствата със страната ни и увеличавайки визовите центрове в Китай и Индия. Документи, разрешаващи престоя у нас вече ще се получават в 15 китайски града и 16 индийски, съобщиха още от външно министерство.      ", "date": "2019.03.04", "title": " В 59 руски града ще издават визи за България\t\t\t"}
{"url": "https://trud.bg/%d0%ba%d0%b5%d0%b9%d1%82-%d0%b1%d0%b5%d0%ba%d0%b8%d0%bd%d1%81%d0%b5%d0%b9%d0%bb-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d1%81-%d0%b1%d0%b8%d0%b2%d1%88%d0%b8%d1%8f-%d0%bd%d0%b0-%d0%b0/", "text": "Актрисата Кейт Бекинсейл и комикът Пийт Дейвидсън офицално са двойка. Напоследък двамата все по-често се появяват на публични места и без никаква притеснения демонстрират много близки и интимни отношения. Слуховете за връзка помежду им се зародиха преди близо месец, когато папараци започнаха да ги засичат заедно, хванати ръка за ръка. Още тогава, близък на актрисата сподели пред People, че тя не търси сериозна връзка и просто иска да се забавлява. Разводът й с Лен Уайзмън, след 12 години брак, е наранил Кейт и за момента тя предпочита по-неангажиращи отношения. Пийт, от друга страна, бе сгоден за певицата Ариана Гранде, но само няколко месеца след като й предложи, двамата прекратиха отношенията си. За момента, нито Кейт, нито Пийт са коментирали как се развива връзката им и дали тя има бъдеще, въпреки разликата им от 20 години.", "date": "2019.03.04", "title": " Кейт Бекинсейл официално с бившия на Ариана Гранде\t\t\t"}
{"url": "https://trud.bg/%d1%80%d0%b5%d0%b0%d0%bb-%d0%b8%d0%b7%d0%b1%d0%b8%d1%80%d0%b0-%d0%bc%d0%b5%d0%b6%d0%b4%d1%83-%d1%82%d1%80%d0%b8%d0%bc%d0%b0-%d1%82%d1%80%d0%b5%d0%bd%d1%8c%d0%be%d1%80%d0%b8/", "text": "Единствено Шампионската лига остана като цел за „Реал“ през сезона. Но въпреки победата с 2:1 над „Аякс“ като гост в първия осминафинал настроението на „Сантяго Бернабеу“ е минорно преди реванша. Вече е сигурно, че треньорът Сантяго Солари ще бъде уволнен. А президентът Флорентино Перес избира между три варианта – Маурисио Почетино („Тотнъм“), Максимилиано Алегри („Ювентус“) и Йоаким Льов (национален отбор на Германия). Фаворитът на боса е Почетино, към когото дълго време имаше интерес и от „Манчестър Юнайтед“. След добрите мачове на Оле Гунар Солскяр обаче той изчезна. От Бразилия пък Неймар даде интервю, с което даде надежди на феновете на „Реал“. На въпрос дали би играл при „кралете“, най-скъпият футболист в света отвърна: „Това е един от най-големите клубове в света. Всеки би мечтал да бъде там. Аз съм доволен в Париж, но никой не си знае бъдещето.“ На „Бернабеу“ се страхуват и от реванша срещу „Аякс“. В първия мач ВАР и късметът помогнаха за победата. Но още в груповата фаза „Аякс“ показа, че е изключително опасен – два пъти не падна от „Байерн“. Освен това капитанът на домакините Серхио Рамос ще бъде наказан, а без него защитата на испанците е повече от лабилна. „Аякс“ отдавна е в миманса на Шампионската лига и от 1997 година – два сезона след последната си титла, не може да стигне до четвъртфинал. На обратната страна „Реал“ е европейски първенец за последните три сезона и общо 13 пъти в историята си. „Аякс“ е побеждавал на „Сантяго Бернабеу“ – през 1995 година, след което триумфира с титлата.", "date": "2019.03.04", "title": " “Реал“ избира между трима треньори"}
{"url": "https://trud.bg/%d0%b1%d0%be%d1%80%d1%83%d1%81%d0%b8%d1%8f-%d0%b2%d1%8f%d1%80%d0%b2%d0%b0-%d0%b2-%d0%bd%d0%b5%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%82%d0%be/", "text": "0:3 и нищо не е свършило! С тези думи Марко Ройс, капитанът на „Борусия“ (Дортмунд), надъха отбора преди реванша срещу „Тотнъм“ в осминафиналите на Шампионската лига. „ На нашия стадион е имало много магически мачове – каза нападателят. – Вярвам, че можем да направим невъзможното. Най-важното е, че всички го вярваме. Трябва да вкарваме голове в точните моменти.“ „ Нуждаем се от най-доброто си възможно лице – продължи треньорът Лусиен Фавре. – Трябва да играем умно. Много умно. Когато победихме „Атлетико“ с 4:0 в груповата фаза, показахме, че можем да бележим голове.“ За няколко седмици „Борусия“ пропиля почти всичко. Отпадна от купата на Германия, пропиля девет точки аванс в Бундеслигата срещу „Байерн“, а гостуването на „Уембли“ срещу „Тотнъм“ се превърна в кошмар. „ За нас не е задължение да станем шампиони на Германия, а би било сензация – каза спортният директор Михаел Цорк. – Напоследък ни липсва нещо в играта и то е концентрацията.“ „ Тотнъм“ е в подобно положение. Дори много повече „шпорите“ се нуждаят, че могат да печелят трофеи. Но в Англия припомниха думите на сър Алекс Фъргюсън. Преди тежки мачове с този съперник той казваше: „Момчета, това е Тотнъм“!“ И накрая „Манчестър Юнайтед“ печелеше, дори когато губеше сериозно в резултата. Това пък надъха сега феновете на „Борусия“.", "date": "2019.03.04", "title": " “Борусия“ вярва в невъзможното"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b0%d1%82-%d1%81%d0%b8%d0%b3%d0%bd%d0%b0%d0%bb%d0%b8-%d0%b7%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be-%d0%b2-%d0%b0/", "text": "Началникът на РДНСК -Югоизточен район – Бургас, инж. Милен Ненчев ще извърши проверка на сигнали за извършване на строителна дейност в местността „Алепу“, община Созопол, съобщиха от Министерството на регионалното развитие и благоустройство, цитирани от  Тя има за цел да установи дали се извършва само брегоукрепване или не е спряно строителството на курортен комплекс. От ведомството напомнят, че още след първите сигнали за нарушения в края на януари, началникът на ДНСК арх. Иван Несторов е извършил спешни проверки на терен. С писмо от януари 2017 г. за местността „Алепу“ МРРБ е дало предварително съгласие за извършване на геозащитни мерки и дейности (укрепителни и/или отводнителни мероприятия) на регистрирано през 2009 г. активно свлачище. На по-късен етап от главния архитект на община Созопол е издадено разрешение за строеж за „Курортен комплекс Алепу вилидж“, етапно строителство – Първи етап – „Укрепване на свлачище“ и Втори етап – три вилни сгради, в местността „Алепу“, землище на Созопол. Заради установените нарушения и пропуски при издадените разрешения и строителните книжа, са дадени предписания на кмета и на главния архитект на община Созопол издаденото разрешение да се коригира, за да се разграничи брегоукрепването и строителството на вили. Във връзка с установените нарушения на Закона за устройство на територията са отправени покани за съставяне на актове за административни нарушения до строителя и лицето, упражняващо строителен надзор на обекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Проверяат сигнали за строителство  в „Алепу“"}
{"url": "https://trud.bg/%d0%ba%d0%b5%d0%b9%d1%82%d0%b8-%d0%bf%d0%b5%d1%80%d0%b8-%d0%b8%d1%81%d0%ba%d0%b0-%d0%b4%d0%b0-%d1%81%d0%b5-%d0%be%d0%bc%d1%8a%d0%b6%d0%b8-%d0%b2-%d0%b4%d0%b8%d1%81%d0%bd%d0%b8%d0%bb%d0%b5%d0%bd%d0%b4/", "text": "Певицата Кейти Пери не само мечтае за сватба като от приказките, а и се е заела да планира своята в замъка на Пепеляшка в Дисниленд. Дизайнерът Маркус Молинари разкри пред Mirror, че именно той ще влезе в ролята на кума на Кейти, тъй като двамата са много близки. Той сподели още, че сватбата ще бъде зашеметяваща и че Кейти напоследък е много заета да планира сватбата на мечтите си. От друг източник пък стана ясно, че Кейти и Орландо нямат установен бюджет и са готови да платят скъпо, стига да получат това, което искат. Освен това, певицата планира да покани и Лайънъл Ричи, който да пее на сватбеното тържество. Датата на сватбата все още не е известна, а двойката не е потвърдила окончателно, че ще отпразнуват любовта си в Дисниленд, Флорида. Кейти и Орландо Блум се сгодиха навръх Св. Валентин след близо тригодишна връзка, с една кратка раздяла през 2017-та.", "date": "2019.03.04", "title": " Кейти Пери иска да се омъжи в Дисниленд"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d1%81%d0%b4%d0%b0%d0%b2%d0%b0-%d1%82%d0%b8%d1%82%d0%bb%d0%b0%d1%82%d0%b0-%d0%b2-%d0%b0%d0%bd%d0%b3%d0%bb%d0%b8%d1%8f/", "text": "Случва се отново. Това си повтарят постоянно феновете на „Ливърпул“ в последните дни. Тимът, който в края на декември 2018-та водеше със 7 точки пред втория в класирането „Манчестър Сити“, вече сдава титлата. „Мърсисайдци“ зациклиха в дербито с „Евертън“ (0:0), а по този начин бяха изместени от лидерската позиция. Сега „гражданите“ са в ролята на водач, което означава, че вече не всичко е в ръцете на „Ливърпул“. А до края на шампионата остават 9 кръга. Мисълта за спечелване на титлата е обсебила „Анфийлд“, а това изглежда е в тежест на отбора, воден от Юрген Клоп. Тимът не успя да вкара гол в две поредни гостувания за първи път от 2015-та насам. Голямата звезда Мохамед Салах не е отбелязвал в три поредни мача във Висшата лига. А без него „червените“ страдат, защото Клоп няма план „Б“. Явно напрежението идва в повече на национала на Египет. Така както и на клубната легенда Стивън Джерард през сезон 2013/14. Тогава, три кръга преди края, „Ливърпул“ бе първи. Грешка на бившия халф и капитан срина тима в мач срещу „Челси“ (0:2), последва и издънка срещу „Кристъл Палас (3:3), което прати титлата във витрината на „Сити“. „Ще преборим напрежението“, закани се Клоп след ремито с „карамелите“. До края на първенството тимът му има два сблъсъка с отбори от Топ 4 – срещу „Тотнъм“ и „Челси“. Във въпросните срещи „Ливърпул“ е домакин, но феновете на отбора знаят, че това нищо не означава. Стивън Джерард – също.  ", "date": "2019.03.04", "title": " „Ливърпул“ сдава титлата в Англия"}
{"url": "https://trud.bg/%d1%81%d0%b5%d0%ba%d1%82%d0%be%d1%80-%d0%b0-%d0%bf%d0%be%d1%87%d1%82%d0%b8-%d1%80%d0%b0%d0%b7%d0%bf%d1%80%d0%be%d0%b4%d0%b0%d0%b4%d0%b5%d0%bd-%d0%b7%d0%b0-%d0%bb%d1%83%d0%b4%d0%be%d0%b3%d0%be/", "text": "Само за няколко часа сектор „А“ на стадион „Георги Аспарухов“ бе почти разпродаден за предстоящия неделен сблъсък с „Лудогорец“. От понеделник сутрин феновете на „Левски“ започнаха да разграбват пропуски за двубоя между първите два тима в класирането. Още преди от „Герена“ да обявят, че продажбата е започнала, най-нетърпеливите привърженици се бяха сдобили с места чрез интернет платформата, с която работят „сините“. В последствие от „Левски“ съобщиха, че билетите очакват своите бъдещи притежатели. И до края на деня, една трета от Сектор „А“ на „Герена“ бе разпродаден. Интерес имаше и към останалите трибуни, но той бе значително по-малък. „Сините“ са в подем след победите над ЦСКА (1:0) и „Славия“ (3:0), а тимът се доближи и на 5 точки от „орлите“. Нов успех би доближил „Левски“ изключително близо до върха. Именно заради това феновете разграбват пропуските, като се очаква пълен стадион за двубоя в последния ден от седмицата. Стандартните билети са на цени от 9 до 12 лв. Тези в ложите – малко по-скъпи. Снимка: Sportal.bg", "date": "2019.03.04", "title": " Сектор „А“ почти разпродаден за „Лудогорец“"}
{"url": "https://trud.bg/%d0%bf%d0%b8%d1%82%d0%b1%d1%83%d0%bb-%d0%bd%d0%b0%d1%85%d0%b0%d0%bf%d0%b0-%d0%b6%d0%b5%d1%81%d1%82%d0%be%d0%ba%d0%be-%d1%81%d1%8a%d0%b7%d0%b4%d0%b0%d1%82%d0%b5%d0%bb%d0%ba%d0%b0%d1%82%d0%b0-%d0%bd/", "text": "Мария Павлова – създател и диригент на хор „Търновград”, е била нападната от питбула на съседите си. Жената е оперирана спешно в МОБАЛ „Д-р Стефан Черкезов”, потвърдиха от болничното заведение. 86-годишната жена е приета в петък в Ортопедията на МОБАЛ „Д-р Стефан Черкезов” с травми на двете ръце и крака. Най-сериозни травми има на лявата ръка – локсация и сериозно отхапване. Предстои дълго възстановяване, след което най-вероятно ще бъде пренасочена към лечебно заведение, в което може да й бъде направена пластична операция, подчертаха от търновската болница. Дементна е и сама е отворила клетката на животното. Инцидентът е станал в петък следобед на ул. „Христо Караминков“, където Мария Павлова живее на втория етаж на къща. Първият етаж има наематели, които отглеждали кучето в клетка на двора. Мария Павлова обаче отворила клетката и питбулът я нападнал. Свидетели на инцидента са съседите, които се притекли на помощ. За случая е уведомена и полицията, която е извършила оглед на мястото и е образувала досъдебно производство. Мария Павлова е носител на най-високото отличие на дейците на културата у нас – орден “Св. св. Кирил и Методий”, както и на ордена на Съюза на българските композитори за високия си професионализъм. Тя е носител на наградата “Велико Търново 2011” за високи постижения и за утвърждаването на хор “Търновград”, който Мария Павлова създава през 1958 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.04", "title": " Питбул нахапа жестоко създателката на хор „Търновград”\t\t\t"}
{"url": "https://trud.bg/%d0%b1%d0%b8%d0%b2%d1%88%d0%b8%d1%8f%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b2-%d1%81%d0%ba%d0%be%d0%bf%d0%b8/", "text": "Историческият Преспански договор откри пътя на Република Северна Македония да стане член на НАТО и ускори нейната европейска интеграция. Страната сега заема истинското си място в Европа и НАТО. Това заяви бившият американски посланик в Скопие и настоящ помощник на държавния секретар Филип Рикър. Той участва във форума „Икономическо развитие и регионални въпроси в Югоизточна Европа“, който е организиран от Джърман Маршал фонд, предава  Рикър посочи, че спорът за името между Атина и Скопие е блокирал в продължение на 27 години евроатлантическия път на страната. „От личния ми опит мога да ви кажа, че този въпрос беше изключително сложен и мнозина го смятаха за нерешим. Да стигнем до тук не беше лесно… Успехът на споразумението от Преспа е доказателство, че с упорита работа и компромис може да се постигне решение, но за целта от ключово значение е лидерството“, каза американският дипломат. Той посочи, че гръцкият премиер Алексис Ципрас и премиерът Зоран Заев, както и ръководителите на дипломациите на двете страни, имат заслуга за това историческо постижение. Рикър вярва, че лидерите на останалите страни от Западните Балкани ще вземат пример от този опит. “Това доказва, че дълбоко вкоренените исторически конфликти могат да бъдат преодолени. Всички ние трябва да си представим как би могло да изглежда бъдещето на Западните Балкани, ако лидерите в региона надграждат възгледите на този исторически успех и постигнат подобни компромиси и помирения”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.04", "title": " Бившият американски посланик в Скопие: Преспанският договор откри пътя на Македония към НАТО"}
{"url": "https://trud.bg/%d0%bc%d0%b8%d0%b3-29-%d1%81%d0%b5-%d1%80%d0%b0%d0%b7%d0%b1%d0%b8-%d0%b2-%d0%bf%d0%be%d0%bb%d1%88%d0%b0/", "text": "Изтребител МиГ-29 на полските ВВС се разби в Мазовецкото воеводство, съобщи Марек Павляк, представител на командването на полските въоръжени сили. Пилотът е успял да катапултира, все още обаче той не е бил открит, съобщи Павляк, информира  За момента не са ясни причините за инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " МиГ-29 се разби в Полша\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%bc%d0%b5%d0%b4%d0%b2%d0%b5%d0%b4%d0%b5%d0%b2-%d1%80%d0%b0%d0%b7%d0%b3%d0%be%d0%b2%d0%be%d1%80%d1%8f%d1%82-%d0%bd%d0%b0-%d1%87%d0%b5%d1%82%d0%b8/", "text": "Премиерът Бойко Борисов и руският му колега Дмитрий Медведев разговарят на четири очи в Министерския съвет. Двамата ще обсъдят теми в областта на енергетиката, икономиката и туризма. Малко по-рано   с официална церемония на площад “Св. Александър Невски”.  ", "date": "2019.03.04", "title": " Борисов и Медведев разговорят на четири очи в Министерския съвет"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b2-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b4%d0%bc/", "text": "Министър-председателят   председателя на правителството на Руската федерация Дмитрий Медведев и водената от него делегация на площад „Александър Невски“, след което гостът поднесе венец на Паметника на незнайния войн. Програмата на посещението продължава със среща на четири очи между двамата премиери в сградата на Министерския съвет, съобщиха от правителствената информационна служба. В делегацията на председателя на правителството на Руската федерация Дмитрий Медведев са: Олга Голодец, заместник-председател на правителството, Денис Мантуров, министър на промишлеността и търговията, председател на руската част на Руско-Българската междуправителствена комисия за икономическо и научно-техническо сътрудничество, Александър Новак, министър на енергетиката, Максим Орешкин, министър на икономическото развитие, Максим Топилин, министър на труда и социалната защита, Зарина Догузова, ръководител на Федералната агенция по туризъм, Александър Грушко, заместник-министър на външните работи, Алексей Лихачев, генерален директор на държавната корпорация за атомна енергия „Росатом“, Алексей Миллер, председател на управителния съвет на ПАО „Газпром“ и др. В пленарната среща на двете делегации от българска страна с премиера Бойко Борисов ще участват вицепремиерите Екатерина Захариева и Томислав Дончев, и министрите Владислав Горанов, Бисер Петков, Емил Караниколов, Теменужка Петкова и Николина Ангелкова. Фокус на разговорите между двамата премиери и по време на пленарната среща между делегациите ще бъдат енергетиката, търговията, туризма, транспорта, науката, образованието, културата, социалната политика.", "date": "2019.03.04", "title": " Четирима министри в делегацията на Дмитрий Медведев\t\t\t"}
{"url": "https://trud.bg/%d0%bd%d0%b8%d0%ba%d0%be%d0%bb-%d1%81%d1%8a%d0%ba%d1%80%d1%83%d1%88%d0%b5%d0%bd%d0%b0-%d1%81%d0%bb%d0%b5%d0%b4-%d0%b8%d0%bd%d1%82%d0%b8%d0%bc%d0%bd%d0%be%d1%82%d0%be-%d0%b2%d0%b8%d0%b4%d0%b5%d0%be/", "text": "Никол Шерцингер проговори за първи път откакто интимното й видео с бившия й Люис Хамилтън стана обществено достояние. Хакери пуснаха видеото в онлайн пространството в средата на февруари, но нито Никол, нито Люис коментираха случилото се. Оказва се обаче, че повреме на афтър партито на Елтън Джон след Оскарите, Никол все пак е споделила мнението си: „Отвратително е. Просто умът ми не го побира как може някой да постъпи така и да сподели видеото. Изключително злобно е“, коментирала Никол пред близки, преразказли думите й за The Sun. Същите допълват още, че тя се чувства омърсена и много потисната. Както изпълнителката, така и пилотът на Формула 1, имат намерението да стигнат до дъното на нещата, за да разберат кой е виновникът за хакването на личните им архиви. Двамата бивши дори са се консултирали с адвокат, за да си търсят правата. Двуминутното видео събра над 600 000 преглеждания само за два дни. Интимните кадри са от времето когато Никол и Люис излизаха. Двамата бяха двойка в продължение на 7-8 години, но през 2015-та прекратиха отношенията си. В момента Никол излиза с българския тенесист Григор Димитров, въпреки непрестанните спекулации за раздялата им, докато Люис започна връзка с 20-годишния модел Синди Кимбърли.        ", "date": "2019.03.04", "title": " Никол съкрушена след интимното видео с Люис Хамилтън"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d1%83/", "text": "В газоворазпределителния “Балкан” България ще участва в газопреноса, защото ни се полага. Това заяви премиерът Бойко Борисов в началото на срещата си с руския си колега Дмитрий Медведев в Министерския съвет. “Нашето решение е ясно и е съгласувано с Европейската комисия”, уточни българският премиер. Двамата обсъдиха сътрудничеството в сферите на енергетиката, икономиката и туризма. Борисов и Медведев разговаряха на четири очи в Министерския съвет. Срещата е част от двудневното официално посещение на руския премиер Дмитрий Медведев у нас. “С АЕЦ Белене загубихме години. Съдът в Париж отсъди двата реактора да са български, за които ние платихме. Сега България има два реактора увити в найлони”, обясни Борисов. „В момент, в който транзита на газ за Турция през България спре, нашите тръби се изпразват и ние не правим нищо различно от това да търсим източници, за да си напълним тръбите обратно“, каза още Борисов. “Както „Северен поток 1“ и „Северен поток 2“ се движат, така и ние можем да продаваме около 15-16 млрд. куб. м от газовия хъб“, допълни министър-председателят. Той беше категоричен, че България няма да се откаже от това свое предимство пред своите съседи – да има добра и модерна газопреносна система. „Арбитражът в Париж ясно отсече, че двата реактора са български, за което страната трябва да плати 1,1 млрд. лв. с лихви. Но президентът Владимир Путин ни опрости и сега България има два ядрени реактора българска собственост“, допълни Борисов. “Доста теми се натрупаха в едни трудни времена. България като член на ЕС и НАТО имаше период, в който стокообменът ни с Русия намаля“, коментира премиерът. „С дружни усилия успяхме да се справим в сферата на туризма – утре ще поставим въпроса да има ферибот Бургас – Новоросийск“, коментира Бойко Борисов. Той подчерта, че най-голямата руска инвестиция е в пионерския лагер в България.    ", "date": "2019.03.04", "title": " Премиерът Бойко Борисов: България ще участва в газопреноса на “Балкан”, защото ни се полага"}
{"url": "https://trud.bg/%d1%80%d0%b0%d0%b7%d0%b4%d0%b0%d0%b2%d0%b0%d1%82-116-000-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d0%bf%d0%be-%d1%88%d0%be%d1%80%d1%82%d1%82%d1%80%d0%b5%d0%ba-%d0%b2/", "text": "Общ награден фонд от 116 000 долара ще си разпределят най-добрите състезатели в шорттрека на световното първенство в София през уикенда. Средствата са осигурени от Международния кънки съюз, като шампионите в индивидуалните стартове ще получат по 3000$, а премиите за второ и трето място са съответно по $2000 и $1000. По-сериозни са наградите в генералното класиране, където шампионът ще вземе 9000 долара. А победителите в щафетните състезания ще си поделят по $7000. Но дори общата сума е далеч под стойността само на част от екипировката в шорттрека – всичките кънки на състезателите на световното ще струват 700 000 лв.  Под въпрос обаче е родната звезда Катрин Маноилова. Най-добрата ни състезателка е паднала на тренировка и си е ударила главата. Очаква се днес да бъде прегледана на скенер, за да се установи дали ще може да застане на старт. Тя не взе участие във вчерашната официална тренировка, на която бе представен националният отбор. На пързалката в „Арена Армеец“ ще разчитаме на Маноилова, Зорница Пенчева и Анна Якимова в индивидуалните дисциплини, а за щафетата към тях ще се присъедини и Лилия Джустрова. При мъжете пък ще стартират Димитър Георгиев и Калоян Ангелов.  Входът за зрители в трите дни от надпреварата е свободен.", "date": "2019.03.04", "title": " Раздават $116 000 на световното по шорттрек в София"}
{"url": "https://trud.bg/%d1%80%d1%83%d1%81%d0%b8%d1%8f-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0-%d1%83%d1%87%d0%b0%d1%81%d1%82%d0%b8%d0%b5%d1%82%d0%be-%d1%81%d0%b8-%d0%b2-%d0%b4%d0%be%d0%b3%d0%be%d0%b2/", "text": "Руският президент Владимир Путин подписа днес указ за преустановяване на изпълняването на Договора за ликвидиране на ракетите със среден и малък обсег, съобщи пресслужбата на Кремъл. Документът влиза в сила от деня на подписването му, уточнява РИА Новости. На 2 февруари тази година след взаимно обвинения в нарушаването на договора президентът на САЩ Доналд Тръмп обяви, че Вашингтон го напуска. В отговор Путин заяви, че ще бъде предприета огледална мярка. СССР и САЩ подписаха пакта през 1987 г., който бе изпълнен до юни 1991 г. СССР унищожи 1846 ракетни комплекса, а САЩ – 846. Преди месец НАТО обяви пълната си подкрепа за решението на САЩ и отново подчерта, че Русия е в нарушение. „САЩ вземат това решение в отговор на значителните рискове за евроатлантическата сигурност, предизвикани от тайните руски тестове на ракетните системи 9М729“, обяви алиансът в свое становище. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.04", "title": " Русия прекрати участието си в Договора за ликвидиране на ракетите със среден и малък обсег"}
{"url": "https://trud.bg/%d1%80%d1%83%d1%81%d0%b5%d0%bd%d0%b5%d1%86-%d1%81%d0%bf%d1%80%d1%8f-%d0%be%d0%b2%d0%b5%d1%87%d0%ba%d0%b8%d0%bd-%d1%81-%d1%85%d0%b2%d1%8a%d1%80%d0%bb%d0%b5%d0%bd-%d1%81%d1%82%d0%b8%d0%ba/", "text": "Роденият в Русе вратар Александър Георгиев попадна в капана на хокейните правила по време на мача от НХЛ на своя „Ню Йорк Рейнджърс“ с „Вашингтон Кепитълс“. Доскорошният младежки национал на Русия хвърли стика си пред звездата на гостите Александър Овечкин при изпълненията на дузпи, след като в редовното време и продълженията мачът завърши 2:2.  „Паднах на колене, но се опитах незабавно да затворя ъгъла на вратата с левия си крак и някак си изпуснах стика“, обясни Георгиев. Действията му обаче се оказаха в нарушение на правило 25.4 и се стигна до отсъждане на гол, с който тимът му загуби.", "date": "2019.03.04", "title": " Русенец спря Овечкин с хвърлен стик"}
{"url": "https://trud.bg/%d0%b0%d1%82%d0%b8%d0%bd%d0%b0-%d0%b3%d0%be%d1%82%d0%be%d0%b2%d0%b0-%d0%b4%d0%b0-%d0%be%d0%ba%d0%b0%d0%b6%d0%b5-%d0%bf%d0%be%d0%bc%d0%be%d1%89-%d0%bd%d0%b0-%d1%81%d0%b5%d0%b2%d0%b5%d1%80%d0%bd%d0%b0/", "text": "Атина е в готовност да окаже помощ на Скопие по трансформиране на военните сили на страната при влизане в структурите на Алианса, заяви гръцкият министър на отбраната пред четвъртия икономически форум в Делфи. Министърът на отбраната Апостолакис заяви на международен форум в Делфи, че Атина е готова да окаже помощ на Северна Македония за интеграцията на страната в НАТО, което е от стратегически интерес за региона. Апостолакис подчерта пред представители на 24 страни, участващи във форума, че сътрудничеството със Скопие е не само от двустранен интерес, информира  . Новият партньор в НАТО е важен фактор за сигурността на Балканите. Гърция е готова да помогне с военно сътрудничество и за плавното интегриране на Северна Македония, което налага трансформиране на въоръжените сили, заяви министър Апостолакис. Отчита се и засилен интерес на гръцки компании за инвестиции в Северна Македония. Членството на Скопие в НАТО открива перспективи за увеличаване на клиентите и обема на стоки към пристанище Солун, съобщават гръцките медии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Атина готова да окаже помощ на Северна Македония за интеграцията й в НАТО"}
{"url": "https://trud.bg/%d0%b0%d0%b3%d0%b0%d1%81%d0%b8-%d0%bf%d1%80%d0%b0%d0%b2%d0%b8-%d1%82%d0%be%d1%87%d0%ba%d0%b8-%d0%bd%d0%b0-%d0%b3%d1%80%d0%b8%d0%b3%d0%be%d1%80/", "text": "Андре Агаси явно е запазил голяма част от уменията, с които спечели „кариерен шлем“ по време на активната си кариера. „Супертреньорът“ на Григор Димитров се включи лично в тренировка с родния тенис ас и му заби един от своите маркови ретури, а видеото с изпълнението му се превърна в хит.  Българинът се подготвя за завръщане на корта на „Мастърс“-а в Индиън Уелс, който започва тази седмица. Но и без да играе той напредва в ранглистата. При последното й обновяване вчера Григор се изкачи с едно място и вече е 28-и.", "date": "2019.03.04", "title": " Агаси прави точки на Григор"}
{"url": "https://trud.bg/800-%d0%b3%d1%80%d0%b5%d0%b1%d1%86%d0%b8-%d0%b8%d0%b4%d0%b2%d0%b0%d1%82-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf%d0%b0-%d0%b2-%d0%bf%d0%bb%d0%be/", "text": "Близо 800 гребци от 40 страни ще пристигнат в Пловдив за Световната купа от 10 до 12 май. Градът под тепетата за пръв път ще приеме един от трите старта от престижната верига през годината.  „Уверен съм, че след световното първенство миналата година сегашната организация няма да бъде проблем за нас – заяви председателят на организационния комитет на състезанието. – Единствените ни притеснения са свързани с времето – състезанието е много кратко и не могат да се отлагат сериите. В трите състезателни дни ще има общо 20 дисциплини – 6 за гребците от леката категория и 14 за гребците от тежката категория.“  На Световната купа водещите гребци в света ще си дадат първата среща за сезона. Очаква се българският тим да е съставен от пет единични лодки.", "date": "2019.03.04", "title": " 800 гребци идват на Световната купа в Пловдив"}
{"url": "https://trud.bg/%d0%b5%d0%b2%d1%82%d0%b8%d0%bd%d0%be-%d0%b0%d0%b3%d0%bd%d0%b5%d1%88%d0%ba%d0%be-%d0%b2%d1%8a%d0%b2-%d1%84%d0%b5%d1%80%d0%bc%d0%b0%d1%82%d0%b0-%d0%b2-%d0%bc%d0%b0%d0%b3%d0%b0%d0%b7%d0%b8%d0%bd%d0%b0/", "text": "Продават пилешкото по около 4,85 лв./кг Производството на говеждо и телешко месо ще бъде най-слабото за последните пет години Цената на агнешкото месо на едро е най-ниската за изминалите 5 години, като стига 11,07 лв. за килограм. В магазините обаче поевтиняване не се очаква и цената ще остане около 13,60 лв. за килограм. Това се посочва в анализ на Центъра за икономически изследвания в селското стопанство. Според него общото производство на овче и агнешко месо в страната през тази година ще намалее до 9,92 хил. тона. По-евтина на едро тази година ще бъде и свинската пържола, според експертите от института. Те очакват средната цена на едро за 2019 г. да бъде 3,29 лв./кг, което е значително под средната за периода 2014-2018 г. – 3,46 лв./кг. Причината е стабилният темп на растеж при производството на свинско месо през последните пет години, който изпреварва ръста на потреблението. Всичко това се отразява на вътрешните цени на едро, обясняват от Центъра за икономически изследвания в селското стопанство. Очакванията са обемът на продукцията от свинско през 2019 г. да се увеличи до 78,11 хил. тона (+3,8% на годишна база). При пилешкото месо цената се очаква да бъде с 5% по-ниска през тази година спрямо миналата, като на едро тя ще бъде около 2,85 лв./кг. Това ще се отрази и на цените по магазините, които се прогнозира да бъдат около 4,85 лв./кг. Производството на говеждо и телешко месо в страната през 2019 г. се очаква да бъде най-слабото за последните 5 години – около 16,54 хил. тона. Това представлява намаление с 5,8% на годишна база. Според експертите причините са в свиването на производството в земеделските стопанства.    ", "date": "2019.03.04", "title": " Евтино агнешко във фермата, в магазина не свалят цената\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-10-%d0%b0-%d0%bf%d0%be-%d0%bc%d0%b5%d0%b4%d0%b0%d0%bb%d0%b8-%d0%bd%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be/", "text": "България раздели 10-ото място в класирането по медали на европейското първенство по лека атлетика в зала в Глазгоу. Единственото отличие за нашия тим е златото на Радослава Мавродиева в тласкането на гюле, първа титла за България от триумфа на Ивет Лалова на 200 метра през 2005-а.  Сливналийката победи само с 1 см шампионката от 2013-а Кристиан Шваниц.  „Да загубиш с един сантиметър е много жестоко, знам това“, призна германката. Нейната родина, както и големи сили в атлетиката като Франция, Украйна, Беларус, Швеция и Чехия, останаха без нито едно първо място на шампионата. На първо място с 5 титли от общо 7 медала е Полша, а втори са домакините от Великобритания с 4 златни и общо 12 отличия.  Сръбкинята Ивана Шпанович и рускинята Мария Ласицкене пък продължиха доминацията си съответно в скока на дължина и скока на височина при дамите. Шпанович се приземи на 6,99 метра и остави на 6 см зад себе си Настася Иванова-Мирончик (Беларус). Ласицкене пък преодоля 201 см, с 2 см повече от Юлия Левченко (Украйна). Тя обаче изрази недоволство, че се налага все още да се състезава като неутрален атлет.  „Побеждавам, но не мога да празнувам със знамето на родината си и това ме огорчава“, призна рускинята.", "date": "2019.03.04", "title": " България 10-а по медали на европейското по лека атлетика"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%bf%d1%80%d0%b8%d1%87%d0%b8%d0%bd%d0%b8%d1%82%d0%b5-%d0%b7%d0%b0-%d0%bf%d0%be%d0%b6%d0%b0%d1%80-%d0%bf%d1%80%d0%b8-%d0%ba%d0%be%d0%b9/", "text": "49- годишен мъж е загинал при пожар в дома си в лясковското село Джулюница. Сигнал за инцидента на ул. „Цар Освободител” в селището е получен в 3 ч. на 3 март на тел. 112. Пламъците изцяло за унищожили къщата от 78 кв.м, както и цялата покъщнина. Пристигналите на място шестима пожарникари спасили съседните две сгради, но открили мъртъв 49-годишният собственик на жилището. Причините за инцидента са в процес на изясняване от оперативната следствена група при полицейското управление в Горна Оряховица. По случая е започнато досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Разследват причините за пожар, при който загина 49-годишен мъж\t\t\t"}
{"url": "https://trud.bg/%d0%b3%d1%83%d0%b0%d0%b9%d0%b4%d0%be-%d1%81%d0%b5-%d0%b2%d1%8a%d1%80%d0%bd%d0%b0-%d0%b2%d1%8a%d0%b2-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d1%81%d0%b0%d1%89-%d0%be%d0%b1%d0%b5%d1%89/", "text": "Вицепрезидентът на САЩ Майк Пенс обеща „бърза реакция“ от страната си при „заплахи, насилия и сплашвания“ срещу венецуелския опозиционен лидер Хуан Гуайдо, който се върна днес във Венецуела, предаде Франс прес. Съединените щати, наред с още петдесетина държави, признаха Гуайдо за законен временен президент на Венецуела.  „Светът гледа – временният президент Гуайдо трябва да получи разрешение да се върне във Венецуела в условия на пълна сигурност“, подчерта Пенс, който е на първа линия в усилията на САЩ да принудят венецуелския президент Николас Мадуро да се оттегли. Венецуелският опозиционен лидер Хуан Гуайдо се върна днес в страната, както бе обещал, предадоха по-рано световните агенции. Гуайдо, който се самопровъзгласи за временен президент на Венецуела и бе признат за такъв от петдесетина държави, пристигна със самолет на летището на столицата Каракас, където бе приветстван от свои привърженици. Сред посрещачите бяха и посланиците на няколко европейски и латиноамерикански страни, отбелязва Франс прес.  „Вече сме на нашата любима земя! Венецуела, ние току-що преминахме миграционния контрол и тръгваме към нашия град“, написа в туитър Гуайдо, цитиран от ТАСС. Венецуелският опозиционен лидер рискува арест, защото излезе от страната въпреки забраната да напуска нейната територия. В послание, в което обяви предстоящото си завръщане във Венецуела, Гуайдо обаче предупреди президента Николас Мадуро, че ако се опита да го отвлече или задържи, това ще бъде една от последните му грешки.  Няколко хиляди привърженици на венецуелския опозиционен лидер вече се събраха в Каракас по призива му да протестират. Демонстрации са планирани и в други градове във Венецуела. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.04", "title": " Гуайдо се върна във Венецуела, САЩ обещаха „бърза реакция“ при заплаха срещу него"}
{"url": "https://trud.bg/%d0%b3%d0%bb%d0%be%d0%b1%d0%b0-%d0%b4%d0%be-5000-%d0%bb%d0%b5%d0%b2%d0%b0-%d0%b7%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0-%d0%bd%d0%b0-%d0%ba%d0%be%d0%ba%d0%b8%d1%87%d0%b5%d1%82%d0%b0/", "text": "Глоби от 100 до 5000 лева на продавачи на защитени видове кокичета ще бъдат налагани от служители на районните екоинспекции, които тази седмица започват проверки по пазари и тържища, съобщават от Министерството на околната среда и водите (МОСВ). Санкцията в този размер важи за физическите лица, а когато става въпрос за фирма, е в пъти повече – от 500 до 10 000 лева. От МОСВ припомнят, че някои кокичета са защитени от Закона за биологичното разнообразие (ЗБР), където са включени и видове минзухари, иглики, перуники, синчец. „Те са забранени за бране, изкореняване и продажба, тъй като това води до загуба на естествените им местообитания“, обясняват от ведомството. В приложение 3 от ЗБР са описани няколко вида кокичета, чиято продажба на пазара може да доведе до глоба. Сред тях са снежното и елвезиевото кокиче. Според информацията от Червената книга на Република България тези два защитени вида се срещат в „храсталаци, гори, скални поляни по варовити почви, по долините на реките в низинния и долния планински пояс върху богати наносни почви“. Проверка на „Труд“ показа, че на практика няма визуална разлика между посочените редки видове и обикновеното кокиче. Тоест човек, решил да изкара 10-20 лева от кокичетата в двора си не може да бъде сигурен от какъв вид са. Затова най-застрашени от високите глоби са възрастните хора, които продават на пазара за левчета малки букетчета в първите пролетни дни. В забраната са включени още и пролетната циклама и салепите (вид орхидеи), които са под защита на Вашингтонската конвенция.", "date": "2019.03.04", "title": " Глоба до 5000 лева за продажба на кокичета\t\t\t"}
{"url": "https://trud.bg/%d0%bc%d0%b8%d0%bb%d0%ba%d0%be-%d0%ba%d0%b0%d0%bb%d0%b0%d0%b9%d0%b4%d0%b6%d0%b8%d0%b5%d0%b2-%d1%81%d1%82%d0%b0%d0%b2%d0%b0-%d0%b0%d0%bb%d0%bb%d0%b0-%d0%bf%d1%83%d0%b3%d0%b0%d1%87%d0%be%d0%b2%d0%b0/", "text": "Култовият фолк изпълнител Милко Калайджиев ще се превъплъти в образа на руската емблема в музиката Алла Пугачова тази вечер. Това предизвикателство се падна на певеца за втория лайв на шоуто за имитации „Като две капки вода“, в чийто седми сезон той участва. „Вече разучаваме жестовете и особеностите на Алла Пугачова заедно с Етиен и Жоро Низамов. Сигурен съм, че ще се забавлявам много в образа на певицата и ще се получи истинско шоу!“, споделя Милко Калайджиев, който впечатли публиката с появата си като Тото Котуньо в първия епизод. „Много хора мислят, че съм бил притеснен – истината е, че се чувствах чудесно, но образът е сериозен и обран, нямаше как да се развихря“, допълва певецът, който признава, че новата му визия е най-любопитна за синовете му. В предаването днес Деси Добрева ще се присъедини към членовете на вечните ABBA, a Папи Ханс ще работи активно по хореографията на Backstreet Boys. Тита пък ще оглави рок титаните от Rainbow. Блондинката ще влезе в обувките на първи мъжки образ. Петя Буюклиева поема предизвикателството да се включи в емблематичните Трамвай № 5. Изненада ще съпроводи появата на Мария Илиева, която ще представи една от най-колоритните певици у нас – Софи Маринова. Стефан Илчев ще се превърне в поп иконата Мадона, а Дичо запява I Believe I Can Fly на R Kelly.", "date": "2019.03.04", "title": " Милко Калайджиев става Алла Пугачова\t\t\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d0%bc%d0%b0%d0%bb%d0%ba%d0%b8-%d0%ba%d0%b0%d0%bc%d0%b8%d0%be%d0%bd%d0%b8-%d1%81-22-%d1%80%d1%8a%d1%81%d1%82/", "text": "Продажбите в страната на нови малки търговски превозни средства до 3,5 тона през януари нараснаха с 22,4%, сочат данните на Европейската асоциация на производителите на автомобили. През януари в България са регистрирани 399 буса и камиони с максимална маса 3,5 тона, при 326 година по-рано. Така България е сред страните от ЕС с най-голям ръст в продажбите на малки търговски превозни средства. По-добри резултати има само в Литва (+55,4%), Словения (+35,8%), Латвия (+32,2%) и Хърватия (+29,3%). Явно доставките на малки по обем стоки у нас се развиват с доста добри темпове. Но, ако сравним не ръста, а бройките на продадените бусове и малки камиони, се нареждаме сред последните в ЕС. По-малко продажби има само в Кипър (161 бройки) и Латвия (230 бройки), но в тези две страни населението е съответно 1,18 млн. и 1,95 млн., т.е. – няколко пъти по-малко, отколкото в България. През януари, както и през същия месец на 2018 г, продажби у нас на нови автобуси, средни и големи търговски превозни средства не са регистрирани. Общо за ЕС продажбите на търговски превозни средства нарастват с 6,2% до близо 200 хил., което е рекорд за януари. Най-голям ръст има в Хърватия (+25,4% до 1012 броя), Словения (+24,1% до 1685 броя), България (+22,4% до 399 броя) и Германия (+15,8% до 31 299 броя). А най-голям спад има в Швеция (-22,9% до 3264 броя). Най-големите пазари в ЕС са Франция, Германия и Великобритания. Като прави впечатление разликата в развитието на пазара в Германия и у нас. При малките камиони в Германия има ръст от 13,2%. Но там най-голямо увеличение има при продажбите на големи камиони над 16 тона – с 26,9% до 6279 броя, докато у нас такива нови камиони въобще не са регистрирани. Продадените в ЕС нови бусове и малки камиони до 3,5 тона са общо 163 хил., или 82% от всички търговски превозни средства.", "date": "2019.03.04", "title": " Продажбите на малки камиони с 22% ръст\t\t\t"}
{"url": "https://trud.bg/%d1%81-11-%d0%bc%d0%bb%d0%bd-%d0%bb%d0%b2-%d1%83%d1%87%d0%b8%d0%bc-%d0%bd%d0%b0-%d1%80%d0%be%d0%b4%d0%be%d0%bb%d1%8e%d0%b1%d0%b8%d0%b5-%d0%b1%d1%8a%d0%bb%d0%b3%d0%b0%d1%80%d1%87%d0%b5%d1%82%d0%b0/", "text": "Малко над 11 млн. лева е отпуснало българското правителство за неделните училища в чужбина. 205 от школата зад граница са получили по средно 54 000 лева от общата сума от 11 105 438 лева, с която да съхранят българския език и родолюбие. Само в Испания те са 50 и ги посещават 3500 деца. Близо 2 милиона лева от бюджета на МОН се отделят за обучението и дейностите по фолклор и родолюбие за училищата в Испания тази година. Това отчетоха от ведомството, след като министърът на образованието и науката Красимир Вълчев взе участие на конференция в Малага за развитието на българските неделни училища. Форумът бе организиран от Асоциация “Малага-България” и събра представители на училища от Великобритания, Канада, Австрия, Германия, Кипър, Украйна и Испания. Основна тема на разговорите бяха възможностите за електронно обучение по български. Министър Вълчев посочи, че това е начин за разширяване на обхвата на учениците. В тази връзка се предвижда и обучение на учителите, което ще им позволи да подготвят по-добре учениците за сертифициране на компетентностите им по “Български език и литература” по общата европейска езикова рамка. Според Вълчев е важно чрез езика, традициите и културата да се съхрани обичта към България. Това е особено полезно за родените в друга държава. Затова и МОН подпомага както обучението по роден език, история и география, така и часовете по родолюбие, свързани със съхраняване на националната идентичност. Неделните училища, които увеличават броя на учениците в друго населено място, ще могат да откриват обучения на втори и трети адрес, както и да получават допълнителни средства от българската държава, се разбра от форума. Подготовка на кандидат-студенти за прием в български висши училища по български език и литература, по история и география на България, също е част от мерките, набелязани по време на конференцията.  ", "date": "2019.03.04", "title": " С 11 млн. лв. учим на родолюбие българчетата в чужбина\t\t\t"}
{"url": "https://trud.bg/%d0%b1%d1%8a%d1%80%d0%b7%d0%b0-%d0%b8%d0%bf%d0%be%d1%82%d0%b5%d0%ba%d0%b0-%d0%b7%d0%b0-%d0%bf%d0%b0%d0%bc%d0%b5%d1%82%d0%bd%d0%b8%d1%86%d0%b8-%d0%bd%d0%b0-%d0%ba%d1%83%d0%bb%d1%82%d1%83%d1%80%d0%b0/", "text": "Законови промени пазят историческото наследство  Ипотеката за паметници на културата, които не се стопанисват добре от собствениците им ще става по-бързо. Това ще е факт, ако парламентът одобри предлаганите от Столичната община промени в Закона за паметниците на културата. Целта е да се опазят по-добре такива сгради и да се облекчат процедурите довеждащи до ремонта на тези от тях, които се рушат. В София проблемните здания от този тип са около 50 от 800, съобщи пред “Труд” столичният зам.-кмет доц. Тодор Чобанов. Промените ще спомогнат не обществото и общината да плащат за спешните ремонти на тези сгради, а техните собственици. Ще се съкрати значително времето от акта, който посочва, че постройката се руши, до започването на ремонта. От съставянето на акта ще тече срок, и след края му сградата ще се ремонтира и ипотекира веднага. Тогава банката ще може да я обявява за публична продан. В момента процедурата е бавна и неработеща. За да се наложи ипотека, чрез която да се изплати ремонта, единственият начин е общината да е глобила собственика най-малко три пъти, а съдебни процеси по санкциите бавят процедурата. Според друга промяна, ако сградата паметник на културата е в лошо състояние, собственикът й няма да бъде освободен от данъка по нея. Проблемните постройки ще се вписват в регистър. Освен това кметовете ще могат да обжалват при сваляне на статути на паметници на културата. “За 12 сгради сме поискали от Министерството на културата да върне или даде статут”, допълни Чобанов.", "date": "2019.03.04", "title": " Бърза ипотека за паметници на културата\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be-4/", "text": "Министър-председателят Бойко Борисов изпрати съболезнователна телеграма до американския президент Доналд Тръмп по повод   в щата Алабама, отнело живота на десетки жители, съобщиха от правителствената информационна служба. „С огромно прискърбие научих тъжната новина за опустошителната буря, връхлетяла щата Алабама, която нанесе огромни материални щети и причини смъртта на десетки жители“, пише премиерът Борисов до президента на САЩ Доналд Тръмп. „Бих искал от мое име и от името на българския народ да изкажа най-искрени и дълбоки съболезнования към Вас и към семействата на загиналите и ранените. В този тъжен за цялата Ви страна ден нашите мисли и молитви са с Вас“, обръща се премиерът Борисов към американския президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Премиерът Борисов изпрати съболезнователна телеграма до американския президент Доналд Тръмп"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-355/", "text": "Черно море е тясно за военни действия Това каза Бойко Борисов след срещата с Дмитрий Медведев. Пускат ферибот Бургас – Новоросийск. Изтребители винаги ще дойдат, важно е да дойде газ и да работят електроцентралите, каза руският премиер.       Как се преценява размерът на трудовия стаж за заплащане на „клас“ Трудово-правна консултация на „Труд“.           Излиза ли армията от казармите? Защо се върна споменът за спорната реплика „По-добре танковете да дойдат“ – коментар на Спирдон Спирдонов.           Днешните европейски елити се превърнаха в локомотив без па́ра и без вагони Това, което наричаме Запад, не е оазис на добродетели, казва историкът проф. Андрей Пантев в интервю за „Труд“.         Предизборни партийни гърчове Ще бъде изненада, ако през май ДПС не се класира преди БСП – анализ на д-р Илия Илиев.         Лошото момче на Европа  Силует на Виктор Орбан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Вижте акцентите в броя на вестник „Труд“ във вторник, 5 март 2019"}
{"url": "https://trud.bg/%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%be%d1%82-%d0%b7%d0%b5%d0%bc%d0%b5%d1%82/", "text": "С едноминутно мълчание и поднасяне на цветя в понеделник ръководството на община Свищов и жители на града сведоха глави пред паметта на трагично загиналите жертви от най-голямото земетресение на територията на Република България. В най-черния петък за крайдунавския град на 4 март 1977 г. точно в 21, 24 ч. започва разрушителното земетресение. Сеизмичната вълна тръгва двайсетина секунди по-рано от епицентъра във Вранча и безшумно, но коварно раздвижва земята под града, а разрушенията погребват близо 250 души. Бедствието от 7,3 степен по скалата на Рихтер трае по-малко от минута, но картината е апокалиптична. Градът потъва в мрак. Свищов е обхванат от масова паника и истерия. Въпреки трагедията и стенанията изпод развалините, из улиците плъпват мародери, които плячкосват в тъмното магазини и опустели домове Около полунощ спасителите започват да вадят първите трупове. Блок № 1 на ул. “Георги Матев” 1 и общежитието на “Свилоза” са се превърнали в огромни ковчези. Осеметажната жилищна кооперация по официални данни погребва 76 души. Най-голяма е трагедията на гръцката фамилия Стефопулу, която дава 9 жертви. Загиват родителите, синът, снахата, дъщерята и петте деца. Никой не е имал никакъв шанс – семейството е обитавало последния осми етаж на рухналата за секунди сграда. По зла ирония на съдбата многолюдната челяд е на гръцки партизани, подирили спасение в България. Общежитие на химическия комбинат “Свилоза” пък дава 45 жертви. Дори и 42 години след природния катаклизъм, споменът за трагедията е още жив у жителите на Свищов. Кметът на града Генчо Генчев, председателят на ОбС – Свищов д-р Кристиян Кирилов, зам.-кметовете – инж. Пламен Петков, Бедри Алиев и Борислав Замфиров, секретарят на Общината Любомира Петрова, и директорът на дирекция „Култура и културно наследство“ Росен Маринов поднесоха цветя пред паметната плоча на „33-ти Свищовски полк”, в памет на жертвите, трагично загинали при тежкото земетресение преди 42 години. Веднага след това, те отдадоха почит и пред паметната плоча, намираща се на площад „Велешана”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.04", "title": " Почетоха паметта на жертвите от земетресението през 1977 година в Свищов"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%80%d0%be%d0%b2-%d1%81%d0%bf%d1%80%d0%b0%d0%b2%d1%8f%d0%bc-%d1%81%d0%b5-%d1%81-%d0%ba%d0%b8%d0%bb%d0%be%d0%b3/", "text": "Даниел Александров направи успешен дебют в олимпийската категория до 77 кг като спечели Златния пояс „Никола Петров“ в Русе. За целта се наложи асът ни в класическия стил да свали 9 кг.  „Чувствам се добре в категорията, само преди състезание не си позволявам сладки и тестени изделия – разкри борецът, който взе титлата след лекарска забрана за руснака Роман Власов във финала. – Мечтаех да се срещнем с Власов, тъй като е един от най-добрите. Не се притеснявам от класни съперници, за да съм най-добрият, трябва да ги побеждавам.“  Георги Вангелов пък призна, че би предпочел титла в кат. до 57 кг пред Златния пояс „Дан Колов“.  „Приемам тежко загубите – заяви свободнякът. – Надявам се на европейското да поправя грешката си и да спечеля златен медал.“", "date": "2019.03.04", "title": " Даниел Александров: Справям се с килограмите"}
