{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d0%b2%d0%b5%d1%87%d0%b5-%d1%85%d0%b0%d1%80%d0%b5%d1%81%d0%b2%d0%b0%d1%82-%d1%82%d1%83%d1%80%d1%86%d0%b8%d1%8f/", "text": "Гражданите на Руската федерация вече не възприемат Турция като враждебна държава и се изказват за възстановяването на двустранните контакти. Това показва проучване на Общоруския център за изучаване на общественото мнение (ВЦИОМ), пише .Според данните на социолозите, ако през 2016 г. 70% от запитаните са оценили руско-турските отношения като „напрегнати“ или „враждебни“, особено след свалянето на руски боен самолет Су-24 през декември 2015 г. от турските ВВС,  то сега с такива оценки биха се съгласили 28% от гражданите. Експертите смятат, че до голяма степен заслуга за подобряването на имиджа на Турция в очите на руснаците имат последните срещи между лидерите на двете държави.Съгласно ежедневното допитване „ВЦИОМ-Спутник“, броят на анкетираните, намиращи руско-турските отношения за враждебни, за една година се е понижил от 23% на четири. При това като „напрегнати“ към настоящия момент ги характеризират само 24% – миналата година тази цифра беше 47%. В същото време, социологическите данни показват, че делът на положителните оценки за двустранните отношения между Русия и Турция (осем процента ги намират за „добросъседски“, шест – за „приятелски“, пет – за „доста топли“) като цяло все още отстъпва на броя отрицателни отговори.Половината (49%) от руските граждани са съгласни, че даже при наличието на противоречия, Русия следва да поддържа сътрудничеството си с Турция (в началото на 2016 г. към тази позиция се придържаха 19% от запитаните). Същевременно от 35% до 12% е спаднал и делът на радикално настроените граждани, настояващи за политика на изолация по отношение на Турция.", "date": "2017.05.15", "title": " Руснаците вече харесват Турция"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%be%d0%b1%d0%b8%d0%ba%d0%be%d0%bb%d0%b8-%d1%81%d0%b2%d0%b5%d1%82%d0%b0-%d1%81-%d1%8f%d1%85%d1%82%d0%b0/", "text": "80-годишният мореплавател Васил Куртев се прибира у домаЗад гърба му са повече от 25 хиляди морски милиТрикратният носител на наградата за най-добро българско морско ветроходно постижение д-р Васил Куртев е на финалната права на околосветското си плаване с яхта “Одесос”. Рано в събота сутрин яхтата “Одесос” и нейният шкипер са пресекли Егейско море и са навлезли в протока Дарданели. Така се затваря кръгът на околосветското плаване от Каварна, съобщи съпругата на яхтсмена д-р Мария Панайотова.80-годишният мореплавател пресича два пъти Атлантика и успя да осъществи своята дългогодишна мечта – да обиколи света. Зад гърба му са повече от 25 хиляди морски мили.Очаква се при благоприятен вятър яхтата да пристигне във Варна в началото на идната седмица. По този повод фондация “Кор Кароли” организира официално посрещане в района на морска гара.На 22 януари тази година д-р Васил Куртев навърши 80 години в открито море.Първият си глобус той печели през 1982 г. за обиколка на Черно море с яхта “Норд”. Две години по-късно е отличен и за участието си в “Остар” със същата яхта. През 2010 г. той бе отличен за плаването му от Каварна до Нюпорт, Роуд Айлънд, за периода 1 август 2009 – 26 юни 2010 г. с яхта “Бизоне”.", "date": "2017.05.15", "title": " Българин обиколи света с яхта"}
{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-279/", "text": "Александър Велев, генерален директор на БНР, 54 г.Чл. кор. проф. Григор Горчев, д.м.н, управител на болница „Света Марина“ – Плевен, почетен ректор на МУ – Плевен, 61 г.Джема Грозданова, депутат от ГЕРБ в 44-ото НС.Евелин Костова, актриса.Константин Семерджиев – Коко Тайсъна, боксьор, 45 г.Маргарита Попова, зам.-председател и гл. секретар на БСК, вицепрезидент (2012-2017), бивш министър на правосъдието.Михаела Филева, певица.Славчо Николов, музикант от Б.Т.Р., 50 г.", "date": "2017.05.15", "title": " Днес да почерпят"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d1%85%d1%8a%d1%80%d0%b2%d0%b0%d1%82%d0%b8%d1%8f-%d0%b8-%d1%81%d1%8a%d1%80%d0%b1%d0%b8%d1%8f-%d0%bf%d0%b0%d0%b7%d1%8f%d1%82-%d0%bd%d0%b0%d1%88%d0%b8%d1%82/", "text": "Ветерани на възраст между 90 и 95 години се върнаха по фронтовите местаБългарското военно гробище в унгарския град Пейч е ремонтирано основно и всеки сънародник може да се чувства горд, когато го посети. Това видя наша делегация, организирана от Министерството на отбраната, която на другия ден след 9 май тръгна по стъпките на Първа българска армия. 17 ветерани от Втората световна война, воювали по тези земи преди 72 години, на възраст между 90 и 95 години, пропътуваха близо хиляда километра, за да почетат паметта на своите бойни другари. Те бяха водени от заместник-командващия Съвместното командване на силите генерал-майор Тодор Дочев и директора на дирекция „Социална политика“ в МО Иво Антонов.Само преди две години това не беше така. Дошлите и тогава ветерани не можаха да прочетат имената на загиналите. Сега благодарностите в словата им бяха към българската и унгарската страна. Заслужава си да отдадем заслуженото най-вече на военния ни аташе във Виена, който отговаря и за Унгария – полковник Борислав Игов. За половин година с български средства 33 гроба на 110 наши войници, сержанти и офицери са получили съвсем друг вид. Не е било лесно, но днес нашият гробищен парцел е видимо по-добър дори от съветския.Лично кметът на Пейч Жолт Паво дойде на официалната църковно-военна церемония не само да засвидетелства уважение, но и да каже, че българските гробове и паметници няма да останат без грижи. Посланикът ни в Будапеща Уляна Богданска подчерта, че мирното всекидневие на Европа днес се дължи и на тези български войници и офицери, които намериха вечен покой в лозята и чифлиците на Южна Унгария. Направи силно впечатление родолюбието, с което архимандрит Атанасий, протосингел на Западно- и Средноевропейската митрополия, отслужи заупокойната молитва за загиналите. Оказа се, че дядото на родения през 1983 г. отец от с. Окоп, Ямболско, е воювал по бойните полета на Втората световна война. Той е същият, който през септември м.г. служи на връх Каймакчалан при посещение на българска делегация начело с тогавашния началник на отбраната ген. Константин Попов. Трябва да помним тези, които отдадоха живота си за България и за обединена Европа, каза архимандритът.93-годишният ветеран Никола Колев от с. Караджово, Пловдивско, взе пръст от гроба на своя селски, за да я занесе на неговите пет деца, които все още не знаят къде почиват костите на техния баща. Миналата година, казва той, идвах, но не можах да прочета нищо на паметните плочи, сега вече не е така. И благодари на тези, които са се потрудили да предадат за поколенията паметта за войната.В Пейч е едно от по-малките гробища в Унгария, които съхраняват костите на български войници. Най-голямото е в Харкан. Представителната група на живите ветерани у нас, които вече наброяват около 2000, се поклони пред пред гробовете и паметните плочи на 1439 първоармейци, един югославски и 21 съветски бойци.Когато бях млад, оставих копралята и тръгнах на война, разказва фронтовакът, носител на орден „За храброст“ – Борис Гърнев. Той е воювал по тези земи в състава на 11-и артилерийски Самоковски полк. Ветеранът поиска от кмета на Харкан да отдели една лехичка, в която воините от Пловдивския гарнизон да садят цветя в памет на загиналите във войната. Някои от членовете на нашата делегация намериха гробовете и паметниците на свои близки. Един от тях бе Валери Савов от Министерството на отбраната. Не успя да скрие сълзите си д-р Тодор Анастасов, когато се поклони на гроба на своя най-голям приятел Димитър Йорданов. Борис Гърнев донесе семена на цветя от Тракия, за да ги засее на гроба на Андрей Серафимов от Илинден, Гоцеделчевско.Преобладаващата част от българските бойци и командири, погребани в Харкан, са от 11-и пехотен Сливенски полк, 24-ти пехотен Черноморски полк и 29-и пехотен Ямболски полк на 3-та пехотна Балканска дивизия и придадените към нея поделения, както и от 57-и пехотен Драмски полк, 58-и пехотен Гюмюрджински полк и 59-и пехотен Пирински полк на 16-а пехотна Беломорска дивизия, а така също и от 41-ви пехотен полк на 11-а пехотна дивизия. По-голямата част загиват в най-голямата офанзива в периода 6-22 март 1945 г.Гробището е издигнато от унгарския народ като израз на признателност за проявения героизъм на първоармейци при Дравската операция, наричана още Дравска епопея. То е открито официално на 23 септември 1956 г.Първоначално в него са погребани 684 първоармейци, до първото официално откриване на 3 ноември 1951 г. те са вече 701 души. В процеса на обединението в гробището в Харкан са пренесени тленните останки от гробищата от 15 селища.Както Унгария, така и Хърватия пази нашите военни гробове, а с това и уважението към Българската армия. В костницата до Вуковар са погребани 1027 български войници, офицери и доброволци, като 325 от тях са с неизвестни имена. Мемориалът бе осветен преди две години. В рамките на своя автопоход ветераните участваха във възпоменателно тържество заедно с нашия посланик д-р Таня Димитрова, представители на министерствата на отбраната и на бранителите и на армията на Унгария.В Белград почитаме паметта на 33-ма наши воини, чиито кости лежат в българското военно гробище. Паметникът е обновен с усилията на военния ни аташе в Република Сърбия полковник Милчо Игнатов. На него са изписани имената на български воини пленници, починали тук през 1919 и 1920 г. Такива паметници имаме в четири столици – Букурещ, Белград, Виена и Будапеща. Те са строени от Министерството на войната през 1936 г. И днес са в отлично състояние.", "date": "2017.05.15", "title": " Унгария, Хърватия и Сърбия пазят нашите военни гробове"}
{"url": "https://trud.bg/%d0%be%d0%b1%d0%bb%d0%b0%d1%87%d0%bd%d0%be-%d1%81-%d0%ba%d1%80%d0%b0%d1%82%d0%ba%d0%be%d1%82%d1%80%d0%b0%d0%b9%d0%bd%d0%b8-%d0%bf%d1%80%d0%b5%d0%b2%d0%b0%d0%bb%d1%8f%d0%b2%d0%b0%d0%bd%d0%b8%d1%8f/", "text": "Днес облачността ще е променлива, след обяд на места краткотрайно ще превали. Ще духа слаб до умерен вятър. Максималните температури ще са от 18 – 20° в североизточните райони, до 25 – 27° в югозападните, показва справка в сайта на НИМХ при БАН.В планините облачността ще е променлива, след обяд – предимно значителна и на места ще превали. Ще духа умерен североизточен, по високите и открити части – до силен северен вятър. Максималната температура на височина 1200 метра ще е около 12°, на 2000 метра – около 5°.По Черноморието облачността ще е предимно значителна и след обяд на места по северното крайбрежие слабо ще превали. Ще духа умерен североизточен вятър, който по-късно след обяд ще се ориентира от юг-югоизток и ще отслабне. Максималните температури ще са 17 – 19°, близки до температурата на морската вода. Вълнението на морето ще е 2-3 бала.", "date": "2017.05.15", "title": " Облачно с краткотрайни превалявания ще е времето днес"}
{"url": "https://trud.bg/300-%d0%b8%d0%b7%d0%bb%d0%be%d0%b6%d0%b8%d1%82%d0%b5%d0%bb%d0%b8-%d0%be%d1%82-24-%d0%b4%d1%8a%d1%80%d0%b6%d0%b0%d0%b2%d0%b8-%d1%81%d1%8a%d0%b1%d1%80%d0%b0-%d1%81%d1%8a%d0%b1%d0%be%d1%80%d1%8a%d1%82/", "text": "Над 300 изложители от 24 държави събра най-големият на Балканите събор на овцевъдите, който се проведе в землището на Петропавловския манастир край Лясковец. За шеста поредна година фестивалът представи различни породи селскостопански животни, древни занаяти, натурални млечни продукти, както и атрактивни състезания.Три дена зелените поляни край Петропавловския манастир се огласяха от каба гайди, народно веселие и много танци. Традиционно от рано сутрин се въртяха и чевермета, които привличаха с хората с неустоим аромат, съобщава .На място се приготвяха и традиционни български ястия от всички краища на страната. За първи път беше показано как се добива бито прясно сирене, по 500-годишна технология, характерна за смолянския край.Тази година съборът представи над 1000 породисти животни. Освен изложение на коне, каракачански кучета, кози и овце, на място бяха докарани дори и лами. Сред най-големите атракции беше състезанието по ръчно стригане на овце за време. Както и традиционното теглене на товари от коне тежковози.Вечерно нестинарско шоу представи магията на танца върху горещи въглени, а традиционни занаяти запознаха малки и големи с бита и културата на българите в миналото. По време на шестото издание на събора, тази година беше учреден и Съюз на овцевъдите в Европа.", "date": "2017.05.15", "title": " 300 изложители от 24 държави събра съборът на овцевъдите"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%b8%d0%b7%d0%be%d0%b1%d1%80%d0%b0%d0%b7%d1%8f%d0%b2%d0%b0-%d1%80%d0%b0%d0%b4%d0%be%d1%81%d1%82-%d0%bb%d1%8c%d0%be-%d0%bf%d0%b5%d0%bd-%d1%82%d0%b0%d0%bd/", "text": "Лево-десният политинженерен продукт Еманюел Макрон беше избран за президент на Франция. Спартийката „Република, напред!“, нямаща и два петъка присъствие на сцената с оглед традициите на старата демокрация. Осигурена обаче с всестранна свърхподкрепа предвид фаталистичната перспектива за Евросъюза след евентуалната му загуба. Еврочиновниците в Брюксел изобразяват голяма радост, но още в първите дни след въжделената победа в анализите на пробрюкселските наблюдатели се доловиха нотки на тревога и объркване.Вчера в Париж при засилени мерки за сигурност Еманюел Макрон встъпи в длъжност. “Напред”… но към какво? Този възлов за Франция и ЕС въпрос задава във “Фигаро”Максим Тандоне, бивш съветник на експрезидента Никола Саркози. Никога едно президентство не се е раждало толкова несигурно, пише той. Бележи ли нещо съществено този избор, продукт на хаос, на крах на партиите, на изумителна криза на доверието, пита се маститият анализатор. Началото на възраждане или допълнителен етап в разложението и порива на насилието ли да се очаква?Марин льо Пен в последните дни преди изборите фактически помогна на Макрон със знаковото си посещение в Москва за среща с руския президент. Едно е да се заявяват отрицателни нагласи и дори радикални намерения спрямо политиките на Евросъюза, съвсем друго е да се добавят към тях неприемливи за мнозинството френски избиратели демонстрации на топли отношения с активно сатанизирания на Запад Владимир Путин.Към това водачката на Националния фронт добави и някои толкова нелепи изявления с вътрешнополитически характер, пропусна да вземе много гласове от влиятелната католическа общност, както и от по-старите и законопослушни емигрантски групи. Действията й едва ли може да се приемат за просто погрешни. В близкото демократично минало по света и у нас сме виждали и още по-драстични примери на тенденциозно самоувреждащо поведение в навечерието на важни избори в полза на по-слабия, но избран да победи кандидат на задкулисието.Зад Макрон свърхмощна подкрепа стоеше, тя и победи, за да оцелее. Напрегнаха мишци и капитали глобалистките и прочие антинационални сили във Франция и извън нея, ЛГБТ и мулти-култи групите за натиск, голисти и социалисти, правителството и едрият капитал. Дори домът Ротшилд, преди два века два пъти изтиквал лейтенанта Наполеон до императорския трон, се показа на светло иззад вкопчилата се в непоклатимата си доскоро власт. Нищо освен изтърканите мантри за „единствено възможната“ либерална демокрация и люти страшки и клетви по адрес на „нацизма, фашизма и популизма“ не предложиха.Все пак, макар и трудно, но чувалите с парите и медийните манипулации надделяха. Националният фронт обаче се представи доста по-успешно, отколкото през 2002 г., когато Льо Пен-баща прибави на втория тур само 1% и загуби от Ширак с 18:82. Сега дъщеря му прибави почти 20% и отстъпи с 34:66. Съвсем друго е. Както други са резултатите на „либералните исламофоби“ от Партията на свободата в Холандия и на „антиемигранта“ Хофер в Австрия.Няма такова нещо като „отдръпване на избирателите в Европа от идеологията на глобализацията и прогреса“, както тревожно-радостно тръбят евробюрократите и либералстващите техни медийни чучулиги. Националният фронт във Франция е главната опозиционна сила и вече не може успешно да бъде представян за плашило и несистемна политическа сила. Затова веднага след изборите Льо Пен и активисти го удариха на танци.Антимултикултурният, антилиберален и антиглобалистки национализъм в Западна и Централна Европа стана незаобиколим фактор. Противниците му с традиционните леви и десни фасади са в глуха отбрана, обединени зад лево-десни политпроекти като „Република, напред!“ и политически мъгляви персони като Макрон имат два възможни пътя за маневри. Единият е да продължават да не го забелязват, белким сами се изложат пред избирателите като по-голямото зло. Другият подход е да опитат опитомяване на националистическите партии чрез „нахранване“ във властови позиции на техните лидери и алчни обкръжения.Както често се случва през последните години, у нас такъв експеримент върви с появата на „Атака“ и цанилия се за знаменосец на екзистенциалната заплаха за демокрацията удобен „Лошко“ Волен Сидеров. Очевидно е от предишния към новоизбрания парламент развитието в посока на опитомяване чрез власт на ВМРО и НФСБ. В Брюксел здраво ще стискат палци в края на коалицията им с ГЕРБ да последват съдбата на реформаторите и да цопнат в политическото гето.Предстои да видим къде още в ЕС ще бъде използвана тази коварна схема.Наши, френски и европейски наблюдатели питат: „Напред“, но накъде и към какво тръгва Франция с новия нестандартен по редица белези президент. Фактически неподкрепен от партия зад гърба си, Еманюел Макрон ще скалъпи правителство основно от кадри на провалените в очите на мнозинството французи социалистическа и голистка партия. Следователно му предстои да продължи същия политически курс, който докара тези управляващи довчера партии до техния крах.Ще чака чудо от Брюксел и някаква страхотна реформа на Г-7, която рязко да дръпне към бурен икономически растеж страните членки. Но краткият възход на Евросъюза минало, днешната силна тенденция е трайно надолу. В момента в ЕС действат четири различни кризи, се казва в анализ на историка Уфе Йостергард, професор от копенхагенското бизнес училище. Първата е тази на еврото, която в определена степен се породи от само себе си. След това е миграционната криза, която се превърна в отражение на слабостта за вземане на единни решения. Към тях трябва да се добави намесата на САЩ и Русия във вътрешните работи на Европа и накрая Брекзит.ЕС е „най-голямата икономика в света“, но решенията на неговите 500 милиона граждани имат все по-малко значение в глобален мащаб. Усещането за загуба на суверенитет в отделните държави членки ускорено расте. Особено болезнено във Франция, която реално се намира в извънредно положение. В Евросъюза не успяха да се интегрират не само британците и балканците, но повечето страни на континента. Не само Ония ценности се оказаха недостатъчни, но и икономическите мерки и безкрайни реформи не дадоха близък до прокламирания резултат.Евробюрократите в Брюксел и управляващите в отделните страни натрапчиво говорят и дори се разпореждат от името на обща европейска държава, каквато всъщност не съществува. А Макрон отбеляза победата си с Деветата симфония на Бетовен преди Марсилезата, с която французите са се сраснали. Може да се окаже, че той ще е много по-вреден за Евросъюза, отколкото Льо Пен. Тесните му връзки с Ротшилдите допускат това предположение. В средата на ХIХ в. тези интернационални банкери, прокарвайки на власт Наполеон Трети, успяват да разкъсат съюза между Франция и Германия. Тогава се е възползвала Великобритания, може и сега да избегне да плаща на разпадащия се Евросъюз.", "date": "2017.05.15", "title": " Брюксел изобразява радост, Льо Пен танцува"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5/", "text": "Вицепрезидентът Илияна Йотова ще бъде на работно посещение в Република Сърбия, съобщиха от прессекретариата на държавния глава. Българският вицепрезидент ще се срещне със сънародниците ни от българското национално малцинство в градовете Босилеград и Димитровград (Цариброд).Илияна Йотова ще участва в Босилеград в откриването на документална изложба, посветена на 100-годишнината от опожаряването на града и ще бъде запозната с проекта за поставянето на възпоменателна плоча в памет на жертвите, загинали в пожарите през 1917 г.Българският вицепрезидент ще посети град Димитровград, където ще поднесе венец пред паметника на Апостола на Свободата Васил Левски. Илияна Йотова ще се срещна с кмета на Общината Владица Димитров и с представителите на общинското ръководство, след което ще посети Културно-информационния център на българското малцинство „Цариброд“.Вицепрезидентът ще посети Основно училище „Христо Ботев“. Илияна Йотова ще участва в церемонията по полагане на символичен основен камък за изграждането на бюст-паметник на поета и революционер Христо Ботев. В конферентната зала към спортната зала на града българският вицепрезидент ще проведе среща с обществеността на Димитровград, в която ще участват общинското ръководство, членовете на Националния съвет на БНМ от Цариброд, представители на неправителствени организации и граждани.", "date": "2017.05.15", "title": " Вицепрезидентът Йотова на посещение в Босилеград и Цариброд"}
{"url": "https://trud.bg/%d1%84%d0%b8%d0%b7%d0%b8%d0%ba%d0%b0-%d0%bd%d0%b0-%d1%82%d1%8a%d0%b3%d0%b0%d1%82%d0%b0-%d0%b8-%d0%b3%d0%b5%d0%be%d1%80%d0%b3%d0%b8-%d0%b3%d0%be%d1%81%d0%bf%d0%be%d0%b4%d0%b8%d0%bd/", "text": "„Физика на тъгата” и Георги Господинов бяха акцентът в третия ден от юбилейното издание на театралния фестивал „Тара-ра-бумбия“.Сред зрителите бяха създателят на филма, номиниран за награди „Оскар”- „Сляпата Вайша” Теодор Ушев и големият български режисьор Явор Гърдев. За първи път на българска сцена, именно в Благоевград, бе представен прочитът на романа на българския автор Георги Господинов от словенския театър „Антон Подбеушек“.Актьорите направиха изключително представяне, което публиката аплодира безспирно в Драматичен театър „Никола Вапцаров“.След края на постановката, самият автор Георги Господинов излезе на сцената, за да поздрави актьорите и режисьора Тяша Чърнигой. Зрителите коментираха, че това е едно от най- интересните и различни пресъздавания, които могат да си представят на романа и категорично заявиха, че са „впечатлени“.Малко преди началото на „Физика на тъгата“, жители и гости на Благоевград успяха да зададат своите въпроси на автора Георги Господинов. Той бе изключително искрен със своите почитатели, разказа интересни моменти при написването на романа, като прочете и откъси от книгата. Писателят благодари и поздрави ръководството на Община Благоевград за фестивалa „Тара-ра-бумбия“. Той си спомни за първото си идване в Благоевград през 1989 година- времето, когато пише първата си стихосбирка „Лапидариум“ и цитирането на стихове именно по улиците на града. „Бяхме 6-7 човека компания и това може би е било първото ми литературно четене. Четене по улиците, поетическо четене, много хубаво, защото ти вървиш, а хората вървят с теб и слушат“, спомни си Георги Господинов. Пред благоевградската публика, той призна, че за първи път ще гледа именно в Благоевград и на театралния фестивал „Тара-ра-бумбия“ представлението по неговия роман, пресъздадено от словенския театър „Физика на тъгата“. За всеки желаещ, Георги Господинов отдели време, разговаря по отделно с почитателите си и раздаде автографи.", "date": "2017.05.15", "title": " „Физика на тъгата“ и Георги Господинов преобърнаха Благоевград"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b7/", "text": "Вицепремиерът по правосъдната реформа и министър на външните работи Екатерина Захариева ще направи първото си посещение след своето избиране в Брюксел на 15 и 16 май. В рамките на визитата тя ще участва в заседанията на Съвет „Външни работи“ и Съвет „Общи въпроси“, които ще се проведат съответно в понеделник и вторник, съобщиха от пресцентъра на МВнР.Съвет „Външни работи“ на 15 май ще започне с дискусия по ситуацията в Африканския рог с фокус върху политическите аспекти и предизвикателствата пред сигурността, включително последиците от положението в по-широкия регион. Първите дипломати на 28-те ще разгледат и отношенията ЕС-Африка въз основа на съвместно съобщение на Върховния представител и на Комисията за нов тласък на партньорството между ЕС и Африка. На същите теми е посветен и работният обяд на министрите, в който ще участва председателят на Комисията на Африканския съюз Муса Факи Махамат.Съветът ще продължи с дискусия по Източно партньорство в контекста на подготовка на министерска среща на 19 юни и срещата на върха през ноември. Външните министри ще направят преглед на прилагането на Глобалната стратегия на ЕС в областта на сигурността и отбраната.Преди началото на Съвета министър Захариева ще участва в работна закуска на външните министри във формат „Приятели на Украйна“, чийто домакини ще бъдат страните от Вишеградската четворка.Съвет „Общи въпроси“ на 16 май ще започне с подготовка за предстоящото заседание на Европейския съвет на 22 и 23 юни. Министрите ще направят и оценка на степента на изпълнение на заключенията от мартенския Европейски съвет. Европейската комисия ще информира министрите за последващите стъпки във връзка с Бялата книга относно бъдещето на ЕС. Под т. „Разни” ЕК ще представи информация относно върховенството на закона в Полша.", "date": "2017.05.15", "title": " Вицепремиерът Екатерина Захариева заминава за Брюксел"}
{"url": "https://trud.bg/%d0%b1%d0%b0%d1%89%d0%b0%d1%82%d0%b0-%d0%bd%d0%b0-%d0%be%d1%82%d0%ba%d1%80%d0%b8%d1%82%d0%b8%d1%8f-20-%d0%b3%d0%be%d0%b4%d0%b8%d1%88%d0%b5%d0%bd-%d0%b8%d0%b2%d0%b5%d0%bb%d0%b8%d0%bd-%d0%b8%d0%b7/", "text": "20-годишният Ивелин Узунов, който беше открит вчера в района на село Пещера след 10 дни в неизвестност, казал, че се е загубил и се е е лутал в бурите. Това обяви бащата на момчето по . Той не е виждал признаци на депресия у момчето, преди да изчезне.Ивелин споделил още, че е прекарал 10 дни в гората и не е чувал гласове на други хора.Ивелин е настанен в болницата в Смолян. Бил е с измързване на крайниците и хипотермия, но ще се възстанови напълно, каза д-р Васил Проданов. Спасил го е факта, че през тези 10 дни в гората е пил вода.Момчето беше открито вчера от Васил Вълчев, който има имот в село Пещера. Той го забелязал до едно дере и първо помислил, че е починал. После момчета надигнало глава и казало, че е добре. Овчари дали одеяла да го завият, дали му и вода.Вълчев потърсил място с обхват и се обадил на 112. Той разпознал момчето по снимките, разлепени в Смолян, и кадрите от камера, които е гледал.Нямам думи, с които да благодаря на този човек, казва бащата на момчето. Велин Узунов разказа още, че вътрешно през цялото време е усещал, че Ивелин е здрав и ще го открият.", "date": "2017.05.15", "title": " Бащата на открития 20-годишен Ивелин: Изгубил се е, 10 дни се лутал в гората"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8%d1%82%d0%b5-%d0%be%d1%87%d0%b0%d0%ba%d0%b2%d0%b0%d1%82-%d0%bc%d0%be%d1%89%d0%bd%d0%b0%d1%82%d0%b0-%d0%ba%d0%b8%d0%b1%d0%b5%d1%80%d0%b0%d1%82%d0%b0/", "text": "Очаква се мащабната хакерска атака от петък да се разрази с нова сила днес, предупреди директорът на Европол Роб Уейнрайт. Според Европол, кибератаката от петък е засегнала най-малко 100 000 организации в 150 страни.На същото мнение е и бившият шеф на американското национално разузнаване Джеймс Клапър. Според него, става дума за „много, много сериозен проблем“, предаде .Експерти смятат, че трябва да се очакват нови версии на вируса, а размерът и икономическата стойност на вредите от петъчната атака са неясни.Президентът на „Майкрософт“ Брад Смит изглежда мълчаливо призна извода, до който вече достигнаха много изследователи – че за атаката е използван инструмент, създаден от американската Агенция за национална сигурност, изтекъл в интернет през април.По последни данни, новият вид криптовирус WannaCry не е засегнал български институции. Главният секретар на МВР Младен Маринов посъветва – при поява на подобни атаки да се подават сигнали.", "date": "2017.05.15", "title": " Експертите очакват мощната кибератака да ескалира отново днес"}
{"url": "https://trud.bg/%d1%80%d1%83%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d0%b8%d0%bc%d0%b0-2000-%d0%b4%d1%80%d0%be%d0%bd%d0%b0/", "text": "В руската армия действат 36 части и подразделения на безпилотната авиация, на чието въоръжение са от порядъка на две хиляди съвременни безпилотни апарата, съобщи заместникът на секретаря на Съвета за сигурност на Руската федерация Михаил Попов, предава .В интервю за вестник „Красная звезда“ по повод предстоящата през юни 25-годишнина на Съвета за сигурност, Попов отбеляза, че безпилотната авиация е получила „качествено развитие“ в руските въоръжени сили.„Сформирани са 36 воински части и подразделения на безпилотната авиация, на чието въоръжение са от порядъка на две хиляди съвременни безпилотни апарата“, каза Попов.", "date": "2017.05.15", "title": " Руската армия има 2000 дрона"}
{"url": "https://trud.bg/%d0%bd%d0%b0%d1%80%d0%be%d0%b4%d0%bd%d0%b8%d1%8f%d1%82-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%82%d0%b5%d0%bb-%d0%be%d1%82-%d0%b3%d0%b5%d1%80%d0%b1-%d0%b4%d0%b8%d0%b0%d0%bd%d0%b0/", "text": "Кабинетът „Борисов 3“ ще увеличи доверието в държавата– Госпожо Йорданова, оглавихте първата временна комисия в 44-тия парламент за случаите с неизплатени заплати, пресилено ли е определението на омбудсмана Мая Манолова, че тези нарушения са в огледалото на съвременното робство?– Забавянето или неизплащането на възнаграждения и обезщетения от част от работодателите, от една страна, лишава работещите от средства за жизненото им оцеляване и създава социално напрежение, а от друга – това е една от проявите на сивата икономика, която създава конкурентно предимство на некоректните работодатели пред коректните. Анализът на резултатите от контролната дейност на Главна инспекция по труда по години показва, че проблемът със забавяне изплащането на възнагражденията и обезщетенията не е решен, но не може да се направи изводът, че се и задълбочава. Напротив, намаляват както броят на установените предприятия длъжници през годините, така и сумите на задълженията.– Как отговаряте на упреците, че точно чрез създаването на комисия ще заметете този сериозен проблем “под килима”? Ще постигнете ли консенсус?– По мое предложение с колегите от различните парламентарни групи се обединихме около становището, че след изслушване на всички заинтересовани страни и експерти по темата ще завършим работата на комисията с обща законодателна инициатива, под която ще стоят подписите на всички членове.– Свидетели сме как фирми бавят трудовите възнаграждения на служителите си с месеци. Как си обяснявате това – с лошо законодателство или мълчаливо съгласие?– Причини за неизплащане от страна на работодателите на трудови възнаграждения както по време на съществуване, така и след прекратяване на трудовите правоотношения са различни. Работодателите обясняват своите финансови затруднения основно с междуфирмена задлъжнялост, задължения към банки, липса на пазари и др. От изнесената към момента информация в комисията разбираме, че делът на некоректните работодатели намалява както в резултат на работата на контролните органи, така и от увеличаване на коректността от страна на самите работодатели. Но определено има още какво да се подобри на чисто законодателно ниво, така че тези недобри практики да бъдат минимизирани.– Кои са най-фрапантните случаи от страна на некоректните работодатели?– Наблюдава се тенденция на прехвърляне на дялове на фирми на неплатежоспособни лица, които се явяват в качеството на работодатели. Те, освен че нямат средства да се разплатят с работниците и служителите, често са и неоткриваеми за контролните органи на Главна инспекция по труда. В резултат на това няма кой да оформи документите по прекратяване на трудовите правоотношения и да издава документи, свързани с тях. Такъв е случаят с “Еко Скарпе”, с. Ветрен.Други идентифицирани случаи са с работодатели с адреси и постоянно местоживеене в чужбина и липса на определено длъжностно лице за контакт с Инспекцията по труда като тези със “Селект Трейд” и “Абонданца”. Има и случаи, когато кредитори се възползват от обезпечителната мярка “запечатване” с цел да се запази имуществото на длъжника, съдия-изпълнител запечатва всички помещения по силата на определение от съда, поради което контролните органи се лишават от достъп до документите за установяване на нарушенията. Такива са случаите в “Русенска корабостроителница-запад”, “Селект Трейд” например.– В каква посока ще са законодателните промени и кога ще станат факт?– Предложенията за промени в нормативната уредба, които смятаме да предложим на колегите, ще бъдат в няколко насоки. Промени, касаещи сроковете и правомощията на контролните органи, като отчитаме, че в известна степен те се припокриват със законодателната инициатива на омбудсмана на България госпожа Мая Манолова. Считаме, че с тях ще се преодолеят противоречията в съдебната практика, формирана при оспорване действията на контролните органи на Изпълнителна агенция “Главна инспекция по труда”. Създаване на срок, в който работодателят е задължен да изплати дължимите обезщетения по Кодекса на труда след прекратяване на трудовия договор, защото липсата на срок създава възможност, от една страна, работодателите да отлагат във времето изплащането, а от друга – създава предпоставки за различна съдебна практика по отношение както на законосъобразността на предприетите от контролните органи на Главна инспекция по труда принудителни административни мерки, така и спрямо лихвите, които работникът или служителят би трябвало да получи за забавата им. Определянето на конкретен срок ще създаде безспорен момент, след който инспекторите по труда могат да прилагат принудителни административни мерки. На второ място, допълнение към Кодекса на труда с нова категория работодатели – дружества, създадени по реда на Закона за задълженията и договорите, като се прибавят още няколко категории работодатели, които като самостоятелен субект могат да носят административнонаказателна отговорност. Това са работодатели – холдинги, консорциуми, сдружения и др., които наемат самостоятелно работници, но не попадат в обхвата на кодекса. Поради тази причина при нарушения от тяхна страна контролните органи са затруднени да упражнят правомощията си.Друго съществено изменение, което трябва да се обмисли, е по отношение на Закона за обществените поръчки. Като например лишаване от право за участие в обществени поръчки на работодатели с влезли в сила необжалвани наказателни постановления или съдебни решения и за нарушението “работа без трудов договор”.Това са част от предложенията, които обмисляме, но нека подчертаем, че сме още в началото на работата на комисията и тепърва предстои изслушване на синдикати и работодатели, които ще ни помогнат да идентифицираме и евентуални други законодателни непълноти.– Ще постигнете ли консенсус в пленарната зала?– Ще положа всички усилия за това. Ангажираността на колегите от комисията ми дава такава увереност.– И отново за консенсуса, но в цялостната работа на 44-тото народно събрание – какъв знак дава ГЕРБ на своите избиратели, когато непрекъснато търси БСП, а от опозицията ви отхвърлят всяко предложение?– Основната цел на трето правителство на господин Бойко Борисов е подобряване качеството на живот и увеличаване доходите на българските граждани, нарастване на сигурността и доверието в държавата и институциите, отговорно управление и успешно развитие на държавата. На фона и на геополитическата обстановка, от друга страна, е необходимо надмогване на партийния егоизъм и извеждане интересите на българските граждани и националните приоритети на водещо място.– Тежки обвинения в лобизъм и презастрояване на Черноморието за законопроекта за земеделските земи получихте от социалистите в последния работен ден на парламента през миналата седмица – защо бързате с този закон?– Законопроектът е по инициатива на колегите от “Обединени патриоти”. Моята информация е, че е по искане на организацията на собствениците на земеделски земи. Касае имоти със сменено предназначение, с издадени разрешения за строеж, но нереализирани инвестиционни намерения поради забавяне в кредитирането или невъзможност за осигуряване на такова. В крайна сметка парламентарната зала е тази, която ще вземе решение, ако бъде постигнат консенсус. Буди недоумение реакцията на колегите от БСП, защото техните представители в земеделската комисия също са подкрепили законопроекта наред с всички останали.– Ще се окаже ли ГЕРБ отново “сам воин” с промените в Изборния кодекс и вкарването изцяло на мажоритарната система?– Да си припомним, че още в деня след референдума ние от ГЕРБ бяхме вносители на законопроект за мажоритарно гласуване, но не беше допуснат до разглеждане в пленарната зала. Неведнъж сме заявявали, че за нас вотът на гражданите е от изключителна важност и винаги се съобразяваме с него. Така че в този случай показваме последователност и смятаме, че като политици трябва да се съобразим с волята на българските граждани. Ако законопроектът не бъде приет, това отново ще е пример как някои политици дават обещания преди избори, а след това не ги изпълняват. Българските граждани искат личности с доказано обществено доверие и да търсят отговорност от хора, които не са просто част от една пропорционална листа. Внесохме и предложение партийната субсидия да бъде намалена на 1 лев.– Доколко дебатите в пленарната зала ще създадат напрежение между коалиционните ви партньори от “Обединени патриоти”?– Не мисля, че мажоритарният вот ще бъде препъникамък за управлението. И преди да бъде създадена коалицията, и след това във всички разговори позициите на ГЕРб и ОП са ясни. В коалиционното споразумение има точка, която предвижда в подобни случаи всяка група да гласува според своите принципи и убеждения.– Не убивате ли обаче с мажоритарния вот малките партии?– За мен партиите не бива да бъдат разделяни на малки и големи, а на такива с реално изпълними програми и такива с програми, в чиято основа стои демагогията. Българският избирател не трябва да бъде подценяван. От друга страна, българските граждани показаха ясно, че искат личности с доказано обществено доверие, от които да могат да търсят отговорност, които не са просто част от една пропорционална листа. Ние сме длъжни да се съобразим с това. От качеството на партийните листи ще зависи и вотът на хората.– Председателят на парламентарната група на ГЕРБ Цветан Цветанов заяви пред “Труд” преди седмица, че вторият по важност закон е този за концесиите – кога започвате работа по него?– Предстои внасянето му като законодателна инициатива до дни.– Ще се съобразите ли с аргументите срещу текстовете, ще правите ли промени във вече приетия закон, но блокиран с вето на президента?– Въпреки институционалния респект, който имам към президента, считам, че ветото върху Закона за концесиите бе грешка. На първо място, не само защото законът в огромната си част транспонира европейското законодателство, което трябваше да се случи през миналата година, а и защото новият закон е категорично по-добър от стария и това не е само мое мнение. Всички ключови представители на бизнеса, на местната власт считат, че той е много по-близък до нуждите на пазара и най-накрая би позволил да се развие на практика публично-частното партньорство като допълващ инструмент. Заради неприемането на закона Европейската комисия (ЕК) подготвя наказателна процедура. Единственият шанс да я избегнем е по-бързото внасяне на проекта. Ние от ГЕРБ ще внесем стария текст, но между първо и второ четене е възможно да бъде оптимизиран.– От какво зависи този път кабинетът “Борисов 3” да изкара пълен мандат?– Намираме се в исторически момент за света и за Европа – политическата несигурност, икономически проблеми, религиозни противоречия, нестабилност в региона. Както казах вече, това налага надмогване на партийния егоизъм и работа в интерес на българските граждани и националните приоритети. Нашият гостДиана Йорданова е народен представител от ГЕРБ. Председател на временната парламентарна комисия за неизплатени заплати в 44-тото народно събрание. Зам.-председател на бюджетната комисия в парламента. По професия е икономист. Родена е в Бургас и вече за четвърти път е избирана за депутат от своя регион.", "date": "2017.05.15", "title": " Народният представител от ГЕРБ Диана Йорданова пред „Труд“: Защитаваме работниците със срокове в изплащането на заплатите"}
{"url": "https://trud.bg/%d0%bf%d1%80%d0%be%d1%84-%d0%ba%d0%be%d1%81%d1%82%d0%b0-%d0%ba%d0%be%d1%81%d1%82%d0%be%d0%b2-%d0%b7%d0%b4%d1%80%d0%b0%d0%b2%d0%b5%d0%be%d0%bf%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bd/", "text": "Белодробните заболявания у нас стават все по-социално значим проблем. Болните от хронични белодробни увреждания са повече в големите населени места, а силното замърсяване на въздуха е основна причина за това. Министерството на здравеопазването трябва да инициира цялостна програма за решаване на проблема. Това заяви по  професор Коста Костов, началник на клиниката по белодробни болести във ВМА.Според Костов, проблемът с мръсния въздух е много сериозен.„Хроничните белодробни болести, които ние наричаме социално значими, техния „мръсен“ сезон е есенно-зимния сезон. Не искам да споменавам баналните данни, че 5 града в България се бяха класирали в челните места на на-замърсените градове в Европа. В София е най-сериозна ситуацията. Проблемът е в това, че нищо особено не се прави този проблем да бъде преодолян“, каза Коста Костов.По думите му, България има близо милион души, които страдат директно от мръсния въздух. 150 хиляди са деца, като малко под 100 000 не се лекуват. Преценете колко огромен е проблемът. Мръсният въздух причинява на един здрав човек едно подмолно увреждане, предимно на тези, които са генетично предразположени за това. Мръсният въздух влияе най-много на хронично болните, най-много на тези, които имат генетично предразположение за развитие на хронична болест и най-много пушачите, защото при тях е двойна вреда. Влагата в комплект с мръсния въздух е двоен увреждащ фактор, обясни проф. Костов.Той смята, че е нужно Министерството на здравеопазването и това на околната среда да вземат мерки, и да осигурят по чист живот на хората.„Всички сме виждали, че улиците се почистват, но дали е достатъчно, дали правим това, което трябва да правим. Трябва да се чисти много по-често и солидно. Вижте градските коли. Извън България те изглеждат по-чисти, не само от измиването им, но и благодарение на чистите улуци“, посочи медикът.По думите му, здравеопазването в България е на много лошо ниво.„Здравеопазването ни е много по-зле от всякога. Дупките в него, необгрижването на пациентите, тази липса на съпричастност, на милосърдие към тях става все по-голяма. Някак си българският живот, както Свинтила го наричаше, генералната мерзост на българския живот стигна до там, че ние забравихме за милосърдието. Забравихме, че добротата трябва да ни води. Добротата на институциите, на държавата. От години виждам какво се случва“, коментира проф. Коста Костов, началник на клиниката по белодробни болести във ВМА.", "date": "2017.05.15", "title": " Проф. Коста Костов: Здравеопазването ни е много по-зле от всякога"}
{"url": "https://trud.bg/64-%d1%85%d0%b8%d0%bb%d1%8f%d0%b4%d0%b8-%d1%87%d0%b5%d1%82%d0%b2%d1%8a%d1%80%d1%82%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d1%81%d0%b5-%d1%8f%d0%b2%d1%8f%d0%b2%d0%b0%d1%82-%d0%bd%d0%b0/", "text": "След петъчното външно оценяване по математика, днес 64 хиляди четвъртокласници се явяват на национално външно оценяване по „Човекът и природата“. ", "date": "2017.05.15", "title": " 64 хиляди четвъртокласници се явяват на национално външно оценяване"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b3%d0%bb%d0%b5%d0%b4%d0%b0-%d0%bc%d1%8f%d1%80%d0%ba%d0%b0%d1%82%d0%b0-%d0%bd%d0%b0-%d0%b9%d0%be%d0%b0%d0%bd-%d0%bc%d0%b0%d1%82%d0%b5%d0%b2/", "text": "Обвиненият за убийството на 15-годишния Георги Игнатов в Борисовата градина днес ще поиска промяна на мярката си за неотклонение, съобщава .19-годишният Йоан Матев е в ареста от два месеца. Той и защитникът му ще настояват да бъде освободен с мотив, че е невинен, пред състав на Софийския градски съд.На 2 март Софийски апелативен съд остави в ареста Йоан. Тогава в съдебната зала той заяви, че е невинен и поиска по-лека мярка за неотклонение.Очаква се днес състав на Окръжния съд във Видин да се произнесе с присъда по делото за грабеж и побой над починалата впоследствие 94-годишна музикална педагожка Емилия Бузова.", "date": "2017.05.15", "title": " Съдът гледа мярката на Йоан Матев"}
{"url": "https://trud.bg/%d0%ba%d1%80%d1%83%d0%bc-%d0%b7%d0%b0%d1%80%d0%ba%d0%be%d0%b2-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%b2-%d1%80%d1%8a%d0%ba%d0%be%d0%b2%d0%be%d0%b4%d1%81%d1%82%d0%b2%d0%be%d1%82/", "text": "Депутатът и председател на парламентарната група на БСП за България Крум Зарков заяви, че от БСП са готови да съдействат на здравния министър, за да може нивото на здравеопазването да бъде подобрено.„Когато чуем, че здравеопазването ни не е било в такова състояние никога, и това аргументирано, значи че е наистина е сериозно. Въпреки, че съм от опозицията, пожелавам на здравния министър да се справи с проблема“, декларира Зарков по . „Готови сме без предразсъдъци да разгледаме всяко негово предложение. В групата на БСП има изявени медици. Готови сме да търсим съдействие, консенсус и подкрепа по тази тема. Надявам се да е възможно“, каза Крум Зарков.Относно новоизбраните членове на изпълнителното бюро на БСП, той заяви, че всички те са избрани с мнозинство.„Не е тайна за никого, как се случват избори в една такава институция. Това са процеси на разговори, договорки и т.н. Именно за това предложихме, по изричното настояване на Корнелия Нинова, председателят да се избира директно от партийните членове. Предложението за заместник-председатели е изключителна отговорност на председателя. Той предлага, а националният съвет одобрява. Всичките предложения бяха приети с голямо мнозинство. Готови сме със състава на изпълнителното бюро и сме готови за много работа“, заяви Зарков.", "date": "2017.05.15", "title": " Крум Зарков: Промените в ръководството на БСП бяха приети с голямо мнозинство"}
{"url": "https://trud.bg/%d0%b7%d0%b0-%d0%b2%d1%82%d0%be%d1%80%d0%b0-%d0%b3%d0%be%d0%b4%d0%b8%d0%bd%d0%b0-%d0%b2-%d1%80%d0%b5%d1%81%d0%b5%d0%bd-%d1%81%d1%82%d1%8f%d0%b3%d0%b0%d1%82-%d1%84%d0%be%d0%bb%d0%ba%d0%bb%d0%be%d1%80/", "text": "За втора поредна година Народно читалище „Народна просвета 1874” и Клуб за хора и народни танци „Ресенски япрак” в партньорство с Кметство Ресен и Общинско кабелно радио гр. Велико Търново организират Фолклорен фестивал „С премяна на мегдана”.Целта е популяризирането на българските хора, народни танци и богатството на българската народна носия. Фолклорният фестивал не е с конкурсен характер. Право на участие имат любители, самодейци и почитатели на българския фолклор от всички възрасти. Не се изисква участниците да са облечени във фолклорни носии.Събитието ще протече в два етапа – представяне на автентично хоро, характерно за етнографската област на клуба участник и обработен фолклор – хореографска разработка на едно или повече хора от една етнографска област. Ако танцовият колектив не желае да изпълни разработка, то той изпълнява хоро по избор от различна за неговия клуб етнографска област.Акцент на фестивала ще бъде етно-изложбата, която цели запознаването на зрителите с богатството и разнообразието на българската народна носия. В изложбата могат да участват автентични и стилизирани носии (мъжка и женска), като всеки клуб може да представи само мъжка, само женска или и двете. Допуска се участие на народни носии от всички етнографски области.След края на концерта ще се проведе хоротека и приятелска вечер „Под звездите в Ресен” с цел опознаване на участниците, създаване на нови приятелства и обмяна на опит.Организаторите очакват своите гости и приятели на 17 юни от 17:30ч. пред читалището в с.Ресен.", "date": "2017.05.15", "title": " За втора година в Ресен стягат Фолклорния фест „С премяна на мегдана”"}
{"url": "https://trud.bg/%d0%ba%d0%be%d0%bb%d0%b0-%d1%83%d0%b1%d0%b8-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0%d1%82%d0%b0-%d0%b2%d0%b5/", "text": "Затворен за движение е пътят Велико Търново – Варна, в района на разклона за с. Джулюница. Около 05,00 ч. тази сутрин е получен сигнал за пътен инцидент.По първоначална информация лек автомобил, движещ се в посока Варна, е блъснал възрастен мъж, който вървял по пътното платно. Пешеходецът е починал на място.На местопроизшествието в момента се извършва оглед. Леките автомобили се пренасочват през с. Джулюница, а товарните изчакват.", "date": "2017.05.15", "title": " Кола уби пешеходец на магистралата Велико Търново – Варна"}
{"url": "https://trud.bg/%d1%89%d0%b5-%d0%b8%d0%bc%d0%b0-%d0%bb%d0%b8-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%bc%d0%b8%d0%b3%d1%80%d0%b0%d1%86/", "text": "Анализ на „Стратфор“ предупреждава за опасността Западните Балкани да станат „тясното гърло на бутилката“ за преселницитеПреди няколко дни в сайта на Министерския съвет бе публикувано поздравлението, което президентът на САЩ Доналд Тръмп изпрати до премиера Бойко Борисов по повод успешно съставения кабинет. В писмото си Тръмп заявява, че е особено радостен от плановете на България да засили и модернизира отбранителните си способности, които са от ключово значение в общата работа на двете държави при справяне с нетърпящи отлагане предизвикателства. Сред тези неотложни приоритети е посочена и миграцията. Темата заемаше централно място в предизборната кампания на Доналд Тръмп като кандидат за президент, но продължи да бъде актуална и след встъпването му в длъжност.В своята прогноза за десетилетието 2015-2025 американската разузнавателна агенция „Стратфор“ констатира, че граничният контрол и изискванията за запазване на националната идентичност ще отслабят европейския принцип за свободно придвижване на хора, като затварянето на границите ще доведе до там, че Западните Балкани ще станат „тясното гърло на бутилката“ за мигрантите. В резултат на всичко това за тях ще става все по-трудно да стигат до Западна Европа, като някои ще търсят алтернативни маршрути, а други против волята си ще останат на Балканите, които и без това страдат от висока безработица и етническо напрежение.Ако подобна перспектива не е стояла с цялата си острота пред кабинета „Борисов 1“, то по време на втория му управленски мандат европейската мигрантска криза бе в разгара си, но натискът на големите европейски държави и най-вече на Германия затрудняваше изработването и отстояването на една последователна национална политика по въпроса. Отправяните заплахи на Брюксел към Вишеградската четворка и Австрия бяха сигнал и за България, че няма да й се позволи да надкрачи зададената от Брюксел миграционна рамка. При тези условия полезните ходове наистина бяха малко и доколкото бе възможно, България ги използва. Най-големият успех за кабинета „Борисов 2“ бе, че съумя навреме да предаде на европейските лидери посланието на Ердоган, че е готов да прекрати действието на постигнатото между ЕС и Турция миграционно споразумение.От този момент нататък, макар и мудно и дори с нежелание, европейската миграционна политика започна да се променя. Този процес до голяма степен бе катализиран от избора на Тръмп за американски президент. Дори и критиците на глобализацията отчетоха, че промяната в САЩ е довела и до промяна в Европа. Подобен резултат е напълно обективен, защото трансатлантическото взаимодействие има и своите миграционни измерения. Така например част от миграционния натиск от Близкия изток върху Европа не е директен, а се осъществява чрез междинна транзитна миграция през Латинска Америка и това показва динамиката при търсенето на нови маршрути. Решението пък на Тръмп да поиска създаването на зона на сигурност в Сирия, в която да се разположат лагери за прием на бежанци, принуди ЕС да обмисля създаването на аналогичен модел и в Либия.Независимо от този напредък ЕС като цяло все още не е изградил своята единна общностна миграционна политика. Брюксел, който иначе се прехласва пред многообразието, се оказа, че не желае да търпи различни мнения между отделните свои държави членки по въпросите на миграцията. По административен път на всички бяха спуснати квоти за презаселване на бежанци.Задължителните квоти станаха причина Словакия и Унгария да подадат искове в Европейския съд в Люксембург срещу решението на ЕС за въвеждане на задължителни мигрантски квоти. Според Братислава и Будапеща ЕС е действал прибързано и е извършил законови нарушения, в т.ч. и нарушаване на процедурните правила, по време на процеса за приемане на решението за задължителни квоти за разселване.Въпреки че през последните няколко години България плахо започна да се активизира в европейския миграционен дебат, страната ни бе възприела политиката на снишаване и избягваше да заема ясна позиция по наболелите миграционни проблеми. Поради тази причина се създаваше впечатлението, че се люшка между призивите на германския канцлер Меркел и идеите на Вишеградската четворка. Неотдавна обаче и в тази насока бе направена решителна крачка.Българските евродепутати в Комисията по правосъдие и вътрешни работи на Европейския парламент Мария Габриел и Емил Радев (ГЕРБ) и Филиз Хюсменова (ДПС) се обединиха при изработването и защитата на българска позиция по въпросите на миграцията. В момента, в който Европейската комисия се опитваше да създаде рамка за презаселване, според която всяка година на територията на отделните държави членки ще бъдат презаселвани определен брой граждани на трети държави или лица без гражданство, българските евродепутати внесоха предложения за изменения в интерес на българската страна към въпросното предложение.Според българската позиция участието на държавите членки в подобен процес трябва да бъде доброволно, т.е. нито една държава членка не може да бъде задължавана да приема граждани на трети държави или лица без гражданство. По този начин се дава възможност на всяка страна членка сама да определя на базата на своите възможности дали да презаселва кандидати за международна закрила посредством този инструмент. Българската позиция се основава на разбирането, че европейското законодателство не може да създава субективно право на презаселване. Поради тази причина не може лицата, търсещи закрила, да очакват, че трябва задължително да бъдат презаселени в рамките на ЕС.Подобна българска позиция е близка до отстояваните принципи за миграционна политика от Вишеградската четворка, които пък от своя страна вече получиха адмирациите на американския президент Тръмп. Това определено говори за направена решителна крачка в защита на българския национален интерес.", "date": "2017.05.15", "title": " Ще има ли промяна в българската миграционна политика?"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d1%83%d1%87%d0%b5%d0%bd%d0%b8-%d0%b8%d0%b4%d0%b2%d0%b0%d1%82-%d0%bd%d0%b0-%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8/", "text": "Учени от Норвегия, Русия, Чехия и други европейски страни участват в международна конференция по повод 75 години от основаването на Института за български език при Българската академия на науките.", "date": "2017.05.15", "title": " Европейски учени идват на конференция за обучението по български език"}
{"url": "https://trud.bg/%d0%ba%d0%bd%d0%b4%d1%80-%d1%82%d0%b5%d1%81%d1%82%d0%b2%d0%b0-%d0%bd%d0%be%d0%b2%d0%b0-%d0%b1%d0%b0%d0%bb%d0%b8%d1%81%d1%82%d0%b8%d1%87%d0%bd%d0%b0-%d1%80%d0%b0%d0%ba%d0%b5%d1%82%d0%b0/", "text": "Северна Корея обяви в понеделник, че успешно е изстреляла нова балистична ракета със среден обсег „земя-земя“, предупреждавайки САЩ, че континенталната им територия е в обсега й, предава.Лидерът Ким Чен Ун лично наблюдава изпитанието в неделя на ракетата, наречена „Хвасонг-12“ (Hwasong-12), съгласно информация на  (КЦИА).Според южнокорейските военни Северна Корея е изстреляла ракетата от площадка, намираща се северозападно от Пхенян. Това е и първата подобна провокация, откакто новия президент на Южна Корея Мун Джей-ин пое поста в стряда.От КЦИА съобщиха, че ракетата е достигнала височина от 2111,5 км и е прелетяла разстояние от 787 км. Добавя се, че изпитанието е имало за цел увеличаването на броя балистични ракети, способни да носят ядрени бойни глави. Севернокорейският лидер предупреди САЩ да не подценяват факта, че „континенталният и тихоокеанският им оперативни региони са в обсега за удар [на Северна Корея] и че Пхенян има мощни средства за ответен удар“, се казва още в информацията, публикувана на английски.", "date": "2017.05.15", "title": " КНДР тества нова балистична ракета"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%b5%d0%b4%d1%81%d0%b5%d0%b4%d0%b0/", "text": "Според мен ще успеем с подготовката и ще реализираме силно председателство на ЕС. Това обяви Деница Златева от БСП по . Тя отговаряше за подготовката на председателството в служебния кабинет на Огнян Герджиков.Златева потвърди отново, че е получила покана от премиера Бойко Борисов да остане и в редовния кабинет и уточни, че няма как решение за това да вземе еднолично. Решението за отказ е взело ръководството на БСП.Относно рокадите в Изпълнителното бюро на партията, които бяха направени вчера по предложение на лидера Корнелия Нинова, Златева коментира, че е право на председателя на БСП да си избира хората в оперативното ръководство.Самата Деница Златева ще е заместник на Нинова, получила е поканата преди две седмици. Промените в ръководството на БСП винаги са предизвиквали медиен интерес и сътресения вътре в партията, каза още Златева.", "date": "2017.05.15", "title": " Деница Златева: Българското председателство на ЕС ще е силно"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8/", "text": "Приватизацията като инструмент за преминаване от планова към пазарна икономика е изчерпан. По този начин икономическият министър Емил Караниколов обясни по  спирането на всички започнали процедури по раздържавяване и решението нови такива за обособени части от дружества да стават само със санкция от НС.Той обяви, че внасянето на законопроект по темата от страна на Министерството на икономиката става по искане на премиера Бойко Борисов. „Фокусът ще е върху ефективното и прозрачно управление на държавната собственост и публично-частното партньорство, което е в интерес на държавата и гражданите”, подчерта Караниколов.ой похвали законопроекта за управлението на държавните активи на БСП, като посочи, че там има добра основа, върху която ще се работи.След спирането на приватизацията се появиха коментари, че това се прави с цел спиране на конкретна сделка, като за пример беше даден Пловдивският панаир, където държавата е съсобственик с небезизвестния Георги Гергов от БСП. „Панаирът не е в програмата за приватизация, през последните 2-3 години не е предлаган”, отговори Караниколов.Преди да оглави икономическото ведомство, той ръководеше именно Агенцията за приватизация. Караниколов не вижда парадокс в това до преди няколко месеца да е раздържавявал, а сега да е против раздържавяването: „Като шеф на агенцията, имах ангажимента да изпълнявам държавната програма”.Караниколов посочи, че по искане на министър-председателя още от първата седмица работят с вицепремиера Томислав Дончев по идентифицирането на административните тежести, които засягат бизнеса и държавните такси, които гражданите трябва да плащат за определени услуги.„Няма да има чистка в администрацията, в дружествата. Докато не бъде приет закон за ясни критерии за назначаване в бордовете, няма да има съкращения и уволнения. Това е искане и на партия „Атака”, подчерта министърът.По думите му военнопромишленият комплекс „върви доста добре”, но трябва да се модернизира и трябва да бъдат създадени кадри, които да внедряват иновации.", "date": "2017.05.15", "title": " Икономическият министър Емил Караниколов: Приватизацията е изчерпана като като инструмент"}
{"url": "https://trud.bg/135-%d0%b4%d1%83%d1%88%d0%b8-%d1%81%d0%b0-%d1%81%d0%b5-%d0%bf%d1%80%d0%b5%d0%b3%d0%bb%d0%b5%d0%b4%d0%b0%d0%bb%d0%b8-%d0%b7%d0%b0-%d1%81%d0%bf%d0%b8%d0%bd-%d0%b2-%d1%82%d1%8a%d1%80%d0%bd%d0%be%d0%b2/", "text": "135 човека – 78 мъже и 57 жени на възраст от 15 до 87 години, са се прегледали в Кабинета за анонимно консултиране и изследване към РЗИ – Велико Търново от началото на 2017 г. Резултатите на всички са отрицателни, съобщанат от здравната инспекция.Във връзка с отбелязването на 15 май – Международният ден за съпричастност със заразените от СПИН, РЗИ – Велико Търново, съвместно с Община – Велико Търново и студенти от филиала на Медицински университет – гр. Варна във Велико Търново организираха акция „Клиника на открито“ в парк „Марно поле“, посветена на превенцията на хроничните незаразни болести и СПИН сред гражданите на Велико Търново.В импровизираният „кабинет“ за безплатно и анонимно консултиране за СПИН се изследваха за носителство на вируса 53 души – 8 мъже и 45 жени от 19 до 60 – годишна възраст. Не бяха открити вирусоносители.За първи път Международният ден за съпричастност със засегнатите от СПИН се отбелязва през 1983 г. в Сан Франциско и Ню Йорк, а в Европа през 1992 г., когато са раздадени повече от 100 000 червени панделки по време на концерт на Фреди Меркюри на стадион „Уембли“ в Лондон във връзка с борбата срещу СПИН.Всяка година през третата седмица на месец май се реализират различни инициативи, като почит към жертвите на вируса, на съпричастност и подкрепа на тези, които живеят с него.Стремежът на тези инициативи е повишаване на знанията, относно начините на предпазване от инфектиране с ХИВ и предоставяне на достоверна информация, свързана с тази инфекция. Те са насочени към широката общественост и приоритетно към младите хора по отношение на всички аспекти на заболяването – причинител, лечение, профилактика и грижи и отражението му върху живота на хората.", "date": "2017.05.15", "title": " 135 души са се прегледали за СПИН в Търново, няма заразени"}
{"url": "https://trud.bg/%d0%b1%d0%b0%d0%bd%d0%ba%d0%be%d0%b2%d0%b0%d1%82%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b2-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f/", "text": "15 трезора оперират в странатаСредният лихвен процент по кредитите е 5.4%, а по депозити – 1.36% Продължавам темата за Македония с представяне на банковата система в страната. Тя се състои от 15 банки, включително и държавната насърчителна банка. На местния пазар са представени банки и групи от Балканския полуостров като Националната банка на Гърция, Алфа Банк, Централна кооперативна банка и словенската група НЛБ, а също така германският „Прокредит Холдинг” и австрийската „Щайермеркише Шпаркасе Груп”. Чуждестранните инвеститори контролират 75% от активите на банковата система. Най-голямата банка в страната е Комерциална банка АД – Скопие, следвана от Стопанска банка АД – Скопие и НЛБ Тутунска Банка – Скопие.В края на 2016 г. общите банкови активи достигат 73.2% от БВП, депозитите от нефинансовия сектор 53.1% от БВП, а брутните кредити за нефинансовия сектор са 46.3% от БВП. Следователно банковото посредничество би могло да се задълбочи подобно на по-развити системи от региона като тези на България или Сърбия.Пазарът се характеризира със силна концентрация, като посочените вече три най-големи банки контролират 58.7% от общите активи, отпуснали са 59.9% от общите кредити и са привлекли 65.3% от депозитите в системата.През последните две години финансовият сектор издържа на две масови тегления на депозити благодарение и на адекватните действия на властите. Възможно е обаче да се наложи по-нататъшно затягане на паричната политика за предотвратяване на тегленето на депозити и продължаващата валутна субституция.Паричната политика е насочена към осигуряване на стабилност на цените. За тази цел се използва пълният набор от възможни инструменти. По принцип обаче поддържането на валутен курс спрямо еврото, който се изменя в много тесни граници, би трябвало да бъде основното средство за постигането на ниска и стабилна инфлация. Националната банка на Македония обаче често променя и лихвените проценти.Текущо финансово състояниеБанковата система на Македония е стабилна и добре капитализирана. Към края на 2016 г. капиталовата адекватност от първи ред е 13.9%, докато общата капиталова адекватност е 15.2%. По този начин почти двукратно се надвишава регулаторното изискване от 8%.Ликвидните активи представляват 28.9% от общите. Според резултатите от проведените през 2016 г. стрес тестове структурната ликвидност в банковата система е достатъчна, за да издържи на евентуален шок от последващо теглене на депозити. Според данни на Международния валутен фонд ликвидните активи покриват почти 60% от депозитите на домакинствата и приблизително 70% от пасивите с остатъчен срок до падежа до 30 дни.Въпреки това продължаващата политическа криза би могла отново да допринесе за бързо теглене на депозити след случилото се през април 2016 г. То всъщност беше втори подобен епизод след лятото на 2015 г., когато принос за това имаше ситуацията с гръцката банкова система. Като отговор на това през май 2016 г. централната банка повиши основния лихвен процент за първи път от юли 2013 г., а освен това увеличи коефициента на задължителните резерви по депозитите, обвързани с курса на чуждестранна валута, и интервенира на валутния пазар в подкрепа на денара. Кризата беше овладяна, като резултатът от нея беше краткосрочен отлив на депозити.Относителният дял на необслужваните кредити продължава да се понижава, като достига 6.6% в края на 2016 г. Тази тенденция е в резултат от растежа на кредитите и от промените в нормативната уредба, според които необслужваните кредити, които са напълно провизирани за срок от две години, могат да бъдат отписани от баланса на банката. Освен това банките изпълняват препоръките на регулатора да заделят достатъчно провизии, като покритието на необслужваните кредити е 80.9%. Така качеството на кредитните портфейли не е съществена предпоставка за влошаване на финансовото състояние на банковата система.Нетният лихвен доход е относително висок, като съотношението му спрямо лихвоносните активи достига 3.5% през 2016 г. По този начин той се запазва стабилен през последните години. Освен това делът на административните разходи е относително нисък. Те представляват 49.8% от приходите, като се наблюдава значително подобрение след края на 2013 г., когато този показател достига 60.6%.В резултат от посочените фактори рентабилността на банковата система се подобрява. В края на 2016 г. възвръщаемостта на активите е 1.5%, а възвръщаемостта на собствения капитал е 13.6%, докато в края на 2013 г. тези индикатори са съответно 0.6% и 5.7%. Македонските банки също така действат относително предпазливо, като съотношението между отпуснатите кредити и привлечените депозити е 87%. По този начин дори по-бърз растеж на кредитите би имал покритие с депозити.Депозити и кредитиКъм края на 2016 г. депозитите бележат растеж с 6% на годишна база въпреки кризата от април същата година. Протичащият процес на валутна субституция (нарастващото използване на еврото вместо денара) намира израз в по-бърз темп на растеж на деноминираните в чуждестранна валута депозити (8% на годишна база) спрямо тези в денари (4.7% на годишна база).Основният двигател за повишаването на депозитите, което е признак за възстановяване на доверието в банковата система, са частните предприятия, които увеличават влоговете си с 13.4% на годишна база. Депозитите на домакинствата нарастват с 2.5%, като растежът на депозитите им в местна валута е едва 0.4%. Растежът на кредитите е 1%, като е движен изцяло от кредитирането на домакинствата, което се разширява със 7%, докато кредитите за нефинансовите предприятия се свиват с 3.7% на годишна база.В по-дългосрочен период развитието на депозитите и кредитите е неравномерно. През периода преди световната финансова криза депозитите се увеличават с двуцифрени темпове. След кризата по-високи темпове се регистрират през 2010 и 2014 г. Подобна е динамиката и при кредитите. Факторите за това са свързани с по-слабата икономическа активност и дефлацията, която продължи няколко години.Според данните на НБМ лихвените проценти по сключени нови депозити в края на март 2017 г. достигат средно 1.36%. При депозитите, деноминирани в денари, лихвеният процент средно е 1.5%, като при срочните депозити от домакинства е 2.1%, а от нефинансови предприятия – 1%. При депозитите в чуждестранна валута средният лихвен процент е 1.1%. Средният лихвен процент по кредитите е 5.4%, като при кредитите в денари лихвата е 5.8%, докато в друга валута – 4.6%.Разликите в лихвените проценти по кредити и депозити, деноминирани в денари, спрямо тези, деноминирани в други валути, биха могли да се разглеждат като индикатор за валутния риск и като израз на очаквания за обезценяване на денара. Политиката на централната банка на Македония не създава предпоставки това да се случи, но постоянните дефицити в държавния бюджет в съчетание с политическата криза биха могли да създадат натиск върху фиксирания курс.От друга страна, емисията на държавни облигации от 2016 г., търгувани на външните пазари, увеличи размера на валутните резерви. Представителите на МВФ очакват те да продължат да се повишават вследствие от подобряването на търговското салдо, потоците от преки и други чуждестранни инвестиции. По този начин резервите ще продължат да осигуряват стабилността на местната валута спрямо еврото.Текущото състояние на банковата система на Македония е относително добро. Качеството на кредитните портфейли се подобрява, банките са добре капитализирани и ликвидни, рентабилността е значително по-висока от средната в Европейския съюз. Основният риск пред икономиката е свързан с ескалиращата политическа криза. Препоръките от страна на ЕС са свързани именно с прогреса по отношение на политиката и управлението. Неуспехите в тези области влияят негативно върху перспективите пред процеса на присъединяване и поради това и върху чуждестранните инвестиции, основен източник за които е именно ЕС.", "date": "2017.05.15", "title": " Банковата система в Македония"}
{"url": "https://trud.bg/%d0%b3%d0%b8%d0%bc%d0%bd%d0%b0%d1%81%d1%82%d0%b8%d1%87%d0%ba%d0%b8%d1%82%d0%b5-%d0%bd%d0%b8-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d1%81%d1%80%d0%b5%d0%b1%d1%80%d0%be-%d0%b8-%d0%b1/", "text": "Българските гимнастички се пребориха за два медала в поредния кръг от Световната купа по художествена гимнастика в град Портимао, Португалия. Боряна Калейн и Ерика Зафирова се качиха на почетната стълбичка след финалите на отделните уреди.Във финала на лента Ерика Зафирова изигра много смело и красиво съчетание и спечели среброто, съобщава . На обръч тя се нареди на пето място, а след изпускане на обръча извън терена, Боряна Калейн остана осма. Тя обаче спечели бронз на бухалки.На топка Боряна Калейн се класира на пето, а Ерика Зафирова – на шесто място.В многобоя нашите момичета отново намериха място в топ шест, като Боряна Калейн се нареди на четвърто място, а Ерика Зафирова бе шеста. Победителка стана Юлия Бравикова от Русия, втора – Елисавета Люговски от Русия, а трета – Виктория Филановски от Израел.", "date": "2017.05.15", "title": " Гимнастичките ни спечелиха сребро и бронз на световното в Португалия"}
{"url": "https://trud.bg/%d1%80%d0%b0%d1%88%d0%b8%d0%b4%d0%be%d0%b2-%d0%b4%d0%be%d0%ba%d0%b0%d1%82%d0%be-%d0%b1%d1%8e%d0%b4%d0%b6%d0%b5%d1%82%d1%8a%d1%82-%d0%b7%d0%b0-%d0%ba%d1%83%d0%bb%d1%82%d1%83%d1%80%d0%b0-%d0%bd%d0%b5/", "text": "Държавата трябва да отдели повече средства за културата. Това заяяви председателят на комисията по култура и медии Вежди Рашидов по БНТ.„Ако трябва да правим културна политика, това е много различно. Конституцията разписва едно нещо. Тя не дължи пари на никого, но тя казва: Държавата финансира и подпомага развитието на културата и създава условия за това. Тя повече нищо не обещава. От тук нататък вече, трябва да се отнесем с едно по-сериозно отношение към самия занаят“, каза Рашидов.Според него, онова, което държавата трябва да прави е да финансира нови проекти, нови спектакли, ново кино, нови книги, нови музеи, галерии. „Трябва да създаде условия да се развива културата. Докато не стане 1% от брутния продукт бюджетът, ще има трудности“, заяви Вежди Рашидов.По отношение работата на оглавяваната от него комисия, той посочи, че първото й заседание е утре. Един от въпросите, които ще бъдат обсъдени, е връчването на награди и възнаграждения за заслужили българи на 24 май.„Бързаме да се внесе в парламента решение, за да могат да се изплатят пари и големи, известни българи да получат своите възнаграждения. Първо обаче, трябва да се събере комисията“, каза Рашидов„Много често хората смятат, че като поеме човек да оглави една комисия или министерство всичко му е позволено. Това не е точно така. В тази комисия има над 20 човека, част от тях са добри журналисти. Има хора с опит, експерти, юристи. Основната работа на тази комисия е да се занимава със законодателната дейност. В областта на културата и медиите има много неща за правене. Ще се приемат закони, ще има поправки. В културата предстои да се завърши стратегията за дългосрочно развитие. Надявам се, че скоро ще свърши. Разбира се, ще търсим да се задейства законът за хазарта, поправки в закона за авторските права, за културното наследство, за меценатството. Където можем да бъдем полезни и да подкрепяме сферите, ще подкрепяме“, коментира още председателят на комисията по култура и медии.Той изрази удовлетворението си от успеха в Евровизия: „Всеки нормален човек е щастлив от едно такова събитие и един такъв успех. За два мандата установих, че българина е индивидуалист, но много талантлив. Абсолютна закономерност е да се раждат талантливи деца. Явно генетично сме устроени добре. Като малък и изстрадал народ, силни комплекси сме придобили, а те са силен двигател за изява.“", "date": "2017.05.15", "title": " Рашидов: Докато бюджетът за култура не стане 1% от БВП, ще има трудности"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%83%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d1%80%d0%be%d0%b5%d0%ba/", "text": "„Самочувствието да бъдеш европеец предполага да очакваш и да искаш повече. Разбира се, и да даваш повече. Това е най-устойчивият и най-трайният позитив от членството (в ЕС). Защото и публичните институции, и политиците дават най-доброто от себе си, когато някой умее да го поиска.“Тези крилати слова принадлежат на изконния вече ковчежник на еврофондове във всяко правителство на Бойко Борисов, вицепремиера Томислав Дончев. При подобно верую, прилежно вписано в оформлението на персоналната му интернет страница, на човек да му се прииска. Какво ли не. Най-вече онези дребни неща, които създават условия за нормален живот в смислена държава. Но кой знае, по волята на гласоподавателите на третия опит експериментът ГЕРБ може и да произведе реално осезаеми резултати, което несъмнено ще зависи в немалка степен от придобитите вече опит и умения на г-н Дончев и колегите му от кабинета. Вицепремиерът по еврофондовете досега успешно се позиционира в отбора на “Знаещите” в политическата върхушка на ГЕРБ и е безспорно сред разпознаваемите лица на “управлението Борисов”. За това свидетелства най-малко фактът, че на последните парламентарни избори беше локомотив на две избирателни листи на партията си – в София и в родния Габрово. Да, политически трик е (”първо хора за местата и после места за хората”), но все пак си е и признание за натрупан актив пред партията и избирателите й след десетилетие присъствие в публичния живот.За политиците се съди по делата и резултатите им. Ще видим, както се казва. Иначе визитката на вицепремиера е позната на повечето все още заинтересовани от битието и бъднините на държавата ни български граждани, без значение от политическия им уклон или географското им местоположение. Томислав Дончев идва на белия свят на 6 май 1973 г. в града на хумора, сатирата и мостовете Габрово. Зодия Лъв е – било важно напоследък да се знаят тези неща за политиците. Горд дипломант на местната математическа гимназия. В зората на демокрацията бъдещият вицепремиер напуска българския Манчестър (както са наричали града през Възраждането), за да се отдаде на хуманитарните науки, и през 1997 г. вече е магистър по философия от Великотърновския университет. Има и второ висше – журналистика. Не е ясно ходил ли е в казарма, както и защо никой досега не е запълнил трайно тази пробойна в общественото познание.След университета Томислав Дончев даскалува две години етика и философия в хуманитарната гимназия “Св. св. Кирил и Методий” в старопрестолния град. Прецапва за кратко през радио “Габрово” и с началото на века вече се е ориентирал към “бизнеса с фондациите” и “Отворено общество”, на което е секретар на местния клуб на приятелите. До 2004 г. е изпълнителен директор на сдружението с нестопанска цел “Високотехнологичен бизнес инкубатор” в родния си град, където добива първоначалната си закалка в боравене с проекти с чуждо финансиране. Успоредно преминава през една допълнителна преквалификация в областта на развитието на малките и средните предприятия в Израел и с достатъчно “опит в проектите” под пояса е назначен за програмен директор на “Отворено общество” в София. Следващите три години (2004-2007) Томислав Дончев са занимава ексклузивно с конкурсите по европейските предприсъединителни програми в областта на социалната сфера и регионалното развитие.Политическата му звезда изгрява на местните избори през 2007 г., когато “управителят на проекти” е избран за кмет на Габрово от листата на ГЕРБ. С поемането на поста Дончев се впуска в “мащабно кандидатстване” и за първите си 12 месеца управление успява да осигури за града си допълнителни 14 млн. лева към общинския бюджет. Тези му умения привличат генералския поглед и година след идването на власт на първото правителство “Борисов” през 2010 г. габровският градоначалник е назначен за министър без портфейл, отговарящ за европейското финансиране. С изборите през 2013 г. влиза като депутат в Народното събрание и е назначен за вицепремиер по фондовете в кабинета. И сега – отново. Специалист по всичко“За да си успешен кмет в България… трябва да разбираш от бюджет, от образование, от социални грижи, от отбранителна и мобилизационна подготовка, от асфалт, от бетон, от дърводобив, да си мениджър, да си политик, да може да убедиш някой министър, че си прав и че нуждата ти е безспорна. (…) Затова най-важното е друго – да можеш да учиш, да знаеш какво искаш и да го искаш много, за да може да изтърпиш всичко.” За негоПродукт на партиятаТомислав е продукт на партията. Доказан професионалист и с безупречна репутация. Познава в детайли функционирането на европейските институции и управлението на евросредства. Земен и достъпенТомислав Дончев е човек на действието и на вярната експертиза. Лидер, който може да мотивира екипа. Иначе е голям пич. Изключително земен и достъпен. Не обича дългите срещиТой (Томислав Дончев) е прозорлив и далновиден. Не обича дългите срещи. Кратко и ясно задава какво трябва да се направи. Човек на резултата. Дързък, не се оплаква. Философ по рождениеТой (Томислав Дончев) повече се учеше в кабинета по физика. Там беше… Амбициозен, философ по рождение. Той просто към всеки един въпрос, който се постави, може да бъде географски, физически, химически, какъвто и да е друг, все тръгва с философския подход, с едно широко обяснение, с многословие и т.н., въобще организиран, амбициозен и спортист.", "date": "2017.05.15", "title": " Томислав Дончев – Управителят на проекти"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%bd%d0%b0%d1%81%d0%b8%d0%bb%d0%b8%d0%b5%d1%82%d0%be-%d0%bf/", "text": "Протест срещу насилието в столичното 38-о училище „Васил Априлов“, където след великденските празници седмокласник удари главата на петокласник в радиатор.Родителите се събраха рано сутринта в двора, за да изразят недоволството си от действията на ръководството на училището, което по думите им се опитва да потули случая. Протестиращите твърдят, че това не е първото провинение на групичката от седмокласници. Пострадалото дете вече е по-добре, а днес е първият му ден на училище след инцидента.„Надявам се да няма някакъв психологически проблем, надявам се да не се страхува. Поне за сега не го показва“, каза Стефка Йорданова – майка на пострадалото дете.„Вече няколко дни протестираме пред училището и се опитваме да дадем гласност на случая във връзка с това, че считаме, че ръководството изобщо не спази законовите предписания и не предприе нужните мерки и като превенция след някаква такава случка. Всъщност директора изобщо отказва да се срещне с нас. Много от действията, които е трябвало да бъдат предприети на момента са предпривти след като ние започнахме да негодуваме“, коментира Петя Христова, родител.„Нашият протест е затова, за да имаме гаранция, че такова бездействие и такава некомпетентност няма да се повтарят, че нашите деца няма да бъдат излагани на риск, заради некомпетентността на някои ръководители“, възмути се Стоил Яков, чието дете също учи в училището.", "date": "2017.05.15", "title": " Родители на протест срещу насилието пред 38-мо училище в София"}
{"url": "https://trud.bg/%d0%ba%d0%b8%d0%b1%d0%b5%d1%80%d0%b8%d0%b7%d0%bd%d1%83%d0%b4%d0%b2%d0%b0%d1%87%d1%8a%d1%82-wannacry-%d1%83%d0%b4%d0%b0%d1%80%d0%b8%d0%bb-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%b8/", "text": "Българска институция е станала жертва на международната хакерска атака, съобщи . За случая вече са уведомени службите, работещи срещу престъпленията в интернет в МВР.", "date": "2017.05.15", "title": " Международната кибератака е ударила българска институция\t\t\t"}
{"url": "https://trud.bg/%d0%b0%d0%b3%d1%80%d0%b5%d1%81%d0%b8%d0%b2%d0%b5%d0%bd-%d1%88%d0%be%d1%84%d1%8c%d0%be%d1%80-%d0%bf%d1%80%d0%b5%d0%b1%d0%b8-%d0%bf%d0%b5%d1%88%d0%b5%d1%85%d0%be%d0%b4%d0%b5%d1%86-%d0%b2-%d1%86%d0%b5/", "text": "Пешеходец беше нападнат от ядосан шофьор. Случката се разигра на пешеходна пътека в центъра на Самоков, предаде . Въпреки, че инцидентът е станал пред очите на свидетели, показания от тях няма. Според пострадалия Станимир Иванов полицията не взима адекватни мерки, а служителите на реда прекрасно познавали агресивния шофьор.В 9 сутринта миналия петък центърът на Самоков е оживен, а движението – както обикновено натоварено. Станимир Иванов пресича на пешеходна пътека пред магазин за бои. Изчаква колоната от автомобили.„За моя изненада един от шофьорите спря колата, спря колоната и ми направи жест да мина. И то много учтив жест. И в същия момент профучава един, който едва не ме отнася. Аз в лицето си усетих вятър. Аз изкрещях от изненада, от уплах”, сподели Станимир.Шофьорът спира, но не за да види дали човекът на пешеходната пътека е добре. „ Казах, че не псувам, просто съм изкрещял. Почна да ме ударя в главата, в гърба. След една доволна сесия юмручни удари ми взе телефона и го счупи. Повали ме на земята и взе да ме рита с най-зверската агресия, на която някога съм бил свидетел или съм изживявал”, разказва за случилото се потърпевшият.Пешеходец беше нападнат от ядосан шофьор. Случката се разигра на пешеходна пътека в центъра на Самоков. Въпреки, че инцидентът е станал пред очите на свидетели, показания от тях няма. Според пострадалия Станимир Иванов полицията не взима адекватни мерки, а служителите на реда прекрасно познавали агресивния шофьор.В 9 сутринта миналия петък центърът на Самоков е оживен, а движението – както обикновено натоварено. Станимир Иванов пресича на пешеходна пътека  пред магазин за бои. Изчаква колоната от автомобили.„За моя изненада един от шофьорите спря колата, спря колоната и ми направи жест да мина. И то много учтив жест. И в същия момент профучава един, който едва не ме отнася. Аз в лицето си усетих вятър. Аз изкрещях от изненада, от уплах”, сподели Станимир.Шофьорът спира, но не за да види дали човекът на пешеходната пътека е добре. „ Казах, че не псувам, просто съм изкрещял. Почна да ме ударя в главата, в гърба. След една доволна сесия юмручни удари ми взе телефона и го счупи. Повали ме на земята и взе да ме рита с най-зверската агресия, на която някога съм бил свидетел или съм изживявал”, разказва за случилото се потърпевшия.Оказва се, че агресията на пешеходни пътеки в Самоков не е изолиран случай. „ Действително има изнервени шофьори, нагли шофьори. Трудно се пресича. И е задължително да се направят легнали полицаи, да му се каже на нашия кмет. Има изнервени, действително, които са готови да налетят на бой”, коментира Пенчо Мишев.Пешеходните пътеки на главната улица в Самоков не са обозначени по никакъв начин. Нито се виждат, нито има знак.Миналата година МВР обяви война на агресията на пътя след серия побои между шофьори. ", "date": "2017.05.15", "title": " Агресивен шофьор преби пешеходец в центъра на Самоков"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%be%d1%82%d0%be-%d1%81%d1%83-%d1%86%d0%b2%d0%b5%d1%82%d0%b0%d0%bd-%d1%80%d0%b0%d0%b4%d0%be%d1%81%d0%bb%d0%b0%d0%b2%d0%be%d0%b2-%d1%81%d0%b5/", "text": "СУ „Цветан Радославов“ в Свищов се включи в младежка кампания за толерантно общуване онлайн – „Движение за език без омраза“. Доброволци от Италия, Германия, Испания и Португалия проведоха в училището презентации с ученици от 9, 10 и 11 клас.„Движение за език без омраза“ е широко обхватна европейска кампания, разработена от младежи в Съвета на Европа, с цел повишаване на осведомеността за езика на омразата онлайн и борбата с него. В България, от 2013 година насам, поредица от инициативи и дейности осъществява екипът на сдружение „Възможности без граници“.", "date": "2017.05.15", "title": " Свищовското СУ „Цветан Радославов“ се включи в европейска кампания „Движение за език без омраза“"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%b2-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0/", "text": "Мъж загина при пътнотранспортно произшествие на автомагистрала „Тракия“. Сигналът за инцидента е подаден в полицията малко след 6.00 часа тази сутрин, катастрофата е станала на 227 км от автомагистралата в посока Бургас.Товарен микробус с десен волан се е ударил в мантинелата, загинал е мъжът, който се е возил до шофьора, съобщи .„По първоначални данни, най-вероятно водачът е предприел маневра за влизане в паркинг на магистралата, но заради висока скорост не е успял да я извърши безопасно“, информира Илия Златев, директор на Областното пътно управление.„Пътна полиция“ контролира движението до приключване на следствените действия. Движението се отбива през паркинга, но няма спиране или отклоняване“, увери Златев пред националното радио.Микробусът е ведомствен, самоличността на загиналия ще се установи по време на разследването.", "date": "2017.05.15", "title": " Мъж загина в катастрофа на магистрала „Тракия“"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b5%d0%bd%d0%b8-%d1%81%d0%b0-%d1%82%d1%80%d0%b8%d0%bc%d0%b0-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8%d1%81%d1%82%d1%80/", "text": "Премиерът Бойко Борисов подписа заповеди за назначаването на трима заместник-министри, които ще попълнят екипите на министерствата на здравеопазването, на регионалното развитие и благоустройството и на енергетиката. Предложенията за назначаване са на съответните министри, съобщиха от правителствената информационна служба.Светлана Йорданова – магистър по счетоводство и инженер-химик, ще бъде третият заместник-министър на здравеопазването. От 2015 г. тя е секретар на Националния съвет по наркотични вещества към ведомството.За заместник-министър на регионалното развитие и благоустройството е назначен Павел Тенев. От 2003 г. работи като ръководител на проекти в различни фирми в сферата на строителството. Завършил е Университета по архитектура, строителство и геодезия.В Министерството на енергетиката за заместник-министър е назначен Красимир Първанов, бивш изпълнителен директор на НЕК.", "date": "2017.05.15", "title": " Назначени са още трима заместник-министри"}
{"url": "https://trud.bg/%d1%82%d1%80%d0%b8-%d0%bd%d0%b0-%d0%bd%d1%83%d0%bb%d0%b0-%d0%b7%d0%b0-%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb/", "text": "Християндемократическият съюз (ХДС) спечели парламентарните избори в ключовата федерална провинция Северен Рейн-Вестфалия, проведени в неделя. Така новият премиер в Дюселдорф ще е човекът на Ангела Меркел Армин Лашет.Това е трета изборна победа за ХДС през тази година. На 7 май партията на Меркел спечели вота във федерална провинция Шлезвиг-Холщайн, а на 26 март и в Заарланд.В Северен Рейн-Вестфалия ХДС печели 33 на сто подкрепа, с 6,7 на сто повече от предишния вот. Германската социалдемократическа партия (ГСДП) – 31,2 на сто или срив със 7,9 на сто. Трета политическа сила са либералите от Свободната демократическа партия – 12,6%, следва ги евроскептичната партия Алтернатива за Германия – 7,6 %. Бюлетина за Съюз90/Зелени пуснаха едва 6 на сто от отправилите се към урните.Така тези 5 политически сили влизат в парламента в столицата Дюселдорф. Във вота участваха 31 партии при 65,2 на сто избирателна активност.Резултатът е най-лошият за ГСДП на парламентарни избори в Северен Рейн-Вестфалия, където само с едно изключение тази партия беше на власт от 1965 г.Неслучайно в Германия наричат парламентарния вот в тази федерална провинция “малките избори за Бундестаг” (национален парламент – б. р.). Резултатът е индикатор какъв ще е изходът при националните парламентарни избори. В най-многолюдната федерална провинция с население от 18 милиона души имащите право на глас са 13,1 милиона, което е над една пета от всички избиратели във ФРГ.Ханелоре Крафт (55 г.), която управлява от 2010 г. начело на червено-зелена коалиция в Дюселдорф, оповести, че признава поражението, поема отговорността и се оттегля като председателка на ГСДП в Северен Рейн-Вестфалия, както и като заместник-председателка на партията на федерално ниво.Изборният резултат е поражение и за кандидата за канцлер на социалдемократите Мартин Шулц. Самият той е от тази федерална провинция – роден е в Хелрат, а от 1987 до 1998 г. е бил кмет на Вюрзелен. Той активно участва в предизборната битка, така загубата е и за него. Ако тенденцията се запази, Шулц няма да осъществи мечтата си да влезе в канцлерството след федералните общи избори, насрочени за 24 септември т. г. Третата поредна изборна победа на ХДС тази година е попътен вятър за Ангела Меркел за четвърти пореден път да оглави кабинет в Берлин.", "date": "2017.05.15", "title": " Три на нула за Ангела Меркел\t\t\t"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%b5%d0%bd-%d1%81%d0%b0%d0%bc%d0%be%d0%bb%d0%b5%d1%82-%d0%b2%d0%be%d0%b7%d0%b5%d1%89-%d0%bf%d0%b0%d1%86%d0%b8%d0%b5%d0%bd%d1%82/", "text": "Японски военен самолет е изчезнал от радарите, предаде , позовавайки се на агенция ДПА. Според японското министерство на отбраната, на борда на разузнавателната машина имало четирима души.Контактът е прекъснат малко след излитането на самолета от северния о. Хокайдо. На борда на машината се намирал пациент в тежко състояние, който трябвало да бъде транспортиран в болница, съобщават японски медии. За момента не се съобщава повече информация. ", "date": "2017.05.15", "title": " Японски военен самолет, возещ пациент в тежко състояние, е изчезнал от радарите"}
{"url": "https://trud.bg/%d1%85%d0%be%d1%80%d0%be%d1%82%d0%be-%d0%b8-%d1%85%d0%be%d1%80%d0%b0%d1%82%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b3%d0%be%d1%80%d0%bd%d0%be%d0%be%d1%80/", "text": "Исторически музей – Горна Оряховица ще се включи за пореден път в инициативата Европейска нощ на музеите на 20 май. Заедно с още стотици културни институти от целия континент горнооряховският музей ще работи с променено работно време – до 01.00 часа след полунощ, като входът ще бъде безплатен. Партньори на музея в 13-то издание на проявата ще бъдат НЧ „Братя Грънчарови – 2002” и Художествена галерия „Недялко Каранешев“. Музейната програма за нощта е озаглавена „Хорото и Хората”.Идеята на организаторите е да представят историята и разновидностите на най-емблематичния български танц хоро и връзката му с народа. Танцът в кръг, от който произлиза, е наследство още от обредните земеделски танци на траките. Кръговостта на българското хоро не е само ритуална, но и свещена. За предците ни ограденото в кръг пространство е своето, защитеното, благодатното и чудотворното. Кръгло е животворното слънце, кръгъл е всеки обреден хляб, кръгла е софрата, на която сядат хòрата заедно всеки ден, в кръг е и хорото им, на което душите и телата пулсират в едно, събират и излъчват една единна и неописуема енергия.Своят поглед към танца ще покажат учениците от ОУ „Иван Вазов” в изложба от рисунки. Ще бъде презентиран и специално подготвеният от музейните специалисти научно-популярен филм „Хорото и Хората”. В Европейската нощ на музеите ще бъдат представени различните етнографски области на България. Всяка от тях със своите носии, ритъм и динамика на хорàта , повлияни от историята, бита и обичаите на хòрата от този край. Помощници в това своеобразно пътуване във времето и пространството ще бъдат танцьорите от НЧ „Братя Грънчарови – 2002” и оркестрите „Оникс” и „Хипократ”. С помощта на хореографи всеки желаещ ще може да опита да поиграе или просто „да се хване на хорото”. Организаторите са предвидили и поощрителни награди за най-активните участници и посетителите, облечени в народни носии и аксесоари.", "date": "2017.05.15", "title": " „ХОРОТО и ХОРАТА” представя горнооряховският музей в Европейската нощ на музеите"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b4%d0%b0-%d0%bf%d0%bb%d0%b0%d1%82/", "text": "4550 лв. обезщетение трябва да заплати община Велико Търново на семейството на малолетния Виктор К., който на 30 юли 2016 г. бил ухапан от бездомно куче в гр. Дебелец. Решението е на Районния съд в Старата столица.Преди близо година детето, прибирайки се към дома, било последвано от няколко агресивни безстопанствени кучета, като едно от тях го нападнало и го ухапало в областта на лявата подбедрица. Кучето било голямо, черно на цвят, без каишка на врата. Детето се уплашило и със силно кървяща рана се прибрало в дома си. Родителите веднага го откарали в Спешното  отделение във Велико Търново, където раната била обработена и поставена ваксина против тетанус. Наложило се да посети и Инфекциозно отделение, където била проведена ваксинация против бяс. В резултат на ухапването детето преживяло болки и страдания, развило страх от кучета, притеснявало се да ходи само на училище. Наложило се и провеждането на консултация със психолог.Ответникът по делото Община Велико Търново е оспорил предявения от родителите на пострадалото дете иск за 5 750 лв. с мотива, че не се установява безспорно, че ухапването е причинено от безстопанствено куче. Назначената съдебно-психиатрична експертиза обаче показала, че симптомите в поведението и състоянието на детето предполагат, че травматичните му преживявания не са отзвучали и към момента са все още актуални и активни. Затова магистратите осъждат община Велико Търново да заплати на семейството на пострадалия Виктор 4700 лв. неимуществени и 50 лв. имуществени вреди , както и сумата от 1167 лв., представляваща направени по делото разноски за държавна такса, възнаграждения за вещи лица и адвокатско възнаграждение.Решението може да бъде обжалвано пред Окръжния съд във Велико Търново.", "date": "2017.05.15", "title": " Осъдиха община Велико Търново да плати 4 550 лв. на ухапано от бездомно псе дете"}
{"url": "https://trud.bg/%d0%bd%d0%b0%d0%b4-1700-%d1%81%d0%b5%d0%b4%d0%bc%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d1%81%d0%b5-%d1%8f%d0%b2%d1%8f%d0%b2%d0%b0%d1%82-%d0%bd%d0%b0-%d0%bd%d0%b0%d1%86%d0%b8%d0%be/", "text": "1763 седмокласници от област Велико Търново се очаква да се явят на националното външно оценяване по български език и литература на 19 май и по математика на 22 май, съобщи началникът на Регионалното управление на образованието Розалия Личева.Изпитите ще се проведат в общо 154 зали в учебните заведения, в които учениците се обучават. 440 квестори ще следят за нормалното протичане на препитването, което ще започне от 10,00 часа. В оценяването ще участват и 14 деца със специални образователни потребности.Резултатите се измерват в точки, като максималните са 100. Те могат да се превръщат в текуща оценка за класиране в профилираните и професионалните училища, поясни Личева. 620 седмокласници са пожелали да решават тест за външно оценяване по английски език, 7 – по руски и 4 деца – по немски език. Изпитите ще се проведат на 29 май, а получените резултати се приравняват към европейската езикова рамка, допълни началникът на Регионалното управление на образованието.", "date": "2017.05.15", "title": " Над 1700 седмокласници се явяват на национално външно оценяване във Великотърновска област"}
{"url": "https://trud.bg/%d1%81%d1%82%d1%80%d0%b5%d0%bb%d1%8f%d1%85%d0%b0-%d1%81-%d0%b2%d1%8a%d0%b7%d0%b4%d1%83%d1%88%d0%bd%d0%b0-%d0%bf%d1%83%d1%88%d0%ba%d0%b0-%d0%bf%d0%be-%d0%b4%d0%b2%d0%b0-%d0%bd%d0%be%d0%b2%d0%b8-%d0%b0/", "text": "Два автобуса на градския транспорт в Пловдив са били обстрелвани с въздушна пушка тази сутрин. Сигналът е подаден в Пето районно управление на полицията в 8.00 часа сутринта, предаде .По първоначални данни и по двата автобуса има счупени странични стъкла. Не се съобщава за пострадали хора. В момента се извършва оглед на мястото на инцидента. ", "date": "2017.05.15", "title": " Стреляха с въздушна пушка по два нови автобуса в Пловдив"}
{"url": "https://trud.bg/gsm-%d0%bc%d0%b8-%d1%81%d1%82%d0%b0%d0%b2%d0%b0%d1%82-%d0%b5%d0%ba%d1%81%d0%ba%d1%83%d1%80%d0%b7%d0%be%d0%b2%d0%be%d0%b4%d0%b8-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f-%d0%bc/", "text": "централната експозиция на Регионалния исторически музей в Шумен вече функционира система за бърз достъп чрез така наречените QR Code Reader. На някои от най-забележителните експонати са поставени стикери с тях.Чрез сканиране със смарт устройства, те дават достъп до допълнителна информация, изображения на съответния предмет, както и мястото на неговото откриване. Има ги във всички експозиционни зали на музея и чрез съвременните технолигии, и тенденции осигуряват още една възможност за запознаване с богатото културно-историческо минало на региона, съобщават от културната институция. За да може обаче поситителят да ползва мобилния си телефон като „екскурзовод“ трябва да изтегли приложение, позволяващо прочитане на кода и отговарящо на мобилното устройство и операционната система.Подобен достъп до информация е осигурен и чрез новите сувенирни билети в двата много посещавани национални историко-археологически резервата „Плиска“ и „Мадара“. На тях има подробни указания за улеснение на запалените по българската история.", "date": "2017.05.15", "title": " GSM-и стават екскурзоводи в шуменския музей"}
{"url": "https://trud.bg/%d0%b2%d0%b0%d1%81%d0%b8%d0%bb-%d0%b2%d0%b5%d0%bb%d0%b5%d0%b2-%d0%b0%d0%b8%d0%ba%d0%b1-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%81-%d0%bf%d0%b5%d1%82%d0%b0%d1%82%d0%b0-%d0%bd/", "text": "България е с петата най-висока минимална работна заплата спрямо БВП в ЕС. Данните представи Васил Велев, председател на УС на Асоциацията на индустриалния капитал в България (АИКБ), по време на открита дискусия с управителния съвет на АИКБ за адекватната политика по доходите за устойчив икономически растеж и достоен труд.„В Румъния МРЗ е 217 евро, докато медианната стойност за това съотношение у нас е 241 евро“, обясни Велев.„Според данни на Международния валутен фонд България е сред най-потърпевшите от емиграцията от Изток на Запад. Броят на заетите в България намалява с 15 хиляди, а работната сила със 73 хиляди през 2016 г. Основната причина е емиграцията, но проблемите са много по-високи от скока на минималната работна заплата“, добави Велев.До 2020 г. се очаква БВП на глава от населението да намалее с до 4% в някои страни, като особено засегнати ще бъдат прибалтийските републики, следвани от България и Румъния, пише още в доклада на асоциацията.Според данните за последните 10 години средната работна заплата се е повишила 2,5 пъти, докато производителността на труда към 2013 г. в страната ни е била едва 15% от производителността в ЕС.", "date": "2017.05.15", "title": " Васил Велев, АИКБ: България е с петата най-висока минимална работна заплата спрямо БВП в ЕС"}
{"url": "https://trud.bg/%d1%81%d0%b2%d0%b8%d1%89%d0%be%d0%b2-%d1%81%d0%b5-%d0%bf%d1%80%d0%b5%d0%ba%d0%bb%d0%be%d0%bd%d0%b8-%d0%bf%d1%80%d0%b5%d0%b4-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d1%89%d0%b0%d1%81/", "text": "В организирания от община Свищов Възпоменателен ден за Алеко по повод 120 години от неговото убийство, академичната общност почете паметта на видния свищовлия, нарекъл себе си приживе „Щастливец”.Пред бюст-паметника на Алеко Константинов в градската градина, директорът на Историческия музей – Ивелина Иванова прочете слово, а присъстващите представители на различни институции, организации, учебни заведения и граждани отдадоха своята почит. „Животът му бе твърде кратък, но достатъчен, за да се издигне като един от великаните на българското художествено слово. Хармонична натура, непоклатимост на характера и убежденията, идеализъм, безкористие и всеотдайност – това е светлата и чиста личност на Щастливеца… Алеко умира и това, което остава след него като нещо неумиращо е неговия нравствен облик и дълбокото убеждение, че над всички идеали стои един единствен върховен идеал: Да не отстъпваме никога на себе си и на оная съвест, която носим у себе си” – подчерта в словото си Ивелина Иванова.Цветя пред паметника на Алеко поднесоха кметът Генчо Генчев, председателят на Общински съвет – Свищов д-р Кристиян Кирилов, зам.-ректорът на Стопанска академия доц. д-р Николай Нинов, представители на международна фондация „Алеко Константинов”, Историческия музей, училища, неправителствени организации, жители и гости на общината. Сред присъстващите на възпоминателния ритуал с поднасяне на венци и цветя пред паметника на Алеко бяха още студенти, преподаватели и служители на Академията.", "date": "2017.05.15", "title": " Свищов се преклони пред паметта на Щастливеца по повод 120 години от убийството му"}
{"url": "https://trud.bg/%d0%be%d1%82%d0%bd%d0%b5%d1%85%d0%b0-%d1%81%d0%ba%d1%8a%d0%bf%d0%b0-%d0%ba%d0%be%d0%bb%d0%b0-%d0%b7%d0%b0-5-%d0%ba%d1%83%d0%b1-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8-%d0%b4%d1%8a/", "text": "Административният съд в Шумен отне окончателно товарен автомобил от собственика му З.А. от село Долина, защото с него били превозвани 5 кубика немаркирана дървесина за 148 лв.Застрахователната стойност на Ситроен-а е 3 000 лв. Според магистратите, няма значение колко струва возилото, след като е послужило за извършване на престъпление, а в случая се касае за унищожаване на природни ресурси, чието възстановяване изисква продължителен период от време.На друга позиция е била предходната инстанция – Районния съд в град в Нови пазар, която отменила отнемането на колата, поискано от Регионалната дирекция по горите – Шумен. Сагата за собственика на колата започнала на 14 септември м.г., когато негов познат го помолил да му превози дърва метровки, като уж обяснил, че са от целевата помощ за отопление. Искал да ги предостави на сина си и да бъдат транспортирани до неговата къща. З.А. се съгласил на услугата безплатно.По време на превоза до село Войвода камионът бил спрян от горски инспектори и те установили, че по дървата няма контролна горска марка. Така ситроенът и дървата били оставени на отговорно пазене, а на превозвачът бил съставен акт и наказателно постановление за 150 лв. глоба и отнемане на колата. З.А. го обжалвал.Сега магистратите окончателно потвърждават наказателното постановление.", "date": "2017.05.15", "title": " Отнеха скъпа кола за 5 куб. незаконни дърва"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%b7%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d0%b8%d0%b7%d0%bc%d1%8a%d0%ba%d0%bd%d0%b0%d0%bb-24/", "text": "Три години затвор, отложени за срок от пет години е наказанието за телефонен измамник, успял само за месец да измъкне от жертвите си солидната сума от 24 180 лв. Решението е на Районен съд Велико Търново и подлежи на протест в двуседмичен срок.Х.В.К. действал на територията на Великотърновска област през октомври миналата година. Първата си жертва измамил, че е служител от магазин за бяла техника, на когото трябва да предаде парична сума като капаро на поръчани от неин братовчед радиатори и с това й причинил имотна вреда в размер на 6 000 лева. Вторият пострадал също броил пари за радиатори – 3 000 лв. Само за ден една и съща жертва паднала два пъти в капана на мошеника – Х.В.К. се представил по телефона за служител от полицията и поискал съдействие за залавянето на измамници, като за целта жената трябвало да хвърли от терасата си 2 000 лева. Малко по-късно жената хвърлила още 720 лв. След три дни, по същата схема „изгоряла” поредна жертва – този път с 5 000 лв. Схемата „капаро за техника” донесла на мошеника още 1 450 лв. от друг потърпевш, както и 5 010 лв. от измамена баба, повярвала, че капарира радиатори за внука си. 1 000 лв. дала друга възрастна жена, измамена по схемата „пари за операция на близък”.Така, само в продължение на по-малко от месец телефонният измамник присвоил над 24 000 лв., които Районният съд е постановил да възстанови на жертвите си заедно със законната лихва.", "date": "2017.05.15", "title": " Условна присъда за измамник, измъкнал 24 180 лв. за месец от жертвите си"}
{"url": "https://trud.bg/%d1%85%d1%80%d0%b0%d0%bd%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%b4%d0%b5%d0%b9%d1%81%d1%82%d0%b2%d0%b0%d1%82-%d0%ba%d0%b0%d1%82%d0%be-%d0%bd%d0%b0%d1%80%d0%ba%d0%be%d1%82%d0%b8%d0%ba/", "text": "Близо една пета от хората страдат от подобно заболяванеФаст фууд, торта и шоколад са сред най-опияняващите продукти и ястияНад 20% от хората по света, или 1/5 от населението на Земята са пристрастени към храненето и съответно към различни видове продукти или ястия. Това показват данни от проучването Yale Food Addiction Scale на американския Йейлски университет, като се посочва, че този процент е доста по-висок при тези, които страдат от затлъстяване.Хранителната зависимост е пристрастяване към храната по същия начин като към опиати, алкохол или други наркотични вещества. Засегнатите от подобен тип заболяване не са в състояние да контролират своето потребление към определени храни.На първо място в класацията за най-опияняващи продукти и ястия се нареждат преработените храни и фаст фууд. Тази статистика не е особено изненадваща за специалистите в областта на храненето, тъй като консумацията на такива “вкуснотии” обикновено се асоциира с удоволствие.Преработените храни най-често притежават високо съдържание на захар, мазнини или и двете.Изследваното на щатския университет показва, че има биохимични причини, поради които някои хора губят контрол върху потреблението на сладките (или солените) изкушения.Тортата и шоколадът по нищо не отстъпват на фаст фууда по отношение на опияняващите фактори, които притежават. Въпреки всичките си полезни свойства в борбата с депресията и лошото настроение тези два сладки специалитета са една от основните причини за развиване на хранителна зависимост.Пица, чипс, пържени картофи, пържени пилешки хапки, мъфини, бекон и пуканки са останалите вкуснотии, към които любителите на похапването са склонни да се пристрастят. Основните виновнициСъчетание между полезно и привързващоШоколадът е известен както със своя невероятно сладък вкус, така и с редицата си полезни свойства за организма на човек. Ендрофинът, който той отделя при консумация, ни кара да се чувстваме щастливи и да забравим за депресията. Заедно с ендрофина обаче ние приемаме и допамин, които ни кара да искаме да хапваме шоколад все повече и повече.Спасението през лятотоПроучвания показват, че прекалена консумация на сладки изделия като шоколад и сладолед променя вкусовите ни прищевки и спираме да харесваме естествени храни, каквито преди сме харесвали, като плодовете например. Освен това според проучване, свързано с нервната система на човек, сладоледът е огромен източник на допамин и консумацията му се свързва с удоволствие, което хората непрестанно искат да си доставят.Италианският тестен опиатНе само сладки изделия като шоколад и сладолед могат да ни накарат да развием хранителна зависимост. Пицата е един от основните причинители на този вид заболяване, тъй като в нея обикновено се съдържат огромен набор от различни съставки, които добре се съчетават и са лесни за консумация. Освен това тестото, от което се прави този специалитет, действа като хранителен наркотик.Всякакъв вид пържени картофиДали става дума за чипс или пържени картофи, комбинацията между мазнини и въглехидратите от зеленчука се оказва неустоима за почти всеки човек, който веднъж я е опитал. Огромното количество сол, хрупкавост и всякакъв вид добавени вкусове са основните причини тези вредни за талията ни храни да се окажат и особено пристрастяващи.  Любимият на американците беконБеконът е пържено парче мазно месо, което е сред възможно най-нездравословните храни, които можем да похапваме. Въпреки това комбинацията с яйца за закуска се оказва любимият начин за започване на деня за милиони души по целия свят, особено за американците. За съжаление химикалите, които се отделят при направата на бекона, карат мозъка ни да изпитва постоянна нужда от консумацията му. Газираната вода стимулира апетитаГазираната минерална вода не е безопасна за нашата талия и ни кара да дебелеем, тъй като съдържащият се в мехурчетата й въглероден двуокис изостря апетита ни.Мнозина считаха досега, че купа салата, консумирана с чаша газирана вода, е върхът на здравословната диета и ще се почувстваме сити, без да сме поели много калории. Но се оказва, че газираните мехурчета са коварни за килограмите ни, тъй като те стимулират хормона на глада.", "date": "2017.05.15", "title": " Храните, които действат като наркотик"}
{"url": "https://trud.bg/%d0%b1%d0%be%d0%b9-%d1%81-%d0%b2%d0%b5%d1%80%d0%b8%d0%b3%d0%b8-%d0%b8-%d0%bd%d0%be%d0%b6%d0%be%d0%b2%d0%b5-%d0%be%d0%ba%d1%8a%d1%80%d0%b2%d0%b0%d0%b2%d0%b8-%d0%bc%d0%be%d0%bd%d1%82%d0%b0%d0%bd%d1%81/", "text": "Среднощна битка с вериги и ножове се е разразила в монтанското село Стубел. Безработен мъж,  бит с железа от свои съселяни, се е защитил с нож и е ранил двама от нападателите. При схватката няма тежко пострадали, съобщиха от Областната дирекция на МВР.Екшънът пламнал в неделя към един часа след полунощ в Стубел на 13 километра от Монтана.  Четирима мъже нахлули  в дома на 52-годишния Симеон Р., който живеел с болната си майка, и се нахвърлили върху тях. Един от апашите запушил устата на възрастната жена, а другите започнали да налагат с вериги и парче кабел сина й. Симеон обаче успял да грабне нож и наранил двама от биячите – Методи Р./25 г./ и Тодор Н./31 г./.След яростния отпор на стопанина бабаитите избягали. Двамата ранени потърсили помощ в отделението по спешна медицина в монтанската болница. Раните им са леки и няма опасност за живота им, казаха лекарите. Другите двама от нападателите се издирват.По случая е образувано досъдебно производство. Според местни жители боят избухнал заради изчезнал телефон, за което нападателите обвинили Симеон. Безработният от години мъж живее в мизерия със старата си и почти неподвижна майка, а домът им е от две години без ток заради неплатени сметки. „Това не е първото нападение на тези бабаити. От известно време те вилнеят безнаказано в селото и ако не бъдат озаптени, може да се стигне и до по-тежки случаи!”, заявиха местни хора.", "date": "2017.05.15", "title": " Бой с вериги и ножове окървави монтанско село"}
{"url": "https://trud.bg/%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba%d1%8a%d1%82-%d0%bd%d0%b0-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%be%d0%b3%d0%bb%d0%b0%d0%b2%d1%8f%d0%b2%d0%b0/", "text": "Правителството назначи Митко Симеонов за изпълнителен директор на Агенцията за приватизация и следприватизационен контрол, съобщиха от правителствената пресслужба.Симеонов, който заемаше длъжността на заместник-изпълнителен директор на агенцията, поема поста, след като досегашният ръководител на ведомството Емил Караниколов стана министър на икономиката.Като нов заместник-изпълнителен директор в Изпълнителния съвет е назначен Петър Петров. Той е магистър по право от СУ „Св. Климент Охридски“. От 2010 г. до 2013 г. е бил член на Надзорния съвет на Агенция за приватизация и следприватизационен контрол. Избиран е за народен представител в 42-ото Народно събрание от „Атака“.", "date": "2017.05.15", "title": " Заместник на Караниколов оглавява Агенцията за приватизация\t\t\t"}
{"url": "https://trud.bg/%d0%ba%d0%be%d1%8f-%d0%b5-%d0%b4%d1%83%d0%bc%d0%b8%d1%87%d0%ba%d0%b0%d1%82%d0%b0-%d1%81-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%b1%d1%83%d0%ba%d0%b2%d0%b8-%d0%be-%d0%b2/", "text": "Мъж обяснява на съпругата си: – Виж какво, ти разбира се можеш да се изкарваш по-млада, отколкото си… Прави го колкото искаш, но все пак помни, че разликата между теб и дъщеря ти трябва да бъде не по-малка от девет месеца…. ? Един мъж отива да се изповядва на попа след неделната проповед и му казва: – Дядо попе, онзи ден се прибирах с влака и ми се наложи цяла нощ да стоя с една чужда жена в една празна стая – транзитна?! Попът: – Е, какво правихте?! – А, нищо не правихме! Попе, голям грях ли съм сторил? Попът му отвръща: – А, не е много голям, ама за всеки случай изпий една кофа студена вода! Мъжът: – Ама, защо бе, попе, да пия кофа вода!? – Ами, защото толкова е дажбата за едно говедо!!!***Клиент: Ягодите нали не са ГМО? Продавачката: Нямам идея. Ягодите: Не сме!***Късно през нощта преди изпит. Телефонът на преподавател звъни: Преподавател: Ало? Студент: Спиш ли гад, мръсна? Преподавател: Да. Студент: Ние тука учим. … На изпита: Предавателят: Кой учи цяла нощ, да си вдигне ръката! Няколко студенти вдигат ръка. Преподавателят: Напуснете, имате двойки. Другите имате шестици. Късно вечерта пак звъни телефонът на преподавателя: Преподавател: Ало? Студент: Спиш ли? Преподавател: Да! Студент: Ние тук поливаме шестиците!***Не е срамно, когато някой модерен мъж заплаче… Cрамното е… ако му се развали гримът…***Мъж се прибира. Звъни на вратата, но не му отварят. Изнервен от разни подозрения, се засилил и разбил вратата. От спалнята излиза жена му по халат и: – Какво направи бе, идиот? ! Разби вратата! Добре, че случайно има тук един дърводелец…***Глас от високоговорителя в самолет: – Уважаеми пътници. Щастливи сме да ви приветстваме с добре дошли на новия петзвезден авиолайнер. На първия етаж вие можете да посетите бар и дискотека, на втория етаж можете да отдъхнете приятно в ресторанта, на третия да поиграете тенис, на четвъртия да поплувате в един от четирите басейна, а на петия да изпробвате уменията си на боулинг. А сега, уважаеми пътници, моля затегнете коланите, нашият пилот ще се опита да вдигне цялата тая простотия във въздуха…***Майка праща детето си на училище с такси. – Господине, моля ви, детето е много бъбриво, каквото и да говори, не му обръщайте внимание! Таксито тръгва, а детето започва…: – Ако мама беше динозавър и тати щеше да е динозавър, а аз щях да съм малко динозавърче! Ако мама беше куче и тати щеше да е куче, а аз щях да съм малко кученце! Ако мама беше слон… и така нататък. По едно време на шофьора му писнало: – А ако майка ти беше лесбийка, а бащата ти гей, ти кво щеше да си ? – Таксиметрово шофьорче …***В училище: – Деца, кой ще каже думичката с най-много букви “о” в нея? Петьо: – Око. – Добре, Петьо. Някой друг? Марийка: – Организационно. – Чудесно, Марийке! Друг? Иванчо: – Гооооооооооооооооооооол!***Жената към мъжа си: – Вчера пак те видях да излизаш от кръчмата! – Ами какво да правя – не мога да живея там!***– Та, прибирам се един ден по-рано от командировка… – Достатъчно, можеш да спреш! – Защо? – Знам как продължава тази история – открил си го в гардероба… – Не… зарових го в задния двор…***Разговарят две секретарки: – Директорът ми повиши заплатата, защото кръстих сина си на него. – А моят за това, че не кръстих сина ни с неговата фамилия.***Изтъкнат диригент бил изправен пред тежка дилема – дали да се ожени за едно много красиво, но ограничено момиче, или за едно грозно същество, което имало божествен глас. Най-накрая спечелило изкуството и той се оженил за сопраното. А когато на сутринта се събудил и видял в леглото съпругата си, започнал да я моли: – Пей, скъпа! За Бога, моля те, пей!***На малкия Иванчо му дошъл съседът Петърчо на гости. Започнали да си играят двете деца. По едно време Петърчо извадил изпод леглото един кантар и тръгнал да се качва на него. Като го видял, Иванчо казал: – Не! Не се качвай на това! – Защо? – Не мога да ти кажа защо, но всеки път, когато майка ми се качи, тя поглежда надолу и се разплаква.***Разговор между съпрузи: – Изобщо не искам да кажа, че майка ти готви лошо – говори мъж на жена си. – Но мисля, че започвам да разбирам защо се молите преди ядене…", "date": "2017.05.15", "title": " Коя е думичката с най-много букви “о” в нея?"}
{"url": "https://trud.bg/%d0%b8%d1%81%d0%bf%d0%b0%d0%bd%d0%b8%d1%8f-%d0%b7%d0%b0%d1%81%d0%b8%d0%bb%d0%b2%d0%b0-%d0%bd%d0%b0%d1%82%d0%b8%d1%81%d0%ba%d0%b0-%d1%81%d0%b8-%d0%b2%d1%8a%d1%80%d1%85%d1%83-%d0%b2%d0%bb%d0%b0%d1%81/", "text": "Испания засилва натиска си върху властите във Венецуела, където от началото на април не спират масовите протести, но въвеждането на санкции е малко вероятно, защото от тях ще страдат гражданите, заяви испанският външен министър Алфонсо Дастис, предаде„Засилваме натиска върху Венецуела, но що се отнася до санкции – те ще засегнат народа на Венецуела, който и сега страда”, каза Дастис при пристигането си за срещата на първите дипломати от ЕС в Брюксел.Министър Дастис изрази надежда , че „и двете страни ще намерят възможно най-бързо споразумение и изход”.Протестите във Венецуела започнаха на 4 април след решение на Върховния съд да ограничи рязко властта на доминирания от опозицията парламент. След това решението беше отменено, но привържениците на опозицията излязоха на улицата с искане за оставка на върховните съдии и предсрочни избори.Сега опозицията протестира и срещу свикването на Учредително събрание, което смята за опит за промяна на конституцията.От началото на протестите общият брой на загиналите е над 39 души.", "date": "2017.05.15", "title": " Испания засилва натиска си върху властите във Венецуела"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%bd%d0%b0-%d1%82%d0%be%d0%b7%d0%b8-%d0%b5%d1%82%d0%b0%d0%bf-%d0%b1%d1%8a%d0%bb%d0%b3%d0%b0%d1%80%d0%b8/", "text": "На този етап България няма как участва в процедура по откупуване на акциите на ЧЕЗ. Това заяви пред журналисти енергийният министър Теменужка Петкова, предаде .От няколко месеца се говори, че чешката енергийна компания иска да напусне нашия пазар.Когато говорим за продажбата на ЧЕЗ трябва да са ясни няколко основни неща. ЧЕЗ е частно дружество“, каза Петкова.По думите й това, че чешката държава е решила да продаде своя дял на ЧЕЗ в България е решение на собственика. Петкова обърна внимание, че процедурата е по реда на чешкото законодателство и страната ни не би могла да въздейства.Министърът отбеляза, че евентуално одържавяване на ЧЕЗ би изисквало голям ресурс, а вече е близо моментът, в който енергийният пазар ще бъде либерализиран и трите ЕРП (ЧЕЗ, „Енерго-Про” и ЕВН) няма да са монополисти.Петкова поясни, че след либерализацията дружествата ще получават такса пренос и такса достъп, но всичко останало по отношение на търговията с електрическата енергия ще бъде на пазарен принцип.", "date": "2017.05.15", "title": " Министър Петкова: На този етап България няма как да откупи акциите на ЧЕЗ"}
{"url": "https://trud.bg/%d0%bf%d0%b0%d1%86%d0%b8%d0%b5%d0%bd%d1%82-%d0%bf%d1%80%d0%b5%d0%b1%d0%b8-%d1%81%d0%bf%d0%b5%d1%88%d0%b5%d0%bd-%d0%bc%d0%b5%d0%b4%d0%b8%d0%ba-%d0%b4%d0%be%d0%ba%d0%b0%d1%82%d0%be-%d0%bc%d1%83-%d0%be/", "text": "35-годишен мъж от Свищов е нападнал медицински екип. Сигнал за случая е получен в събота в 17,15 ч. в полицията в Свищов.Минути по-рано екип на Центъра за спешна помощ се отзовал на сигнал за мъж в безпомощно състояние в района на противопожарната служба в крайдунавския град.  При опит да извършат преглед на нуждаещия се, същият ударил два пъти с юмрук фелдшера.От проведените действия по разследването е изяснено, че извършител на деянието е В. Г., известен на полицията и осъждан. След намесата на униформените той е задържан за срок до 24 часа по Закона за МВР. По случая е образувано бързо производство за престъпление по чл.131, ал.2 от Наказателния кодекс за нанасяне на телесна повреда.", "date": "2017.05.15", "title": " Пациент преби спешен медик, докато му оказва помощ"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2%d0%b8%d1%82%d0%b5-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%be%d1%82-%d0%b3-7-%d0%be%d0%b1%d0%bc%d0%b8%d1%81%d0%bb%d1%8f%d1%82-%d0%b7%d0%b0/", "text": "Финансовите министри на страните от Г-7 са обсъдили създаването на застрахователни продукти срещу кибератаките. Това съобщи пред  главният изпълнителен директор на Световната банка Кристалина Георгиева, която участва на срещата на върха в Бари, състояла се в момент, когато светът беше ударен от най-голямата кибератака досега.Обсъден е въпросът за мерките срещу щетите за милиарди долари, посочи Георгиева. „По кибер риска, какво застраховане е възможно, то е „в пелени“, как може да се ускори растежът на една индустрия, която се занимава с риск, който на времето въобще го е нямало“, каза тя.Заради отиването на Кристалина Георгиева в Световната банка България в момента няма еврокомисар. Георгиева коментира номинацията на Мария Габриел, като „отличен избор“: „Познавам я. Ние работихме заедно тези седем години, когато бях в Брюксел, и ресорът, който тя ще поеме, е ресор с огромно бъдеще“.Кристалина Георгиева говори за българска медия за първи път, откакто пое поста на главен изпълнителен директор на Световната банка.", "date": "2017.05.15", "title": " Финансовите министри от Г-7 обмислят застраховки срещу кибератаките"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-19-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d0%be%d1%82-%d0%b5%d0%bb%d0%b5%d0%bd%d0%b0-%d0%bf%d0%be%d1%81%d1%82%d1%80%d0%b0/", "text": "19-годишно момче, пострадало при пътен инцидент в Елена, е починало, съобщават от пресцентъра на Областната дирекция на МВР в Старата столица. Произшествието е станало на 4 май тази година. По първоначална информация лек автомобил „Рено Лагуна“, управляван от 18-годишния Л. З. от Елена, движейки се с несъобразена скорост, излязъл от пътното платно и се блъснал в крайпътна ограда.В резултат на удара пострадали две момчета на 18 и 19 години от същия град. 19-годишният К. Д. е бил настанен за лечение във великотърновската болница „Д-р Стефан Черкезов“ с тежка черепно мозъчна травма и с опасност за живота. Въпреки грижите на лекарите, вчера той е починал.", "date": "2017.05.15", "title": " Почина 19-годишно момче от Елена, пострадало при катастрофа"}
{"url": "https://trud.bg/%d0%be%d1%82-%d0%b4%d0%bd%d0%b5%d1%81-%d0%b7%d0%b0%d0%bf%d0%be%d1%87%d0%b2%d0%b0%d1%82-%d1%81%d1%82%d0%b0%d1%87%d0%bd%d0%b8%d1%82%d0%b5-%d0%b4%d0%b5%d0%b9%d1%81%d1%82%d0%b2%d0%b8%d1%8f-%d0%b2-%d0%b3/", "text": "Пълен транспортен хаос настъпи по улиците на Солун. В безсрочна стачка от днес са шофьорите на градските автобуси, а градът няма друга алтернатива, предаде . Стачници охраняват гаражите на автобусите, за да не допуснат някои шофьори да обслужват пътници. Почти невъзможно е да се стигне до центъра на Солун. Няма маршрут без задръстване.Работещите в градския транспорт информират, че не са получавали заплати повече от два месеца. Министърът на транспорта предупреди, че ще преговаря със синдикатите само при нормален трафик на градския транспорт. Във връзка с обявената за сряда обща национална стачка моряците и железничарите започват протести от тази вечер. Две денонощия ще са блокирани всички гръцки пристанища, като на котва остават както товарните кораби, така и фериботите. Постепенно започват да спират и влаковете. Масовите протести са срещу новото споразумение с кредиторите, което включва още икономически мерки и ще бъде гласувано в парламента тази седмица.", "date": "2017.05.15", "title": " От днес започват стачните действия в Гърция"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-%d0%b2%d0%b0%d0%bd%d0%b4%d0%b0%d0%bb-%d0%bf%d0%be%d1%82%d1%80%d0%be%d1%88%d0%b8%d0%bb-%d1%81%d1%82%d1%8a%d0%ba%d0%bb%d0%b0%d1%82%d0%b0-%d0%bd%d0%b0/", "text": "Полицията във Велико Търново издирва вандал, потрошил прозорците на къща и стъклата на две коли в търновското село Миндя.Сигнал за инцидента е подаден вчера в полицията. При извършения оглед на местопроизшествието е установено, че са унищожени 7 прозорци на къща и 7 от стъклата на два леки автомобила, паркирани пред жилището на тъжителя.По случая е започнато досъдебно производство.", "date": "2017.05.15", "title": " Издирват вандал, потрошил стъклата на две коли и прозорците на къща в Миндя"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bd%d0%be%d0%b2%d0%b8%d1%82%d0%b5-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%bf%d0%b0%d1%80%d0%b8%d1%87%d0%bd%d0%b8%d1%82%d0%b5-%d0%be%d0%b1%d0%b5/", "text": "Националният осигурителен институт (НОИ) съобщи, че във връзка с измененията и допълненията в Наредбата за паричните обезщетения и помощи от държавното обществено осигуряване /НПОПДОО/ настъпват промени по отношение на представянето на образците за изплащане на паричните обезщетения – Приложения № 9, № 10 и № 11 към наредбата.До 12 юни 2017 г. включително, документите и данните за изплащане на паричните обезщетения се представят със старите образци, съответно структури на данни на удостоверения, Приложения № 9, № 10 и № 11 към наредбата.От 13 до 16 юни 2017 г. ще бъде преустановено приемането на удостоверения поради актуализирането на програмните продукти и системи, обслужващи приемането и валидирането на данни за изплащане на паричните обезщетения.След 16 юни 2017 г. ще се приемат само новите образци на удостоверенията Приложения № 9, № 10 и № 11 към наредбата с данни, съответстващи на Приложение № 1 към изменените Функционални изисквания за структурата и формат на данните, поддържани от програмните продукти за въвеждане, контрол, съхраняване, представяне/корекция/заличаване на данните от осигурителите и самоосигуряващите се за изплащане на паричните обезщетения от ДОО.НОИ уведомява, че с новите образци на удостоверенията ще се подават и данни за парични обезщетения, отнасящи се за всички периоди – до или от 1 юни 2017 г., както и за корекция или заличаване на данни, подадени със старите образци на удостоверения.", "date": "2017.05.15", "title": " Вижте новите правила за паричните обезщетения и помощи в НОИ\t\t\t"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d0%b8%d1%85%d0%b0-%d0%bf%d0%be%d0%b4-%d0%b7%d0%b0%d0%bf%d1%80%d0%b5%d1%89%d0%b5%d0%bd%d0%b8%d0%b5-%d0%bc%d1%8a%d0%b6-%d0%bf%d0%be%d0%b4%d0%b0%d0%bb-%d1%84%d0%b0/", "text": "43-годишен мъж от с. Русокастро, подал злонамерено телефонно обаждане за поставено взривно устройство в сградата на МДТ „Константин Кисимов“ във Велико Търново, е поставен под пълно запрещение, съобщават от пресцентъра на Областната дирекция на МВР.Екшънът се разиграл в събота, когато в 14,55 ч. на тел. 112 било съобщено за поставена бомба в сградата на търновския театър, който се намира в самия център на града. Незабавно е бил задействан плана за неотложни действия при отправено злонамерено анонимно телефонно обаждане. Създадена е необходимата организация и района около сградата е бил отцепен, а в нея е извършена проверка.След като взривно устройство не е установено, театралите подновили репетиции. От проведените незабавни действия по разследването е установен телефона, от който е подаден сигнала, а в последствие и самия подател – 43-годишен мъж. Към момента той е поставен под пълно запрещение. По случая е образувана преписка.", "date": "2017.05.15", "title": " Поставиха под запрещение мъж, подал фалшив сигнал за бомба в търновския театър"}
{"url": "https://trud.bg/84-%d0%b3%d0%be%d0%b4%d0%b8%d1%88%d0%bd%d0%b0-%d0%bf%d0%be%d0%b4%d0%b0%d1%80%d0%b8%d0%bb%d0%b0-900-%d0%bb%d0%b2-%d0%bd%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8%d1%82%d0%b5-%d0%bd/", "text": "84-годишна жена от град Кубрат, Разградско, била измамена по телефона на рождения си ден, когато подарила на престъпниците 900 лв.Поредната грозна злоупотреба с възрастни хора е станала в неделя към 10,30 часа. Тогава мошениците попаднали на домашния телефон на Г.Т. Мъж, представящ се за комисар ловко я преметнал, че има полицейска акция за задържане на телефонни измамници. Възрастната женица решила да помага и оставила торбичка с всички си 900 лв., кътани от пенсиите, на тротоара пред дома си.И тя, като всички други измамени, научила от близките си по-късно през деня, че не е помагала на закона, а подарила парите си на измамниците. Те попаднали на нея точно на рождения й ден, уточниха от полицията.", "date": "2017.05.15", "title": " 84-годишна подарила 900 лв. на измамници на рождения си ден"}
{"url": "https://trud.bg/%d1%85%d0%b2%d1%8a%d1%80%d0%bb%d1%8f%d1%82-%d0%b6%d1%80%d0%b5%d0%b1%d0%b8%d0%b9-%d0%b7%d0%b0-%d0%bc%d1%8f%d1%81%d1%82%d0%be-%d0%b2-%d0%be%d0%b1%d1%89%d0%b8%d0%bd%d1%81%d0%ba%d0%b8%d1%8f-%d1%81%d1%8a/", "text": "Жребий за място в Общинския съвет на Монтана ще теглят две кандидатки за местната власт. Политическото тото ще се разиграе заради еднакъв брой на спечелените гласове на изборите.Спорното място в местния парламент на областния град се освободи след като съветникът от ГЕРБ Росен Белчев бе назначен от правителството за областен управител на Монтана. Веднага след него в листата на партията са адвокатката Диана Иванчева и бизнесдамата Илияна Красимирова. Тъй като на изборите през 2015 г. обаче и двете са събрали равен брой бюлетини, въпросът за попълването на съвета ще се реши чрез жребий, заяви лидерът на ГЕРБ в Монтана и депутат инж. Дилян Димитров.Местният парламент в Монтана се състои от 33 съветници. Осем от местата заема ГЕРБ, а мнозинството е на дясната коалиция „Заедно за Монтана”, която има 13 съветници.", "date": "2017.05.15", "title": " Хвърлят жребий за място в Общинския съвет в Монтана"}
{"url": "https://trud.bg/%d0%b4%d0%b2%d0%b5-%d1%82%d1%8a%d1%80%d0%bd%d0%be%d0%b2%d1%81%d0%ba%d0%b8-%d0%b1%d0%b0%d0%b1%d0%b8-%d0%b8%d0%b7%d0%b3%d0%be%d1%80%d1%8f%d1%85%d0%b0-%d1%81-2100-%d0%bb%d0%b2-%d0%be/", "text": "Две възрастни жени от Великотърновска област са пострадали през почивните дни от телефонни измамници. И при двете измами мошениците работили по схемата „съдействие при задържане на престъпна група“.Първата потърпевша е 79-годишна жена от Велико Търново. Тя е предала на измамниците 1200 лв. и три златни монети. След това в капана на злосторниците паднала и 80-годишна търновка, която им предала 900 лв. По двата случая са започнати досъдебни производства.", "date": "2017.05.15", "title": " Две търновски баби „изгоряха” с 2100 лв. от ало измамници"}
{"url": "https://trud.bg/%d0%b6%d0%b8%d0%b2%d0%b0-%d1%85%d1%80%d0%b0%d0%bd%d0%b0-%d0%b8-%d0%ba%d0%be%d1%81%d0%bc%d0%b8%d1%87%d0%b5%d1%81%d0%ba%d0%b8-%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d0%b8-%d0%bf/", "text": "Древни източни рецепти и актуални тенденции в света на здравословното хранене представи на варненци Шестият фестивал на здравето и красотата. В продължение на три дни в Мол Варна бяха показани най-новите постижения в козметичния бранш, холистични практики, космически технологии и натурални български природни продукти за здраве и разкрасяване.Посетителите научиха как сами да си приготвят „жива“ храна, как да поддържат форма със създадената от съветски космонавти миналия век вибротерапия и как да подобрят имунитета и външния си вид с помощта на шуслеровите соли.Безплатни масажи, процедури в солна камера, изчисляване на енергийния баланс и конкурси за прическа и маникюр „Пролетен ретро шик“ се редуваха с лекции от експерти, помогнали на хиляди хора със съвети в сферата на медицината, здравословното хранене и психологията на общуването. Ценни съвети за бъдещи майки, за поддържане на кожата през лятото и за избор на рехабилитационни процедури дадоха преподаватели от Медицинския университет-Варна, който бе официален партньор на фестивала.", "date": "2017.05.15", "title": " „Жива“ храна и космически технологии показаха на Фестивал на здравето и красотата"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b8-%d1%80%d0%be%d0%b1%d0%b8-%d0%ba%d0%b8%d0%b9%d0%bd-%d0%b8%d0%b4%d0%b2%d0%b0-%d0%b7%d0%b0-%d0%bc%d0%b0%d1%87%d0%b0-%d0%b2-%d1%81%d0%be%d1%84/", "text": "Бившият нападател на „Тотнъм“ и съотборник на Димитър Бербатов – Роби Кийн е поредното голямо име, което ще вземе участие в благотворителния мач на 14 юни в София. Това призна българинът през своя Фейсбук профил.Ето какво написа Бербатов :„С него се разбирахме телепатично. Забавлявахме се в мачовете и вкарвахме гол след гол. Капитан за пример на терена и извън него. Беше истинско удоволствие да играем заедно в „Тотнъм”!Той е единственият играч в историята на световния футбол, вкарвал за националния си отбор цели 19 последователни години – бележи за Ирландия от 1998 до 2016 г. Невероятно постижение, достойно за „Гинес“. Рекордьор е и по участия и голове за страната си – 146 мача и 68 гола. С тези попадения е сред най-резултатните европейски национали в историята, редом с Герд Мюлер. А пред тях са само Ференц Пушкаш, Шандор Кочиш и Мирослав Клозе.Той е и най-добрият реализатор в европейски квалификации за всички времена. Още в дебюта си в професионалния футбол (на 17 години) вкарва 2 гола за „Уулвърхемптън“ и показва, че ще се превърне в голова машина. И стига до Залата на славата на ирландския футбол.Откакто преминава в „Тотнъм“ през 2002 г., играе и бележи в 9 поредни сезона и се превръща в истинска легенда за „шпорите“ с 306 мача и 122 гола.Роби Кийн. Снощи заедно казахме довиждане на White Hart Lane… А на 14 юни го очаквам в моя отбор в София!“", "date": "2017.05.15", "title": " Бербатов: И Роби Кийн идва за мача в София"}
{"url": "https://trud.bg/%d0%b4%d0%be%d0%bd-%d0%ba%d0%b8%d1%85%d0%be%d1%82-%d0%be%d1%82%d0%b8%d0%b4%d0%b5-%d0%bf%d1%80%d0%b8-%d0%b3%d0%b5%d1%80%d0%b1-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "Пластика на Дон Кихот получи в първия си работен ден новият областен управител на Монтана Росен Белчев. Статуетката на Рицаря на печалния образ е символ на властта в региона и вече 12 години се предава между новоназначените губернатори.39-годишният Росен Белчев бе назначен на поста от новото правителство на 10 май. Той е икономист по образование и има 15 годишен стаж като представител на застрахователно дружество в региона. Три мандата е бил общински съветник в Монтана от партия ГЕРБ. Женен е и има две дъщери.„Надявам се, че няма да ми се наложи да се боря с вятърни мелници. Вярвам, че заедно с депутатите от региона ще успеем да привлечем инвестиции както от държавата и еврофондовете, така и от честния сектор и ще придвижим напред областта ни!”, заяви Белчев след като получи статуетката на Дон Кихот от временния губернатор Иван Сергисов.Пластиката на Дон Кихот с Росинант преминава от партия в партия след 2005 г.”За да се занимаваш с политика и обществена дейност у нас се изисква и доза лудост!”, заяви тогава бившият губернатор от НДСВ Тодор Върбанов. Досега статуетката на Вечния идалго е била по три пъти в представители на ГЕРБ и БСП и два пъти в НДСВ", "date": "2017.05.15", "title": " Дон Кихот „отиде” при ГЕРБ в Монтана"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-66-%d0%b3%d0%be%d0%b4%d0%b8%d1%88%d0%b5%d0%bd-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%b7%d0%b0-%d1%83%d0%b1%d0%b8%d0%b9%d1%81/", "text": "Разкриха, извършено миналата седмица в русенското село Голямо Враново, предаде .Извършителят е пенсионер от същото село. Той е задържан в събота, а в неделя е направил пълни самопризнания, че е удушил самотно живеещата 68-годишна Райме Хасанова.Разследващите стигнали до него, след като се оказало, че няма алиби за вечерта на престъплението.Повдигнато му е обвинение за умишлено убийство, извършено по особено жесток начин.„Убиецът е 66-годишен мъж от селото. В миналото е регистриран с една криминална проява – през 1998 г. за закана за убийство – каза директорът на ОД МВР – Русе ст. комисар Теодор Атанасов. – Към момента най-вероятната версия, по която работим, е сексуални намерения. В миналото не е установено да е проявявал такава сексуална агресия или каквато и да е било физическа агресия“. ", "date": "2017.05.15", "title": " Задържаха 66-годишен пенсионер за убийството на възрастна жена в русенско село"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%ba%d1%80%d0%b0%d0%b4%d0%b5%d1%86-%d1%81-43-%d1%80%d0%b5%d0%b3%d0%b8%d1%81%d1%82%d1%80%d0%b0%d1%86%d0%b8%d0%b8-%d1%81%d0%b2%d0%b8%d0%bb-10-000-%d0%b5/", "text": "33-годишен криминално проявен мъж от с. Овча Могила е обвинен в извършването на поредната домова кражба. Престъплението е извършено на 6 април тази година. Влизайки през незаключена входна врата в жилище в областния град, е извършена кражба на дамска чанта и портмоне с намиращи се в него 100 лв. и 10 000 евро.От проведените действия по разследването е установено, че извършител на кражбата е Г. Т., многократно осъждан, с 43 криминални и съдебни регистрации. След доклад на материалите в прокуратурата той е привлечен, като обвиняем. Към момента Г. Т. е в следствения арест с мярка „задържане под стража“ за друго престъпление.", "date": "2017.05.15", "title": " Спипаха крадец с 43 регистрации, свил 10 000 евро от жилище"}
{"url": "https://trud.bg/%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%b1%d0%b8-%d0%b2-%d1%81%d1%82%d1%8a%d0%bb%d0%b1-%d1%81%d0%bb%d0%b5%d0%b4-%d0%b3%d0%be%d0%bd%d0%ba/", "text": "26-годишен мъж от Г. Оряховица самокатастрофира с противозаконно отнет лек автомобил, след като се опита да осуети полицейска проверка. В петък в 03,45 ч. в Г. Оряховица полицейски екип  забелязал лек автомобил „Опел“, движещ се с висока скорост в посока с. Първомайци и не спрял на кръстовище на знак „Стоп“.Униформените го последвали, подали светлинен и звуков сигнал на водача да спре, но той не само, че не изпълнил полицейското рапореждане, но и увеличил скоростта. Не успял да овладее автомобила и на входа на с. Първомайци се блъснал в стълб на електропреносната мрежа. След това водачът напуснал местопроизшествието.Междувременно полицейските служители установили собственика на автомобила, както и че по-рано същата нощ е бил противозаконно отнет. От проведените действия по разследването е изяснено, че зад волана на автомобила е стоял 26-годишен мъж от Горна Оряховица, известен на полицията и осъждан. Той е задържан за срок до 24 часа по Закона за МВР. Настанен е за лечение в Държавната психиатрична болница в с. Церова кория. По случая е започнато досъдебно производство. ", "date": "2017.05.15", "title": " Крадец на кола се заби в стълб след гонка с полицията"}
{"url": "https://trud.bg/%d0%bf%d1%80%d0%b5%d0%b3%d0%be%d0%b2%d0%be%d1%80%d0%b8%d1%82%d0%b5-%d0%b7%d0%b0-%d1%84%d0%be%d1%80%d0%bc%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b8%d0%bd%d0%b8%d0%bc%d0%b0/", "text": "Преговорите за начина, по който да се формира минималната заплата, ще бъдат подновени още тази седмица.Това обяви министърът на труда и социалната политика Бисер Петков по . Той очаква до средата на годината да има споразумение със синдикатите и работодателите.„Спорните въпроси в споразумението е какво да бъде съотношението между минималната работна заплата и средната работна заплата. Целта ми ще бъде отново да седнем заедно със социалните партньори и да търсим постигане на споразумение“, каза министър Петков.", "date": "2017.05.15", "title": " Преговорите за формирането на минималната заплата тръгват още тази седмица в тристранката"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%b2%d0%bb%d0%b5%d0%b7%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d0%b1%d0%be%d0%b9-%d1%81-%d0%b4%d0%b2%d0%b5-%d0%bf%d0%be/", "text": "17-годишен младеж е приет в областната болница с травма на черепа след бой с две 14-годишни момчета – съобщиха от полицията.Съобщение за пострадалия е получено от Центъра за спешна медицинска помощ. И той, и другите две деца са ученици в Професионалната гимназия по механотехника в града и са се познавали.Спречкването между тях станало преди обед на 12 май, по време на голямото междучасие. Учениците са били извън сградата на учебното заведение. Използвали междучасието, за да отидат за закуски в квартала.Единайсетокласникът вървял на единия, осмокласниците – на другия тротоар, съобщиха педагози. Сбили се близо до търговския обект за закуски. Очевидец се обадил на тел. 112. Дошла линейка, която откарала по-голямото момче. Другите две останали на мястото. Там ги заварили полицаите.Пострадалият е бил приет в болницата със спукан череп и е оставен за лечение там. Педагози съобщиха, че е определен за изписване на 15 май. Служителите на реда са снели показания и от тримата ученика.Образуваното досъдебно производство ще изяснява как е получена травмата и кой е предизвикал побоя. Засега версията е, че пострадалият е ранил лошо главата си при падане по време на боя.„Те не съобщават между тях да е имало спор за момиче или друга някаква причина за спречкването. Обяснението, което дават, е, че искали да разберат дали двама по-малки ученици могат да надвият по-голям от тях” – съобщи преподавател, запознат със случая.Ден преди боя пострадалият е разговарял с училищен специалист. Споделил, че се чувствал нервен и къде шеговито, къде сериозно заявил: „Много съм нервен, трябва да набия някого”.От ръководството на гимназията са разговаряли с родителите на тримата гимназисти. „Днес, понеделник, ще заседава координационният механизъм за работа в случаи на насилие над деца, след това ще има и педагогически съвет. Ще предложа двамата осмокласника да бъдат наказани с последно предупреждение за изключване, досега не са имали провинения”, съобщи директорът Христо Христов.Разследването на полицията продължава.", "date": "2017.05.15", "title": " Ученик влезе в болница след бой с две по-малки момчета\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2%d0%b0-%d0%b2-%d0%b4%d0%b2%d1%83%d1%81%d1%82%d1%80%d0%b0%d0%bd%d0%bd%d0%b8%d1%82%d0%b5-%d0%be%d1%82%d0%bd%d0%be/", "text": "„В продължение на 25 години дипломатическите отношения между България и Азербайджан са се развивали във всички области от взаимен интерес като са достигнали до стратегическо партньорство. Ще продължим да работим за засилване на икономическото сътрудничество, като акцент за нас е сектор енергетика“. Това каза енергийният министър Теменужка Петкова по време на откриването на конференция, организирана от посолството на Азербайджан в България, Дипломатическия институт и Атлантическия клуб у нас, с която се отбелязва 25-та годишнина от установяването на дипломатически отношения между двете страни, съобщиха от Министерство на енергетиката.Като следваме приоритетите на Европейския съюз, за България е важно да гарантира сигурността на енергийните доставки и да осигури тяхната диверсификация за региона. В това начинание за нас Азербайджан е сигурен партньор, на когото можем да разчитаме, каза министър Петкова.„Подкрепяме развитието на Южния газов коридор – проект, чийто двигател са нашите партньори от Азербайджан. Неразделна част от проекта са интерконекторите на България с Гърция и Турция“, допълни още тя. По думите й преди две години и половина проектът за изграждане на междусистемната газова връзка Гърция-България е бил на притеснително равнище, но сега се развива отлично.Припомняме, че в края на 2015 г. бе взето окончателно инвестиционно решение за неговата реализация, през 2016 г. се проведе успешно пазарният тест, осигурени бяха и 45 млн. евро за неговата реализация. В допълнение, в държавния бюджет е заложена гаранция в размер на 110 млн. евро за изпълнението на проекта. Министър Петкова информира, че предстои стартиране на обществена поръчка за избор на строител за изграждане на интерконектора Гърция – България. Очаква се строителството да стартира през първото тримесечие на 2018 г.", "date": "2017.05.15", "title": " Министър Петкова: В двустранните отношения с Азербайджан поставяме акцент върху енергетиката"}
{"url": "https://trud.bg/%d0%ba%d0%b0%d1%84%d0%b5-%d0%bc%d0%b0%d1%88%d0%b8%d0%bd%d0%b0-%d0%bf%d0%be%d0%b4%d0%bf%d0%b0%d0%bb%d0%b8-%d0%b6%d0%b8%d0%bb%d0%b8%d1%89%d0%b5/", "text": "Късо съединение от включена кафе машина предизвика пожар в апартамент в Шумен. Инцидентът станал в жилище на петия етаж на ул.“Самара“ в града, докато там била собственичката.Господинка Г./58г./ потърсила помощ от пожарната и на мястото веднага бил пратен екип. Огънят вече бил овладян от домакинята, огнеборците потушили и разчистили тлеещи огнища в жилището. Унищожена били кафе машината, климатик и микровълнова фурна, както и част от кухненските шкафове. Опушени са 200 кв.м стени.Още един пожар бил гасен към 05 часа призори в понеделник в гараж на ул.“Алеко Константинов“ в град Нови пазар. Пламъците тръгнали от късо съединение в ел. мрежата, засегнати са мебели и техника. Пристигналите пожарникари предотвратили разпростирането на пожара върху три къщи в съседство, съобщават от полицията.", "date": "2017.05.15", "title": " Кафе машина подпали жилище"}
{"url": "https://trud.bg/%d1%81%d1%80%d0%b5%d0%b4%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%82%d0%b0-%d1%83%d0%b4%d0%b0%d1%80%d0%b8-%d1%80%d0%b5%d0%ba%d0%be%d1%80%d0%b4-%d0%bf%d1%80%d0%b5%d0%b7-%d0%bc%d0%b0/", "text": "През месец март средната брутна месечна работна заплата е достигнала рекордната в последните години стойност от 1 036 лева. Това показват данни на Националния статистически институт (НСИ). За сравнение през януари средната заплата е била 995 лв., а за февруари – 987 лв.Декември 2016 г. беше последният месец, в който брутното трудово възнаграждение мина границата от 1 000 лева, достигайки 1012 лв.Първото тримесечие на 2017 г. е и единственото от началото на века, в което средната брутна месечна работна заплата (усреднено за всеки от трите месеца) се задържа над 1 000 лева, достигайки 1 006 лева. Спрямо последното тримесечие на 2016 г. ръстът е с 1.6%.Икономическите дейности, в които е регистрирано най-голямо увеличение на средната месечна работна заплата, са: „Административни и спомагателни дейности” – с 6.8%, „Операции с недвижими имоти” – с 5.5%, и „Търговия; ремонт на автомобили и мотоциклети” – с 4.7%.През първото тримесечие на 2017 г. средната месечна работна заплата нараства с 9.1% спрямо първото тримесечие на 2016 г., като най-голямо e увеличението в икономическите дейности „Професионални дейности и научни изследвания” – с 13.4%, „Операции с недвижими имоти” – с 12.6%, и „Административни и спомагателни дейности” – с 12.5%.В кои сфери взимат най-високи заплати. Според данните на НСИ това са: • „Създаване и разпространение на информация и творчески продукти; далеко-съобщения” – 2 347 лева • „Производство и разпределение на електрическа и топлинна енергия и на газообразни горива” – 1 701 лева • „Финансови и застрахователни дейности” – 1 687 лева.Най-ниско платени са били наетите в икономическите дейности: • „Хотелиерство и ресторантьорство” – 611 лева • „Други дейности” – 713 лева • „Строителство” – 742 лева.По предварителни данни на Националния статистически институт броят на трудовозаетите към края на март 2017 г. нараства с 6 200 души, достигайки 2,28 милиона.", "date": "2017.05.15", "title": " Средната заплата удари рекорд през март – 1 036 лева"}
{"url": "https://trud.bg/%d1%81%d1%82%d0%b0%d1%80%d0%be%d0%b7%d0%b0%d0%b3%d0%be%d1%80%d0%b5%d1%86-%d1%81%d0%b5-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%b8%d0%b7%d0%b1%d1%8f%d0%b3%d0%b0-%d0%b1%d0%b5%d0%b7-%d0%b4/", "text": "Старозагорец се опитал да избяга от бензиностанция без да плати 160, 63 лева за горивото в автомобила си – съобщиха от полицията в Сливен.Бензиностанцията се намира на стария главен път от София за Бургас. Сигнал за инцидента е получен минути след 7 ч. на 14 май. На място пристигналият полицейски патрул заловил шофьора – мъж на 34 години от близкия областен град. Той е задържан за 24 часа в ареста. Ще бъде изправен пред съда по бързото производство.В полицията е получен сигнал от сливенец за това, че неизвестно лице е изляло блажна боя върху капаците на двата му автомобила. Той разбрал за вандалщината на 12 май сутринта. Колите му били паркирани пред дома му. Образувано е досъдебно производство.", "date": "2017.05.15", "title": " Старозагорец се опитал да избяга, без да плати 160 лева в бензиностанция"}
{"url": "https://trud.bg/%d1%8f%d0%b2%d0%be%d1%80-%d0%ba%d0%be%d0%bb%d0%b5%d0%b2-%d0%be%d1%82-%d0%b3%d0%b4%d0%b1%d0%be%d0%bf-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%bd%d1%8f%d0%bc%d0%b0-%d1%85%d0%b0%d0%ba/", "text": "Няма хакерска атака към България. В ГДБОП няма данни и за пострадали частни фирми. Това съобщи за „Труд“ шефът на сектор „Трансгранична организирана престъпност“ Явор Колев.По-рано днес БНР съобщи, че жертва на хакерите е станала българска институция.От ДАНС също отрекоха пред „Труд“ да са ставали жертва на киберпрестъплението, каквато информация разпространиха някои медии.", "date": "2017.05.15", "title": " Явор Колев от ГДБОП пред „Труд“: Няма хакерска атака към България\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d1%81%d0%b5-%d0%bf%d1%80%d0%be%d1%82%d0%b8%d0%b2%d0%be%d0%bf%d0%be%d1%81%d1%82%d0%b0%d0%b2%d1%8f-%d0%ba%d0%b0%d1%82%d0%b5%d0%b3%d0%be/", "text": "Руската федерация се противопоставя категорично на разширяването на клуба на ядрените държави, включително и за сметка на Северна Корея. Това заяви държавният глава Владимир Путин в рамките на пресконференция, предава информационната агенция .„Бих искал да потвърдя, че ние сме категорично против разширяването на клуба на ядрените държави, включително за сметка на Корейския полуостров, за сметка на Северна Корея“, увери Путин в отговор на въпрос за последния ракетен тест на Пхенян.Руският президент припомни, че позицията на Москва е добре известна на партньорите й като цяло, и в частност – на Северна Корея. „Считаме това за непродуктивно, вредно и опасно“, допълни Путин.По повод ядрения тест на Пхенян лидерът на Кремъл подчерта, че той „не представлява непосредствена заплаха за Руската федерация“. Въпреки това Москва намира за неприемливи подобни изпитания, отбеляза Путин. ", "date": "2017.05.15", "title": " Путин: Русия се противопоставя категорично на разширяването на клуба на ядрените държави"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bd%d0%b0-%d0%b0%d0%b2%d1%82%d0%be%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%82%d1%80%d0%b0%d0%ba/", "text": "30-годишна жена е пострадала при пътен инцидент на автомагистрала „Тракия“, съобщиха от полицията в Сливен.Жената е пътувала с лек автомобил „Шкода Октавия“, управляван от 55-годишен мъж. Сигнал за произшествието е подаден в 13,30 ч. на 14 май. На място се установило, че по неясни засега причини шофьорът е изгубил контрол над управлението и колата е напуснала платното вдясно, по посока на движението си.Пострадалата е била откарана в спешното отделение на областната болница в Сливен, след което е била транспортирана до столична болница. От полицията съобщиха, че няма опасност за живота й. Води се досъдебно производство.", "date": "2017.05.15", "title": " Жена пострада на автомагистрала „Тракия“"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%bd%d0%b0%d0%b3%d1%80%d0%b0%d0%b4%d0%b8-%d1%81/", "text": "Областната МБАЛ „Д-р Иван Селимински“ в Сливен награди изявени специалисти по здравни грижи послучай 12 май, Световния ден на сестринството. Отличията бяха връчени на тържество, организирано от лечебното заведение за празника.Плакети в категорията „Ръководител здравни грижи“ получиха гл.сестра на болницата Красимира Танева и ст.мед.сестра в отделението по хемодиализа Пенка Чифчиева, а в категорията „Професионалист за 2016 г.“ бяха отличени мед.сестра в операционна в хирургичното отделение Наталия Казакова, лаборантката в клинична лаборатория Донка Стефанова, фелдшер Йорданка Калева от отделението по трансфузионна хематология и акушерката в операционна в отделението по гинекология Светла Мечкова. Грамоти за доказан професионализъм получиха Хатче Хасанова, Карамфилка Добрева и Стела Баева – мед. сестри в отледенията по ортопедия, хирургия и рехабилитация. Десет мед. сестри бяха наградени с грамоти за дългогодишна и всеотдайна дейност.Дни преди тържеството в областната болница, главна сестра Красимира Танева бе удостоена с грамота от Българската асоциация на професионалистите по здравни грижи. Това стана на церемония в столицата по повод празника. Тя е номинирана в категорията „Ръководител по здравни грижи“.", "date": "2017.05.15", "title": " Областната болница в Сливен награди специалисти по здравни грижи"}
{"url": "https://trud.bg/%d1%80%d0%b0%d0%b7%d1%8f%d1%81%d0%bd%d1%8f%d0%b2%d0%b0%d1%82-%d0%bf%d1%80%d0%b5%d0%b4-%d1%81%d1%82%d1%83%d0%b4%d0%b5%d0%bd%d1%82%d0%b8-%d1%82%d1%80%d0%b0%d1%84%d0%b8%d0%ba%d0%b0-%d0%bd%d0%b0-%d1%85/", "text": "Във връзка със стартиралата през април информационна кампания за превенция на трафика на хора с цел трудова експлоатация, местната комисия във Велико Търново организира поредица от информационни срещи със студенти от ВТУ „Св. Св. Кирил и Методий”.Кампанията цели да изиграе превантивна роля сред хора, които стават жертви на това престъпление и е насочена най-вече към младежи и подрастващи, както и към безработните, търсещи работа в чужбина.Първият дискусионен форум ще бъде на 16 май в партньорство с Педагогически факултет към ВТУ, а на 18 и 25 май, 2017 г. ще се проведат информационни срещи със студенти, специалност „Психология” и „Социални дейности”. Всички събития ще преминат под мотото „Младите хора срещу съвременното робство”. Студентите ще имат възможност да се информират за причините и рисковете от попадане в трафик,  начините за предпазване, както и да получат базисна информация за безопасна трудова миграция.Основните цели на кампанията са да подобри информираността на младите хора и широката общественост относно явленията „Трафик на хора”, „Трудова експлоатация” и така да се повиши чувствителността към тях; да акцентира върху рисковете при търсене на работа, да ангажира гражданското общество, власти и институции в борбата с трафика на хора за ограничаването му на местно ниво и не на последно място – да стимулира младите хора да бъдат по-информирани и по-предпазливи.", "date": "2017.05.15", "title": " Разясняват пред студенти трафика на хора с цел трудова експлоатация"}
{"url": "https://trud.bg/%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d0%b2-%d0%b7%d0%b0%d0%b2%d0%be%d0%b4-%d0%b2-%d0%b1%d0%b0%d0%b2%d0%b0%d1%80%d0%b8%d1%8f-%d0%b8%d0%bc%d0%b0-%d1%80%d0%b0%d0%bd%d0%b5%d0%bd%d0%b8/", "text": "Няколко души са пострадали тежко в резултат на експлозия в завод на концерна „Шефлер“ в областта Долна Франкония, Бавария, съобщава германският национален ежедневник Сигналът е подаден в понеделник преди обед, поясни говорител на местната полиция. Към момента обаче не може да бъде конкретизиран броят на ранените. След експлозията в завода е избухнал голям пожар, но огънят е овладян от пожарните служби. Няма опасност за населението в региона. Не е регистрирано изтичане на токсични или опасни вещества, уточни говорителят. В ход е разследване на причините за инцидента. ", "date": "2017.05.15", "title": " Експлозия в завод в Бавария, има ранени"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d0%be%d1%81%d1%80%d0%b5%d1%89%d0%b0-%d0%bf%d1%80%d0%b0%d0%bf%d1%80%d0%b0%d0%b2%d0%bd%d1%83%d1%87%d0%ba%d0%b0%d1%82%d0%b0-%d0%bd%d0%b0-%d0%b3%d0%b0%d1%80%d0%b8/", "text": "С автентично гарибалдейско знаме и уникален портрет с автограф от собствения си фонд Музеят на Възраждането във Варна ще изненада праправнучката на Джузепе Гарибалди -Анита Гарибалди.85- годишната дама идва на тридневна визита в морския град по покана и инициатива на музея, който реди голяма изложба, посветена на италианския революционер. Специални пана ще представят 15-16 българи, които са оставили ярка диря в бойните действия за обединението на Италия. Посещението се осъществява благодарение на почетния консул на Италия Антонио Таркуинио и шефката на Музея на Възраждането Мариана Николова.Връзката на Гарибалди с Варна е всъщност топлото му приятелство с капитан Петко Войвода, под ръководството на който българи и италианци се сражават заедно в Критското въстание през 1866 г., припомни Николова. Наследничката на Гарибалди ще донесе негови вещи за изложбата- оригиналната му червена риза и знаме на Кралство Сабалдо, свързано с обединението на Италия. Анита Гарибалди пристига във вторник във Варна заедно с президента на асоциация „Хиляди жени“ Мария-Кристина Романо.В програмата им е предвидена среща с кмета на града Иван Портних, посещение на Икономическия университет и морската Алма матер, както и срещи със студенти. Анита Гарибалди е поканена да разгледа Археологическия музей с най-старото обработено злато на света, Римски терми, а е проявила интерес да види и най-старите български столици Плиска и Плеслав.", "date": "2017.05.15", "title": " Варна посреща праправнучката на Гарибалди"}
{"url": "https://trud.bg/90-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d0%b8%d0%b1%d0%bb%d0%b8%d0%be%d1%82%d0%b5%d0%ba%d0%b0-%d1%81%d0%bf%d0%b5%d1%87%d0%b5%d0%bb%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Библиотеката при Народно читалище „Просвета 1927“ във варненския кв. Аспарухово спечели приза „Библиотека на годината 2016“ на Българската библиотечно-информационна асоциация. 90-годишният храм на книгите разполага с фонд от 40 486 тома и има 2725 читатели на възраст от 3 до 83 г.Всяко трето дете в квартала до 14 г. е ползвало наши книги, защото при нас е уютно и пъстро, обясни библиотекарката Живка Минева. Според нея през миналата година читатели са заели 54 128 тома, а 831 нови книги са попълнили библиотечния фонд. 90% от заглавията в него са изнесени в онлайн каталог, откъдето могат да се заемат от потребители по електронен път.Библиотеката поддържа и една от любимите атракции на жителите на Аспарухово – къщичката за книги в парка. Сред най-значимите събития от 2016 г. Минева посочи семинарите „Екология на Черно море и опазване на видовете“, в които младежи са изучавали да събират и изпращат информация за биоразнообразието по крайбрежието чрез мобилно приложение, участието в седмицата на програмирането и приобщаването на ромските деца от квартала към света на книгите чрез проекта „Играй, чети и се учи в библиотеката“.", "date": "2017.05.15", "title": " 90-годишна библиотека спечели национален приз"}
{"url": "https://trud.bg/%d0%bf%d0%be%d0%b4-40-%d0%be%d1%82-%d0%bc%d0%bb%d0%b0%d0%b4%d0%b8%d1%82%d0%b5-%d0%b4%d0%be-29-%d0%b3%d0%be%d0%b4%d0%b8%d0%bd%d0%b8-%d1%81%d0%b0-%d0%b7%d0%b0%d0%b5%d1%82%d0%b8-%d1%81-%d0%bd%d0%b5%d1%89/", "text": "Малко над една трета от младите българи на възраст 15-29 навършени години са заети с нещо, което им носи доходи, показват данни на Националния статистически институт за първото тримесечие на годината (януари-март). Коефициентът на заетост за населението в тази възрастова група е 38.9%.За заети се смятат лицата, които през въпросния период за извършвали или извършват някаква дейност, за която получават работна заплата или друг доход.През първото тримесечие на 2017 г. безработицата е 6.9%, а безработните лица са 224,4 хиляди души. В сравнение с първото тримесечие на 2016 г. броят им намалява с 55,2 хиляди.Продължително безработни (от една или повече години) са 122,2 хиляди българи, или над половината (54,4%) от всички безработни. 33 000 души все още търсят своята първа работа.От всички безработни 12.5% са с висше образование, 48.7% – със средно, и 38.8% – с основно и по-ниско образование, показват още данните на НСИ. Икономически неактивните лица на възраст 15 – 64 навършени години са 1,4225 милиона, или близо една трета (30,8%) от населението в същата възрастова група. От тях 132,1 хиляди, или всеки десети (9.3%), са обезкуражени, които желаят да работят, но не търсят активно работа, защото не вярват, че ще намерят.", "date": "2017.05.15", "title": " Под 40% от младите до 29 години са заети с нещо, което им носи пари"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%b2-%d0%b1%d0%be%d1%81%d0%b8%d0%bb%d0%b5%d0%b3%d1%80%d0%b0%d0%b4/", "text": "„Нашето присъствие говори само за едно – паметта на невинните жертви, избити в изпепеления Босилеград и околните села, е жива“ – това заяви вицепрезидентът Илияна Йотова в обръщението си към българското малцинство в Босилеград по повод вековната годишнина от трагичните събития на 15 и 16 май 1917 година.Отбелязването на годишнината започна с откриване на документална фотоизложба, съобщиха от прессекретариата на държавния глава.В словото си вицепрезидентът направи ретроспекция на историческите събития като подчерта, че страниците от историята не бива да се затварят, а да се четат до край, за да отпадат съмненията, недоизказаните факти, водещи до потенциални напрежения и конфликти. Пред Йотова бе представена и възпоменателна плоча с имената на жертвите от опожаряването на Босилеград.„Днес България е стабилна държавна в Югоизточна Европа, уважаван член и сигурна външна граница на Европейския съюз с вече над 10 годишна история“, заяви Илияна Йотова и изтъкна отговорността на страната за председателството на ЕС от януари следващата година. Тя повтори отново позицията, че най-сигурният гарант за мир и развитие на тази част от Европа е присъединяването на Република Сърбия и другите балканските държави към Европейския съюз.„Сърбия е започнала преговорния процес с ЕС, а едни от най-важните критерии за членство са свободата, правовата държава и човешките права. България следи внимателно напредъка по тези въпроси, защото той включва и правата на българското малцинство“, подчерта вицепрезидентът. Тя подчерта, че в изпълнението на правилата за европейско членство влиза защитата на малцинствените права в образованието, свободата на използване на езика, достъп до медиите и богослужение на роден език. Българското малцинство има право да участва в местното, регионално и национално управление.Тя припомни, че от 2003 година Сърбия е член на Съвета на Европа и е подписала Рамковата конвенция за правата на малцинствата. „Пътят към Европа преминава през развитието на добри двустранни и добросъседски връзки“, заяви Илияна Йотова и изрази надежда, че скоро ще заработят и допълнителни ГКПП, единият от които е Трекляно-Босилеград.Вицепрезидентът увери нашите сънародници в приемствеността и стабилността на българската политика към българското национално малцинство в Сърбия и даде гаранции за още по-голяма ангажираност към културните центрове в Босилеград и Димитровград. Тя се обърна специално към младите хора да знаят и използват българския език, да познават българската култура, традициите, обичаите. „Трябва не само да съхраним, но и да развиваме нашата идентичност. 15 милиона души по света говорят български език. Езикът ни е официален в ЕС. Европейската перспектива пред двете страни – България и Сърбия, дава нови възможности, участия в общи проекти и програми, които трябва да започнем заедно“, заяви Илияна Йотова.", "date": "2017.05.15", "title": " Вицепрезидентът Йотова в Босилеград: Следим за правата на българското малцинство в Сърбия"}
{"url": "https://trud.bg/%d0%b3%d0%b5%d1%80%d0%b1-%d0%b2-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d0%bc%d0%b0-%d0%bd%d0%be%d0%b2-%d0%bb%d0%b8%d0%b4%d0%b5%d1%80/", "text": "Бившият депутат от ГЕРБ Пламен Йорданов е поел поста областен координатор на партийната организация в Стара Загора. Номинацията на Йорданов е направена от кмета Живко Тодоров, който до този момент изпълняваше висшата партийна длъжност. Кметът Тодоров е сдал поста по собствено желание с мотив за прекомерни ангажименти. Предложението  е било прието единодушно то Изпълнителното бюро на ГЕРБ.„Ще продължа работата на досегашния областен координатор и ще надграждам постигнатото. Още от днес започваме подготовката на местните избори, защото целта ни е ГЕРБ да спечели шест кметски места в областта, като едното от тях в Чирпан. Имаме силни общински организации и това се видя на последните парламентарни избори. Нужно е обаче в техните ръководства да влязат и нови хора”, коментира новият областен координатор на ГЕРБ Пламен Йорданов, цитиран от .Той обещал, че работата му занапред ще бъде екипна и в много добра комуникация с народните представители от ГЕРБ.", "date": "2017.05.15", "title": " ГЕРБ в Стара Загора има нов лидер"}
{"url": "https://trud.bg/%d0%b2%d0%b0%d0%bd%d0%b4%d0%b0%d0%bb%d0%b8-%d0%be%d1%82%d1%80%d1%8f%d0%b7%d0%b0%d1%85%d0%b0-600-%d0%bc%d0%bb%d0%b0%d0%b4%d0%b8-%d1%82%d0%be%d0%bf%d0%be%d0%bb%d0%b8%d1%81%d0%be%d0%b1%d1%81%d1%82%d0%b2/", "text": "Неизвестни лица отрязаха 600 млади тополи, собственост на бившия полицай Костадин Лазаров от хаджидимовското село Копривлен. Вандалският акт е извършен за времето от 20.30 часа на 12 май до 15.30 часа на следващия ден в местността „Малката мера“ в землището на Копривлен. Нанесената щета е за около 6000 лева, съобщават от полицията.Преди три години Лазаров засадил тополите в частен имот с цел след години да добива дървен материал от тях.Полицията в Гоце Делчев разследва престъплението. Най-вероятно деянието е дело на някой, който има неуредени отношения със собственика.", "date": "2017.05.15", "title": " Вандали отрязаха 600 млади тополи, собственост на бивш полицай"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%bd%d0%b0%d1%80%d1%83%d1%88%d0%b8%d0%bb-%d0%b7%d0%b0%d0%bf%d0%be%d0%b2%d0%b5%d0%b4-%d0%b4%d0%b0-%d0%bd%d0%b5-%d0%bf%d1%80%d0%b8/", "text": "На 7 месеца затвор, при първоначален строг режим, е наказан 43-годишен мъж, който на два пъти нарушил заповед за защита от домашно насилие, издадена по искане на родителите му. Б.И. сключил споразумение с Районна прокуратура в Омуртаг и за двете нарушения, за които ще търпи общо наказание.До влизането му в затвора се стигнало след тежък тормоз върху родителите му. Те гледали и двете му малки деца, след като жена му го напуснала. Когато се напиел, мъжът ставал агресивен и налитал да бие родителите си. При едно такова изстъпление баща му не издържал и го треснал с брадва по главата. Наследникът едва оцелял, след като дълго бил в кома.Наказателното преследване срещу напатилия се родител било прекратено, тъй като действал в условията на неизбежна отбрана, припомниха магистрати.Миналия юни съдът в Омуртаг издал заповед Б.И. да не приближава дома на родителите си, нито тях и децата си за срок от 18 месеца.На 17 април тази година синът нарушил заповедта и се намъкнал отново в дома на родителите си. Същото направил и на 29 април, когато бил задържан, след като докопал пари и се напил.Този път нямало физическо насилие над близките му, което довело и до относително по-малкото наказание. Препатилите родители приели тежко това, че синът им влиза в затвора и все се надявали да му дойде ума.", "date": "2017.05.15", "title": " Затвор за мъж, нарушил заповед да не приближава родителите и децата си\t\t\t"}
{"url": "https://trud.bg/%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd-%d1%80%d0%b0%d0%b9%d0%ba%d0%be%d0%b2-%d0%ba%d0%b7%d0%bf-%d0%bd%d0%b0%d0%b9-%d1%87%d0%b5%d1%81%d1%82%d0%be-%d1%85%d0%be%d1%80%d0%b0%d1%82/", "text": "Над 3000 инспекции в търговски и туристически обекти е извършила регионална дирекция София на Комисията за защита на потребителите (КЗП) от началото годината. Близо 2/3 от тях са по постъпилите около 2400 жалби и сигнали от граждани.Най-често констатираните нарушения са свързани с обозначаването на цените в търговската мрежа, липса на цени или грамажи в менюта в заведения и различен тип нелоялни търговски практики. За тези и други несъответствия с изискванията на законодателството са съставени приблизително 190 акта. Това съобщи Константин Райков, член на КЗП, при откриването на изнесена приемна за жители от района на Благоевград.„Потребителите най-често подават жалби по повод закупени дефектни стоки, предимно телекомуникационни устройства. В някои от случаите става дума за отказан гаранционен ремонт, а в други за некачествено извършен такъв или за неспазване на едномесечния срок за привеждане на стоката в съответствие с договора за продажба. В сферата на телекомуникациите имаме оплаквания и във връзка с подписани договори с мобилни оператори”, заяви началникът на звеното на КЗП в Благоевград Любомир Палаханов.Той посочи, че когато става дума за туристически услуги, потребителите най-често изтъкват разминаване между предоставената в каталози, интернет, брошури и пр. информация с реалното качество на полученото обслужване. Проверки на контролния орган при туроператори са установявали, че в предварителната информация, договорите за организирано пътуване или ваучерите не са били попълнени някои от задължителните реквизити, като например по отношение на обектите, в които ще се извърши настаняването.„Във връзка със зимния сезон активно проверявахме туристическите обекти на територията на к.к. Банско, Боровец и Разлог. Установените нарушения в заведенията и хотелите съвпадат с най-често излаганите в потребителските жалби проблеми – несъответствие на предоставяните в тях услуги с притежаваната по удостоверение категория. Проверката ни на ски пистите потвърди, че те са категоризирани съгласно изискванията на действащото законодателство”, посочи Райков. Той обобщи, че по направлението туризъм са извършени 651 инспекции и са съставени 69 акта. При съпоставка със същия период на 2016г. проверките са с около 30% повече, а нарушенията – с близо 20% по-малко. Това според Райков означава, че търговците във все по-голяма степен спазват закона.", "date": "2017.05.15", "title": " Константин Райков, КЗП: Най-често хората се оплакват от дефектни стоки и от мобилните оператори"}
{"url": "https://trud.bg/%d0%b4%d0%b5%d0%bd-%d0%bd%d0%b0-%d0%bf%d0%be%d0%b5%d0%b7%d0%b8%d1%8f%d1%82%d0%b0-%d0%bd%d0%b0-%d0%be%d1%81%d1%82%d1%80%d0%be%d0%b2-%d1%81%d0%b2%d0%b5%d1%82%d0%b0-%d0%b0%d0%bd%d0%b0%d1%81%d1%82%d0%b0/", "text": "В сряда на остров Света Анастасия край Бургас ще се проведе ден на поезията. За трета поредна година Бургас ще е домакин на „Часът на поета“ – събитие в рамките на майските срещи на славянските творци „Свято слово“. То се организира от Бургаска писателска общност и за пръв път ще се проведе на острова.За целта до там цените за двупосочен билет с кораба ще са преференциални за всички почитатели на поезията – 7 лева на човек в двете посоки. Писатели, поети и почитатели на словото ще отпътуват от Морска гара и ще се насладят на романтично преживяване- да слушат поезия, обградени от вълните.", "date": "2017.05.15", "title": " Ден на поезията на остров Света Анастасия"}
{"url": "https://trud.bg/4450-%d0%bb%d0%b5%d0%b2%d0%b0-%d1%81%d1%8a%d0%b1%d1%80%d0%b0%d1%85%d0%b0-%d0%bd%d0%b0-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb%d0%bd%d0%be%d1%82%d0%be-%d1%81/", "text": "4450 лева събраха от дарения организаторите на благотворителното стънт-дрифт шоу в помощ на 4-годишната Иванна, което се проведе във Велико Търново. Стотици привърженици на екстремните преживявания се събраха на импровизирания полигон, за да се насладят на великолепното стънт и дрифт шоу, представено им от виртуозите с мотоциклети и автомобили.Разнообразни номера показаха стънтърите, а ревът на машините им допълнително покачваше адреналина. За благотворителното шоу бяха поканени едни от най-добрите професионални дрифт пилоти, съпричастни с каузата за лечението на Иванна, както и стънт мастерите от клуб“All stars team“. Сред участниците се открояваха европейският дрифт шампион Павли Пенев и Мартин Митов – Мартъра.9 стънтъри и 11 дрифтъри зарадваха стотиците свои фенове с атрактивни изпълнения със своите мотори, като оставиха без дъх публиката при всяко едно свое излизане. Всеки един от участниците показа стил и страст със своя номер и отприщи фантазията за още зрелища. Някои от тях бяха изключително опасни, но организаторите на събитието бяха създали перфектна организация и осигурили безопасността, както на публиката, така и на участниците в стънта.Организатори на благотворителното стънт-дрифт шоу са Радина Манолова, Симона Божанкова и Мартин Митов – Мартъра. Подкрепа за каузата оказа и народният представител Явор Божанков. Те са се заели да съберат средства за лечението на 4-годишната Иванна, която е болна от хронична бъбречна недостатъчност.Подкрепа за каузата оказаха също „Практикер“ и собствениците на Търговския парк, както и органите на реда, местната власт и Power Security Group.Иванна вече e в терминална фаза на болестта. Съвсем скоро тя ще се нуждае от хемодиализа и трансплантация, за да може да продължи да се развива нормално като всички деца. Засега всички лекарства я поддържат усмихната и игрива, но в един момент това ще спре, посочват родителите й. Диагнозата й нефронофтизата означава наследствено бъбречно заболяване, което се характеризира с хроничен тубуло-интерстициален нефрит, който може да се прояви от ранна детска възраст до второто десетилетие от живота и в зависимост от формата да прогресира с различни темпове стигайки до терминална (крайна) фаза на хронична бъбречна недостатъчност.Нефронофтизата се проявява с атрофия на бъбречните каналчета, уплътняване на бъбречнaта съединителната тъкан между каналчетата, кисти в бъбреците и други, като постепенно се развиват симптомите на различните стадии на хронична бъбречна недостатъчност и на съответните токсични увреждания на останалите вътрешни органи. Лечението е трансплантация.От Университетската Болница в Хайделберг, Германия, са разгледали документите на Иванна и са се съгласили да направят изследванията, в зависимост от които ще последва трансплантация. Те ще покажат дали Иванна може да приеме бъбрек от родител. Сумата за изследванията 30 000 евро беше събрана в началото на кампанията, но за семейството на Иванна ще не е невъзможно да съберат нужните за последващото лечение над 70 000 евро.Радина Манолова и Симона Божанкова са подготвили още няколко инициативи за набиране на средства. На 19 май в пиано бар „Плей“ е организиран благотворителен концерт с участието на IN SPECTRE: Missher & Grisha Georgiev, Яница Русева live, Иван Иванов и хип-хоп танцьорите от The Centre. Входът е 10 лева и с щеъбраната сума бъде преведена по сметките на кампанията.С поредицата събития Радина, Симона и Мартин се надяват да достигнат до повече великотърновци с широки сърца.Можете да помогнете на Иванна и като преведете средства по дарителската й банкова сметка:Банка ДСК ЕАДIBAN: BG17STSA93000024333592BIC: STSABGSFИванна Йорданова Илиева, гр. Варна", "date": "2017.05.15", "title": " 4450 лева събраха на благотворителното стънт-дрифт шоу в помощ на 4-годишната Иванна"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%80%d0%b5%d0%b7%d0%b5%d1%80%d0%b2%d0%b8%d1%81%d1%82%d0%b8-%d0%b4%d0%b0-%d1%81/", "text": "Българските граждани, освободени от военна служба, да се приемат на служба в доброволния резерв без провеждане на конкурс след подписване на договор.Това предлага министърът на отбраната Красимир Каракачанов в проект на Постановление за изменение и допълнение на Правилника за прилагане на Закона за резерва на въоръжените сили на Република България (ППЗРВСРБ), приет с Постановление №145 на Министерския съвет от 06.07.2012 г.Проектът е публикуван днес на портала за обществени консултации и ще се обсъжда до 14 юни.Регламентираната конкурсна процедура с ППЗРВСРБ е тромава и не постигна целта за комплектуване на длъжностите от доброволния резерв, като към месец март 2017 г. (период от 5 години) са комплектувани само 20%, се посочва в мотивите към проекта.По сега действащата нормативна уредба е регламентирано да се провеждат конкурси три пъти в годината, както и извънредни, но това само натоварва военните формирования, провеждащи конкурса, без да има ефект за попълване на резерва, посочват от министерството на отбраната.", "date": "2017.05.15", "title": " Каракачанов предлага резервисти да се наемат без конкурс"}
{"url": "https://trud.bg/%d0%ba%d1%83%d0%bb%d0%b8%d0%bd%d0%b0%d1%80%d0%bd%d0%b8-%d0%b0%d1%82%d0%b5%d0%bb%d0%b8%d0%b5%d1%82%d0%b0-%d1%89%d0%b5-%d1%81%d1%8a%d0%b1%d0%b8%d1%80%d0%b0%d1%82-%d1%80%d0%b0%d0%b7%d0%bb%d0%b8%d1%87/", "text": "С тънкостите и тайните на арабската кухня започна поредицата „Кулинарни ателиета“ във Варна, която се провежда под мотото „Път към нови приятели“. Организатор е фондация „Обществен дарителски фонд за Варна“, според която започналите кулинарни срещи ще събират хората от различни националности, които живеят в морската столица и ще градят мостове между различните култури.Гостите на първото кулинарно ателие дегустираха традиционни арабски ястия – фалафел-кютенца от нахут, узи-ястие от месо, ориз и грах, запечени в тънка кора, табуле, лабне, мутабъл и прочутите десерти -грис и баклава с крем. Кулинарните изкушения бяха приготвени от майсторите Наим Апраус и Махамад Ел Хаж, които живеят и работят във Варна.Историята на арабската кухня, която е добре позната по света, представи шеф Крис, съосновател на Институт по кулинарни изкуства към Висше училище по мениджмънт – Варна. В него студенти от над 40 страни придобиват отлично образование в областите: бизнес, маркетинг, информационни технологии, компютърни науки, туризъм, хотелски мениджмънт и кулинарни изкуства.Специален гост на събитието беше и Н. Пр. Лино Бианко,посланик на Малта в България и Румъния.Кулинарните ателиета, които ще се провеждат и през следващите месеци, се реализират в рамките на проект 04/17-ECA-70, финансиран от Global Fund for Community Foundations.", "date": "2017.05.15", "title": " Кулинарни ателиета ще събират различните националности във Варна"}
{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%bf%d1%83%d1%81%d0%bd%d0%b0%d1%85%d0%b0-%d1%82%d0%be%d0%ba-%d0%bf%d0%be-%d0%be%d0%b3%d1%80%d0%b0/", "text": "Унгарските власти пуснаха ток по изградената вече ограда по южната им граница срещу нелегално влизащите мигранти, предаде .Отскоро покрай оградата, опасваща унгарско-сръбската граница, се издигат табели, предупреждаващи на унгарски, сръбски и арабски език, че по съоръжението тече ток. Не се посочва волтажът, нито какви поражения може да нанесе. Не се знае също дали по цялата ограда тече електричество.Съобщава се, че един от работниците, монтиращи съоръжението, пострадал, след като получил електрпически шок, и бил приет в болница.Министерството на вътрешните работи отказа да коментира инцидента, като насочи журналистите към фирмата изпълнител. Запитано от чуждестранна медия обаче министерството излезе с изявление, че по оградата е монтирана „охранителна система, използваща електрически импулси“. Според документа такава система ще бъде поставена по цялото протежение на границата. Съоръжението е безопасно за хората, се казва в изявлението на ведомството.„Правителството отдели значителни средства за строежа на нова преграда зад съществуващото техническо съоръжение. Мярката се налага поради факта, че не сме сигурни какъв имиграционен натиск ни очаква”, коментира Янош Лазар, началник на кабинета. Правозащитници обаче смятат, че мярката е нехуманна.„Тя не е в разрез с международните конвенции, нито е сериозно престъпление, но противоречи на всички човешки, християнски и европейски ценности”, коментира Агнеш Вадай от Демократична коалиция.Строежът на оградата започна през 2015 г. и тя постепенно бе доизградена. Наскоро втора преграда бе изградена паралелно с първата, дълга 155 км.Засега официално не се говори за бариера, по която тече ток, а само за „умна ограда“, снабдена с термочувствителни камери за нощно виждане, съобщава унгарски телевизионен канал. Правителството мотивира действията си с мигрантската криза, въпреки че само 7 – 8 мигранти чакат да пресекат границата и няма новопристигнали от Турция, допълва медията.", "date": "2017.05.15", "title": " Унгарските власти пуснаха ток по оградата по южната им граница срещу нелегални мигранти"}
{"url": "https://trud.bg/%d0%b4%d0%b5%d1%86%d0%b0-%d0%be%d1%82-%d0%bf%d0%b5%d1%82-%d0%b4%d1%8a%d1%80%d0%b6%d0%b0%d0%b2%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%b0%d1%82-%d0%b2-%d1%81%d0%bb%d0%b8%d0%b2%d0%b5%d0%bd/", "text": "Сливен ще посрещне деца от пет държави, които ще участват в 21-вото издание на Международния детски фолклорен танцов фестивал „Приятелство без граници“.Досега фестивалът протичаше в няколко дни и приключваше навръх 24 май. Тази година той ще се проведе от 16 до 18 май. Негов символичен домакин ще бъде танцовият състав „Веселие“ при Средно училище „Хаджи Мина Пашов“ в града-домакин. Малките танцьори от България, Монголия, Полша, Сърбия, Турция и Украйна заедно с връстниците си от България ще изнесат голям концерт във вторник вечерта, на открита сцена на площад „Хаджи Димитър“.През следващите дни също са предвидени концерти, включително и в сливенските училища, срещи с кмета Стефан Радев и областния управител Чавдар Божурски. Участниците ще бъдат гости и на реновираната средновековна крепост „Туида“, където ще участват в творческа работилница.Организатор е общината, с подкрепата на Регионалното управление на образованието и Центъра за подкрепа за личностно развитие. Събитието е част от Майските дни на културата в Сливен.", "date": "2017.05.15", "title": " Деца от пет държави пристигат в Сливен на танцов фестивал"}
{"url": "https://trud.bg/%d0%b3%d1%80%d1%8a%d1%86%d0%ba%d0%b8-%d0%bf%d0%be%d0%ba%d0%bb%d0%be%d0%bd%d0%bd%d0%b8%d1%86%d0%b8-%d0%b2-%d0%bd%d0%b5%d1%81%d0%b5%d0%b1%d1%8a%d1%80/", "text": "Поклонници от Гърция – преподаватели, докторанти и студенти от Богословския факултет от Университета „Аристотел“, както и свещеници от Солунска митрополия посетиха Несебър.Те присъстваха на Светата литургия в църквата „Св. Успение Богородично“ бе отслужена от отец Петър и двамата свещеници от Солунската митрополия – Михаил и Василий. Така бяха съчетани отделните части на светата литургия, съответно на български и гръцки език, Богословите коментираха силата на православието, което обединява нашите два народа.Църковните песнопения, изпълнени от гръцкия мъжки хор и българския женски хор, съпровождаха българския и гръцките свещеници.", "date": "2017.05.15", "title": " Гръцки поклонници в Несебър"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%b8%d0%b7%d0%b7%d0%b5%d1%85%d0%b0-%d1%81%d1%82%d0%be%d0%ba%d0%b8-%d0%bc%d0%b5%d0%bd%d1%82%d0%b5-%d0%b7%d0%b0-%d0%b1%d0%bb%d0%b8%d0%b7%d0%be-200-000-%d0%bb/", "text": "Дрехи, обувки, чанти, куфари и колани – имитации на известни марки, на стойност близо 200 000 лв. иззеха служители на „Икономическа полиция“-Варна при две специализирани операции срещу престъпленията против интелектуалната собственост.В края на миналата седмица полицаите атакували обект на централната ул. „Мусала“, където открили уж маркови стоки без документи за 179 500 лв.От друг магазин на Кооперативния пазар конфискували подобни артикули за още 15 000 лв. Срещу съдържателите на търговските обекти – две жени от Плевен и Велинград и двама варненци, са образувани досъдебни производства. Четиримата нямат предишни криминални регистрации, уточниха от пресцентъра на полицията.", "date": "2017.05.15", "title": " Полицаи иззеха стоки менте за близо 200 000 лв."}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d0%b2-%d0%bd%d0%be%d0%b2%d0%b0-%d0%b0%d0%ba%d1%86%d0%b8%d1%8f-%d0%b7%d0%b0-%d0%b7%d0%b4%d1%80%d0%b0%d0%b2%d0%b5%d1%82%d0%be-%d0%bd%d0%b0-%d0%bd%d0%b8%d0%ba/", "text": "Николай Траянов Иванов на 17 г. от Шумен се нуждае от средства за операция в Турция, където лекарите дават шанс да отстранят безопасно тумор в носната кухина, който навлиза в мозъка и застрашава зрението. В понеделник вечерта момчето и майка му Огняна пътуват за турската клиника, въпреки че не са събрали пълната нужна сума от 65 000 лв. за операция. Наложително е първо да се спре кръвоснабдяването на агресивния тумор, а после ще се премине към премахването му. Фамилията вече е успяла да събере част от парите, благодарение на роднини и приятели, но са нужни още средства.„В Шумен има много добри хора. Те ни се притекоха на помощ. Вярвам, че ще победим болестта. Всички, които познават Ники лично, знаят какво прекрасно дете е! Обръщам се към всички вас с огромна молба за помощ!“, каза майка му Огняна пред „Труд“ часове преди да отпътуват. Признава, че в началото била много отчаяна, но точно Ники й вдъхнал сили и кураж. Той е възпитаник на езиковата гимназия „Никола Вапцаров“, паралелка „немски и английски“. Тренира лека атлетика от първолак и е цар на велосипеда. „Много е силно момчето ми и ще се справим“, вярва майката.Всичко започнало безобидно преди два месеца с леко изпъкване на лявото око и сълзене, за което лекар предписал капки и мехлем. После нещата се задълбочили, подутината растяла и след обстойни изследвания ги връхлетяла диагнозата тумор на назофаринкса, който навлиза в мозъчната обвивка и притиска окото. Наш професор бил съвсем откровен със семейството, че тук операция крие риск, трябва да потърсят второ мнение и така бил проведен консулт с клиника „Медикал Парк“ в Турция.Специалистите обещават пълно излекуване, а съучениците на Ники от езиковата гимназия  вече готвят благотворителни прояви за събиране на парите, отворена е и фейсбук страница Помощ за Ники, в която ще има информация за всички инициативи и пълен отчет за постъпленията.В търговски обекти в Шумен ще бъдат поставени кутии, обявена е и банкова сметка BG49UNCR 7000 1522 9531 20. Община Шумен ще отпусне средства за лечението, докладна е внесена за предстоящата сесия. Шуменци са в поредна акция за дете.", "date": "2017.05.15", "title": " Шуменци в нова акция за здравето на Ники"}
{"url": "https://trud.bg/%d0%b2-%d0%bf%d0%bc%d0%b3-%d0%b8-%d0%b5%d0%b7%d0%b8%d0%ba%d0%be%d0%b2%d0%b0%d1%82%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d0%b8-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be-%d1%82/", "text": "Абитуриентите от Випуск ‘2017 на Природо-математическата гимназия „Васил Друмев” и Езиковата гимназия „Проф. д-р Асен Златаров” във Велико Търново бяха изпратени с тържества в двете реномирани училища.Приветствия към младите хора отправиха председателят на Великотърновски общински съвет Венцислав Спирдонов и заместник-кметът на старопрестолния град Снежана Данева-Иванова. Те ги поздравиха за успешно завършеното средно образование, успехите от национални и международни състезания и олимпиади. Подчертан бе големият принос на възпитаниците на двете гимназии и техните преподаватели за облика на Старата столица като водещ образователен център.„Уважаеми ученици, по предстоящия ви път към университетите, към бъдещите ви проекти и към онова, с което решите да се занимавате, не забравяйте, че можете да разчитате на нашата подкрепа. Имайте вяра в себе си, самочувствие и гордост на възпитаници на едно от най-добрите училища на Велико Търново”, обърна се Снежана Данева-Иванова към учениците от ПМГ „Васил Друмев”.„Най-добрите не се нуждаят от късмет и успех, затова няма да ви ги пожелавам. Вие сте най-добрите!”, бяха думите на Венцислав Спирдонов към младите хора в ЕГ „Проф. д-р Асен Златаров.Тържествата в двете училища събраха много бивши и настоящи възпитаници, преподаватели, родители, близки и приятели на зрелостниците. Директорите на ПМГ „Васил Друмев” Ангел Гушев и на ЕГ „Проф. Д-р Асен Златаров” Смилена Тодорова връчиха почетни отличия на най-изявените дванадесетокласници. ", "date": "2017.05.15", "title": " В ПМГ и Езиковата гимназии във Велико Търново изпратиха абитуриентите"}
{"url": "https://trud.bg/%d0%bc%d0%b5%d1%81%d0%b8-%d1%81%d0%bb%d0%be%d0%b6%d0%b8-%d1%80%d1%8a%d0%ba%d0%b0-%d0%b2%d1%8a%d1%80%d1%85%d1%83-%d0%b7%d0%bb%d0%b0%d1%82%d0%bd%d0%b0%d1%82%d0%b0-%d0%be%d0%b1%d1%83%d0%b2%d0%ba%d0%b0/", "text": "Лионел Меси ще добави още един личен трофей в уникалната си кариера. Звездата на „Барселона“ не вкара при 4:1 срещу „Лас Палмас“ и вече има 35 гола през сезона в Примера дивисион. Това му гарантира 70 точки, тъй като в големите първенства за всяко попадение се падат по две.Меси води с 4 гола на холандеца Бас Дост от „Спортинг“ и едва ли може да има обрат. По всичко личи, че Лео ще се изравни с Кристиано Роналдо по брой „Златни обувки“. Португалецът има 4.Шансовете на Дост са заради последния домакински мач срещу „Шавеш“. Но и Меси има да играе с „Барселона“ на „Камп Ноу“ срещу „Ейбар“.Голеада на Роберт Левандовски е единствената възможност пред поляка да сътвори чудо. Нападателят на „Байерн“ има „едва“ 30 гола, а на баварците остава домакинство срещу „Волфсбург“.Изненадващо за класата си Роналдо е едва 16-и в класацията за „Златната обувка“ този сезон. Кристиано е с 22 гола, колкото имат Чиро Имобиле („Лацио“) и Хари Кейн („Тотнъм“).", "date": "2017.05.15", "title": " Меси сложи ръка върху „Златната обувка“"}
{"url": "https://trud.bg/%d0%bf%d1%80%d0%b5%d0%b4%d0%b0%d0%b2%d0%b0%d1%82-%d0%b2-%d1%80%d0%b5%d0%b0%d0%bb%d0%bd%d0%be-%d0%b2%d1%80%d0%b5%d0%bc%d0%b5-%d1%82%d1%8a%d1%80%d0%b3%d0%be%d0%b2%d0%b5%d1%82%d0%b5-%d0%b7%d0%b0-%d0%b4/", "text": "От 1 юни всеки заинтересован ще може да наблюдава в реално време провеждането на електронните търгове за дървесина. Това е една от промените в платформата за електронна продажба на дървесина, която Югозападното държавно предприятие предприема след среща с представители на дърводобивни и дървопреработвателни фирми от Благоевградска област.С до 5 минути допълнително време ще разполагат от началото на следващия месец участниците, решили да наддават в последните секунди. Така всеки желаещ ще може да обяви своята цена. Досега допълнителното време за наддаване беше в рамките на 2 минути.След приключване на процедурата още същия ден протоколите от класирането на участниците ще бъдат публикувани в платформата за електронна продажба на дървесина. Там ще се виждат всички допуснати до участие в търга, както и отстранените кандидати и мотивите за това.Промените се правят по настояване на собствениците на дърводобивни фирми, защото те се оплакаха,че по местата където живеят интернета бил слаб и имало, което отнемало равния старт при участването им в електронните търгове .", "date": "2017.05.15", "title": " Предават в реално време търговете за дървесина в ЮЗДП"}
{"url": "https://trud.bg/%d0%be%d1%82-%d0%bf%d1%8a%d1%82%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%81%d1%8a%d0%b2%d0%b5%d1%82%d0%b2%d0%b0%d1%82-%d0%b0%d0%ba%d0%be-%d1%89%d0%b5-%d1%88%d0%be%d1%84%d0%b8/", "text": "Правилата за движение по пътищата важат и по време на празници. Видеокамери ще документират, както досега, поведението на абитуриентите и на техните близки, които ги возят, съобщават от МВР.Абитуриентските празници винаги са изпълнени с много емоции и вълнуващи преживявания. Празнуват не само завършващите училище, но и техните родители и приятели. В празнично настроение човек е склонен към компромиси, но когато те са свързани с неправилно поведение на пътя, това може да доведе до пътен инцидент и наранявания.По време на празничните дни на месец май 2016 г. пътните полицаи са установили повече от 700 нарушения, допуснати от абитуриенти-шофьори, от водачи на автомобили, с които се превозват зрелостници или техни близки. Най-честите нарушения са неизползването на обезопасителен колан, неправилен превоз на пътници, управление на моторно превозно средство от неправоспособни водачи и шофиране под въздействие на алкохол.За да остане празничното настроение, „Пътна полиция“ съветва:Спазвайте Закона за движението по пътищата Погрижете се за своята безопасност Ако ще шофирате, не пийте алкохол Изберете предварително кой ще шофира на бала и след него Ако не сте правоспособни водач, не демонстрирайте шофьорските си „умения“ точно на бала При нужда позвънете на телефон 112 или отидете в най-близкото районно управление От тази година са в сила изменения и допълнения в Закона за движението по пътищата и голяма част от тях се отнасят за управлението на моторни превозни средства от неправоспособни водачи и от водачи под въздействието на алкохол или наркотични вещества. Санкциите са сериозни и за собствениците на превозните средства, които са им ги предоставили. Не позволявайте рисковото поведение на приятели да ви постави в опасност от пътен или друг вид инцидент по време на абитуриентския бал. Най-рисковото поведение на возещите абитуриенти е свързано с управление с превишена скорост и извършване на опасни маневри с автомобили; отнемане на предимство; преминаване при червен сигнал на светофара; неправилно превозване на пътници, показващи се от прозорците и люковете на автомобилите или седнали върху рамките на вратите; возене на повече пътници от броя от местата за сядане; управление от неправоспособни водачи и/или употребили алкохол и/или наркотични вещества; подаване на неразрешени светлинни и звукови  сигнали и агресивно поведение към останалите участници в движението, главно към пешеходците. Помнете, че червеният сигнал на светофара не дава предимство на празнуващите! Еуфорията не е оправдание за извършване на необмислени и рискови действия. Комбинацията от емоции и еуфория е лош съветник и води до загуба на чувството за предпазливост, до безкритичност и опасна агресивност. Самоконтролът в такива моменти не пречи на приповдигнатото настроение, но оставя повече спомени от преживените емоции. Навреме си осигурете трезвен и опитен водач на празничната кола. Изпитият алкохол подвежда към „смели” решения, а крайният резултат е нежелан. Това може да е родител или друг близък. Не се качвайте в кола с шофьор, който е употребил алкохол – вие сте в центъра на вниманието и имате право да поискате  от останалите да не рискуват празникът да се провали. При нужда потърсете съдействие и от родителите или други близки. Ако все още нямате шофьорска книжка, но имате известни познания, не ги демонстрирайте точно на бала. Емоциите в този момент може да се окажат лош съветник. Рискът от попадане в пътен инцидент в подобна ситуация е много по-голям. Бъдете внимателни и не се примирявайте с нарушенията на обществения ред, които може да застрашат и сигурността на движението по пътищата. Винаги може да се обадите на телефон 112 и да потърсите помощ. Подсигурете се и с телефонните номера на близки, които биха се отзовали на молба за помощ.Родители, за сигурността на своите абитуриенти предложете им истински да се забавляват на бала, а вие или друг да поеме ангажимента да шофира. Дори да са правоспособни водачи, за предпочитане е абитуриентите да не сядат зад волана, когато са в особено емоционално състояние и лесно може да допуснат грешки. Ако все пак за деня на бала или за следващите празнични дни предоставите на своя абитуриент семейния автомобил, поговорете с него за опасностите на пътя. Доброжелателно го предупредете: да не си позволява алкохол, да не кара рисково и да не се влияе от опасни спонтанни предложения за извънредни пътувания от страна на пийналата компания.", "date": "2017.05.15", "title": " От „Пътна полиция“ съветват: Ако ще шофирате, не пийте алкохол"}
{"url": "https://trud.bg/%d1%85%d0%be%d1%82%d0%b5%d0%bb%d0%b8%d0%b5%d1%80%d0%b8-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b1%d1%8a%d1%80%d0%b7%d0%b0-%d0%be%d0%b1%d1%80%d0%b0%d0%b1%d0%be%d1%82%d0%ba%d0%b0/", "text": "Хотелиери предлагат изнесени центрове за прием на кадри в курортните комплекси.Дефицитът на работна ръка е голям, а лятото идва. Затова центровете, които ще включват екипи от специалисти, трябва да улеснят процеса и да предлагат бързо обработване на документи на студенти, примерно от Украйна.Предложението е изпратено до правителството и ресорното министерство.В четвъртък в Слънчев бряг се очаква отново министърът на туризма Николина Ангелкова. Тя ще се срещне с представители на Съюза на собствениците и туроператори, за да се обсъдят проблемите преди Лято 2017.Хотелиери коментираха, че за пръв път държавата проявява загриженост и внимание към решаването на проблемите им. Министър Ангелкова бе тук само преди броени дни, когато присъства на бутането на незаконни обекти на Северния плаж в комплекса.", "date": "2017.05.15", "title": " Хотелиери предлагат бърза обработка на документи"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-15-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82/", "text": "Националният студентски литературен конкурс „Боян Пенев“ привлича студенти от 15 висши училища в Шумен. Негов организатор и домакин е Шуменският университет „Еп.Константин Преславски“.Четиридесетото му издание стартира в петък от 13,30 ч. пред Ректората. Творците ще се състезават в три категории – поезия, белетристика и критика. Най-много регистрации има в раздел поезия – 47. Оценката ще бъде на компетентно жури в състав Захари Карабашлиев, Пламен Дойнов и Петър Чухов. Четенията на участниците да започнат в 14 часа. В 17 часа ще бъде представена стихосбирката „Възможности“ на Валентин Славеев, който завоюва Голямата награда от конкурса м.г. Тя е издадена от Университетското издателство „Еп.Константин Преславски“. В 20 ч. в кафе-клуб „Ретро“ е премиерата на книгата на Петър Чухов „АДdicted“, издадена преди дни. Шумен е първото място, където ще бъде представена. В събота ще се проведе поетически пленер „Писане от натура“ с модератор Петър Чухов. Маршрутът му включва посещение на Двора на кирилицата в Плиска и манастира „Свети Панталеймон“ край Велики Преслав. В 16,30 ч. пред Ректората в поетически двубой ще влязат Георги Гавраилов и Ралица Красимирова. Техни секунданти ще са Анна Лазарова и Антоний Димов.В последния ден в неделя, в 11,30 часа, пред паметника на Иван Пейчев пред регионалната библиотека в Шумен ще бъдат наградени лауреатите в конкурса.", "date": "2017.05.15", "title": " Студенти от 15 университета  кандидатстват за конкурса „Боян Пенев“ в Шумен"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d1%8a%d1%82-%d0%be%d1%82-%d0%b3%d0%b5%d1%80%d0%b1-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2%d0%b0-%d1%81%d1%82%d0%be%d1%8f%d0%bd%d0%be%d0%b2/", "text": "Първата приемна на народния представител от ГЕРБ – В. Търново Станислава Стоянова се състоя в старата столица. Така депутатът сложи начало на регулярните срещи с жители на областта, които ще провежда в рамките на мандата си в новото 44-то Народно събрание. Предстои да бъдат насрочени приемни в П. Тръмбеш, Стражица, Павликени, а в понеделник следобед се провежда и приемна за жителите на Свищов.За среща с народния представител от най-голямата парламентарна група, в офиса на ГЕРБ във В. Търново дойдоха както граждани с проблеми от частен характер, така и хора, които поставиха въпроси от по-широко обществено значение.Задоволство от подкрепата за семействата с репродуктивни проблеми, която от ГЕРБ винаги са оказвали, изрази една от посетителките, получила финансиране за ин-витро процедури.Значителна част от засегнатите в приемната теми бяха в компетенциите на местната власт, като народният представител Станислава Стоянова незабавно задвижи тези въпроси, а в срещите с граждани се включи лично и председателят на Великотърновския общински съвет Венцислав Спирдонов.След сигнал на граждани и за бъдат предприети съответните мерки, двамата огледаха на място част от централната улица „Л. Каравелов“, над която има надвиснали много жици, а част от междублоковите пространства се нуждаят от окосяване.В най-скоро време предстои Великотърновският общински съвет да приеме наредба, уреждаща почасовото отдаване на училищни площи за провеждането на извънкласни дейности. Това стана ясно, след отправено в приемната запитване по темата. „Извънкласните занимания на учениците, както и образованието като цяло, са основен акцент сред приоритетите на ГЕРБ“, категорична бе народният представител Станислава Стоянова.", "date": "2017.05.15", "title": " Депутатът от ГЕРБ Станислава Стоянова с  първа приемна  във Велико Търново"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b7%d0%b0%d0%bf%d0%be%d1%87%d0%bd%d0%b0%d1%85%d0%bc%d0%b5-%d0%bf%d0%be%d1%87%d0%b8%d1%81%d1%82%d0%b2%d0%b0%d0%bd%d0%b5%d1%82%d0%be/", "text": "Започнахме почистването и осигуряване на проводимостта на 5 км от река Искър, в участъка от моста на „Чепинско шосе“ до корекцията, която изградихме при Летище „София“. Това написа кметът на София Йорданка Фандъкова във Фейсбук след проведената проверка на място.„През 2016 г. направихме аварийно почистване на реката. Тази година почистваме общо 75 км речни корита на реки, които преминават през територията на общината. Изпълнението на програмата за планово почистване тази година започнахме на 20 март и до момента са почистени 9 км. В момента се работи още на участъци от реките Владайска и Перловска в централната градска част, р. Подгумерска в район „Нови Искър“, р. Какач в район „Връбница“, р. Банишка в район „Витоша“ и отводнителни канали в район „Кремиковци“.Столична община разполага с първата система за денонощно наблюдение на нивата на реките и за ранно предупреждение“, пише още Фандъкова.        ", "date": "2017.05.15", "title": " Фандъкова: Започнахме почистването и осигуряване на проводимостта на 5 км от река Искър"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b8%d0%b7%d0%bb%d0%be%d0%b6%d0%b5%d0%bd%d0%b8%d0%b5%d1%82%d0%be/", "text": "Община Свищов се представи със собствен щанд на тринайстото изложение „Уикенд туризъм“ в Русе и показа своите културни и исторически забележителности. Основен акцент в представянето бе честването на 140 годишнината от Освобождението на Свищов и планираната за 25 юни възстановка на събитията от преди 140 години. Популяризирани са и  фестивалът на античното наследство „Орел на Дунава”, който ще се проведе от 2 до 4 юни в Свищов, както и фолклорният фестивал в село Царевец.На изложението бе предоставена полезна информация за Свищовското съкровище, както  и богатото културно наследство на Исторически музей – Свищов, където се намира и постоянната експозиция на съкровището. Благодарение на предоставените рекламни материали от „Винарна Свищов“, Общината бе представена и като място с потенциал за винен туризъм.В рамките на изложението представители на Общината взеха участие в дискусия, организирана от Министерството на туризма, на тема: „Туристически район Дунав – учредяване и възможности за развитие“. Дискусията касаеше туристическото райониране на страната на 9 разпознаваеми /брандирани/ района и укрепването им чрез учредяване на организации, занимаващи се с рекламиране и маркетиране на районите.  По повод изложението, бяха отправени покани към хотелиерите и ресторантьорите в Свищов да предоставят свои материали, с които да бъдат рекламирани на събитието.", "date": "2017.05.15", "title": " Община Свищов участва в изложението „Уикенд туризъм ”"}
{"url": "https://trud.bg/%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d1%81%d1%82%d1%80%d0%be%d0%b8-%d1%81%d0%bf%d0%be%d1%80%d1%82%d0%b5%d0%bd-%d0%ba%d0%be%d0%bc%d0%bf%d0%bb%d0%b5%d0%ba%d1%81-%d0%b2/", "text": "Спортен комплекс със зала за 1500 души планира да построи Икономическият университет /ИУ/ във Варна към новата сграда на Колежа по туризъм, която ще бъде готова до края на тази година. В същия срок край брега на Варненското езеро трябва да започне изграждането на университетски рекреационен център.Инвестиционните планове представи ректорът на ИУ проф. Пламен Илиев пред гостите на тържество по случай 97-годишнината от създаването на най-старото висше търговско училище в България. В момента в него се обучават близо 10 000 студенти в 45 бакалавърски и магистърски програми.От септември ИУ първи в страната ще подготвя бакалаври по „Съдебна администрация“, припомни проф. Илиев. Тъй като за новата специалност не е предвидена държавна поръчка, финансирането ще се осигури от бройките по направление „Администрация и управление“. Според ректора след финала на модернизацията на базата през следващите години акцент в инвестиционната програма на ИУ ще бъдат  научната дейност и повишаването на квалификацията на академичния състав.", "date": "2017.05.15", "title": " Университет строи спортен комплекс в нов корпус"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0%d1%82-%d0%b2%d1%8a%d0%b7%d0%bc%d0%be%d0%b6%d0%bd%d0%b0-%d0%b5-%d0%bf/", "text": "В следващите дни е възможна появата на нов модифициран вид на същия компютърен вирус (WannaCry) с подобрена функционалност и още по-големи мащаби на атака – предупреждават експерти по киберсигурност, съобщи МВР.Съветът към потребителите е да предприемат незабавни действия по инсталиране на публикуваните от производителя обновявания за операционната система Windows, да се снабдят с надежден антивирусен софтуер и да бъдат бдителни при работа с непоискани СПАМ съобщения и прикачени към тях съмнителни файлове.Към 15.00 часа на 15 май, в сектор „Киберпрестъпност“ на ГДБОП е регистриран само един сигнал за атака с новия криптовирус WannaCry към областна административна структура. В резултат на компетентните и навременни действия той е неутрализиран и вирусът не е нанесъл вреди.По информация на „Труд“ е атакувана областната администрация в Ямбол.Не са регистрирани други сигнали за засегнати компютърни конфигурации на български правителствени организации, частни фирми или отделни граждани.Допълнителни конкретни стъпки за защита може да намерите на страницата на ГДБОП – . ", "date": "2017.05.15", "title": " МВР предупреждава: Възможна е появата на нов модифициран вид на криптовируса\t\t\t"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0-%d1%83%d1%87%d0%b5%d0%bd%d0%b8%d1%86%d0%b8-%d0%b2-%d0%bc%d0%b5%d0%b6%d0%b4%d1%83/", "text": "Евродепутатът от ГЕРБ/ЕНП Емил Радев приветства във Варна ученици от пет държави, които работят съвместно по проекта „Living in a smart environment 2030 – chances and challenges” в рамките на европейската програма Erasmus+. Сред участниците има младежи от България, Белгия, Германия, Португалия и Финландия. Страната ни е представена от варненската Първа езикова гимназия, чийто възпитаник е и българският евродепутат. „Радвам се, че благодарение на европейската солидарност днес тук могат да се съберат представители на много европейски държави, за да обменят опит и да обединят усилия за реализацията на разнообразни проекти. Тази година Варна е Европейска младежка столица и много млади хора посещаватграда ни”, заяви Емил Радев в обръщението си към учениците и учителите. Той препоръча на чуждестранните гости да се запознаят със забележителностите на морската ни столица. „По нашите земи е открито и най-старото обработено злато в света. Варна е град с богата и древна история, но най-голямото богатство на града ни са младите хора!”, сподели Радев. Първата среща на учениците във Варна се проведе в Икономическия университет, който  чества 97-ата си годишнина.", "date": "2017.05.15", "title": " Емил Радев приветства  ученици  в международен проект"}
{"url": "https://trud.bg/%d0%b1%d0%b3-%d1%80%d0%b0%d0%b4%d0%b8%d0%be-%d1%80%d0%b0%d0%b7%d0%b4%d0%b0%d0%b2%d0%b0-%d0%bd%d0%b0%d0%b3%d1%80%d0%b0%d0%b4%d0%b8-%d0%b2-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0/", "text": "Рафи и хиляди фенове на БГ-радио и българска музика ще влязат в благоевградската казарма на 16 юни. Но не, за да служат, а за да се забавляват . За пета поредна година БГ-радио ще раздава годишните си награди, а това ще стане на огромна сцена, която ще бъде издигната в района на казармата.На 62 дка площ, кмеството на града строи уникален фестивален център. Там ще има зони за веселие, за отдих и хранене, както и място за палатки. В този нов център ще се състои и фестивалът Франкофоли. А звездите ще дефилират по червен килим. Новият парк , който ще се превърне в огромна музикална сцена , ще се казва „Македония“, разкри кметът Атанас Камбитов.Преди време общината получи 62 декара от имота от Министерство на отбраната. „На финала сме с дейността си по инфраструктурата там. До 5 юни всички ремонти трябва да приключат, в момента теренът се озеленява. И изпълнители, и зрители ще имат повече пространство, ще им е по-комфортно. Осигурили сме и 2000 паркоместа, каза Камбитов за предстоящите големи музикални събития.Над 50 хиляди души са гледали миналата година  „Франкофоли“ и шоуто на БГ-радио. „От сега ни е ясно,че легловата база няма да стигне, но в радиус около 40 км.около Благоевград всички хотели ще бъдат запълнени. Миналата година част от гостите останаха гладни,защото се оказа,че заведенията не бяха подготвени за такъв голям наплив на хора. Затова сега сме се погрижили и в самия парк сме изградили места за хранене, каза Камбитов.Организаторите от БГ Радио обещаха пък много и модерни ефекти  – осветление, звук, мултимедия. Ще се ползват последно поколение видеоекрани.Певецът Рафи ще е само един от водещите. Организаторите разкриха, че на сцената ще се качат почти всички бивши водещи през тези 15 години, в които се връчват годишните награди на медията. Очакват се гости от чужбина, ще има и премиери на песни, които почти сигурно ще се превърнат в новите български хитове.", "date": "2017.05.15", "title": " БГ-радио раздава награди в Благоевград\t\t\t"}
{"url": "https://trud.bg/%d0%bd%d0%b0%d0%b7%d0%bd%d0%b0%d1%87%d0%b5%d0%bd-%d0%b5-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2-%d0%bc%d0%b8%d0%bd%d0%b8%d1%81/", "text": "В Министерството на транспорта, информационните технологии и съобщенията трети заместник-министър става Ангел Попов, съобщиха от правителствената пресслужба.Той е завършил Техническия университет в София с придобита квалификация „Машинен инженер“. Заемал е ръководни длъжности в различни фирми, чиято дейност е свързана с транспорт и логистика.", "date": "2017.05.15", "title": " Назначен е заместник-министър на транспорта, информационните технологии и съобщенията"}
{"url": "https://trud.bg/%d0%b0%d0%ba%d1%80%d0%b5%d0%b4%d0%b8%d1%82%d0%b8%d1%80%d0%b0%d1%85%d0%b0-%d0%bf%d0%b5%d1%87%d0%b0%d1%82%d0%bd%d0%b8%d1%86%d0%b0%d1%82%d0%b0-%d0%bd%d0%b0-%d0%b1%d0%bd%d0%b1-%d0%b4%d0%b0-%d0%bf%d0%b5/", "text": "Съвместното дружество „Обертюр Фидюсиер“ АД – София, с акционери Печатницата на БНБ и Oberthur Fiduciaire SAS – Франция, получи акредитация от Европейската централна банка за отпечатване на евро банкноти, съобщиха на БНБ.Това дава право на съвместното дружество да участва в търгове, провеждани от централните банки на страните от еврозоната, за производство на евро банкноти.Съвместното дружество беше създадено през ноември 2013 г. и за краткия период оттогава успя успешно да премине трите компонента на акредитация от Европейската централна банка: за сигурност, технологичен капацитет, и условия на труд и опазване на околната среда.За този период броят на работещите в дружеството се увеличи от 57 на 225 и се състои изцяло от български ръководен персонал, специалисти и работници. Обемът на произведените банкноти за международния пазар за същия период нарасна от 60 милиона на 1 милиард.Дружеството е включено в списъка на големите данъкоплатци в страната. ", "date": "2017.05.15", "title": " Акредитираха печатницата на БНБ да печата евро банкноти"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bc%d0%b0%d0%ba%d1%80%d0%be%d0%bd-%d0%bd%d0%be%d0%bc%d0%b8%d0%bd%d0%b8%d1%80%d0%b0/", "text": "Френският президент Еманюел Макрон номинира за министър-председател на страната е Едуар Филип, предадоха световните агенции.Филип е депутат, кмет на пристанищния град Хавър и член на умереното крило на основната десноцентристка партия „Републиканците”.С решението си да възложи на консерватор да състави новото правителство на Франция, Макрон цели да разшири политическата подкрепа за своето движение и да отслаби опонентите си преди парламентарните избори през юни, смятат експерти.Макрон се зарече да сложи край на традиционното разделение ляво-дясно, което от десетилетия господства във френската политика.Неговата центристка партия „Напред”, която е само на една година, сега трябва получи широка подкрепа за парламентарните избори.Филип е приближен на бившия премиер Ален Жупе, който ръководи умереното крило на „Републиканците” и даде сигнали, че е склонен да помогне на Макрон. ", "date": "2017.05.15", "title": " Френският президент Макрон номинира Едуард Филип за премиер на страната"}
{"url": "https://trud.bg/%d0%b7%d0%b4%d1%80%d0%b0%d0%b2%d0%ba%d0%be-%d0%b7%d0%b4%d1%80%d0%b0%d0%b2%d0%ba%d0%be%d0%b2-%d1%82%d0%be%d0%b7%d0%b8-%d0%bf%d1%8a%d1%82-%d1%89%d0%b5-%d1%81%d0%b8-%d0%bd%d0%b0%d0%bf%d0%b8%d1%88%d0%b5/", "text": "„Искам да има правила, които да са ясни за всички и когато отворите една карта на София или Париж или друг град в Европа, да получавате ясни правила. Да няма въпроси от типа: „На вас тази сграда харесва ли ви, ще я приемете ли? Архитект Здравков на този пост няма право да разсъждава по целесъобразност. Имам право да разсъждавам само от гледна точка на закона.“Това каза главният архитект на София Здравко Здравков в началото на среща с ръководството на КРИБ, на която в момента се дискутира включването на бизнеса в развитието на София като умен град.Арх. Здравков обясни, че администрацията в града иска да постигне важните за бизнеса стабилност и сигурност и да изчистят пропуските в правилата, по които се строи в столицата. Тези правила ще бъдат въведени със Закона за устройство и застрояване на Столична община.„Считам, че този път ще си напишем по-добре домашното, за да можем да внесем един читав законопроект, който да бъде приет от 44-ото Народно събрание“, обясни главния архитект. Това ще бъде направено заедно с професионалните и работодателските организации. По този начин ще уреди и въпроса с намирането на подходящо място в града, където да се строят високи сгради, а не това да става безразборно, ще се уреди и начина на разрешаването им и ще се избегнат дупките в нормативната уредба, от които предприемачи се възползват, за да строят високи сгради.„Така че, работим за промяна в закона за устройство и застрояване на Столична община, наредбата за рекламата, за да се създадат известни ограничения на влязлата в града реклама, както и в наредбата за обществените обсъждания, каза още главният архитект. Той обеща, че до края на годината ще обвърже всички подробни устройствени планове с Географска информационна система-София.Кирил Домусчиев: Правилата ги има в цяла Европа, трябва да ги въведем у нас„Знаете, че КРИБ, като най-голяма работодателска организация, е активен член в Консултативния съвет към кмета на София г-жа Фандъкова и сме съветник по всички въпроси, които засягат развитието на града“, коментира по време на срещата председателят на КРИБ Кирил Домусчиев.Провеждането на срещата с главния архитект той обясни така:„Радвам се, че проведохме този разговор. Имахме възможност да обсъдим приоритетите ни и да видим къде са допирните точки. А те са много.“ Домусчиев изрази надежда КРИБ да продължи да бъде канена от Столичната община и да има още по-активна позиция, с която да подкрепя всички добри инициативи на главния архитект и кмета на София. „Правилата ги има в цяла Европа, трябва да ги създадем и при нас, за да е ясно всичко на инвеститорите. Ще се търсят такива правила, които да бъдат добри и за правене на бизнес, а не да са суперрестриктивни и ограничителни – това отблъсква инвеститорите“, коментира още председателят на КРИБ.", "date": "2017.05.15", "title": " Здравко Здравков: Този път ще си напишем по-добре домашното"}
{"url": "https://trud.bg/%d0%b0%d0%b2%d0%b8%d0%be%d0%bd%d0%b0%d0%bc%d1%81-%d1%81%d1%82%d0%b0%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd/", "text": "„Авионамс” – едно от ключовите за българската икономика и военнопромишления комплекс предприятия, премина във фактическа собственост на държавата, съобщават от Министерство на икономиката. Това стана възможно след влизането в сила на постановление на частен съдебен изпълнител, с което по съдебен ред се потвърждава обявяването на Държавната консолидационна компания за купувач на продадените на публична продан акции на дружеството.През м. май 2016 г. за продажба бяха предложени 2 090 729 акции, собственост на „Хедж Инвестмънт България” АД. В законовия срок за тях ДКК заплати 28 941 111 лв./двадесет и осем милиона деветстотин четиридесет и една хиляди сто и единадесет/ лева. Последва обжалване на постановлението на частния съдебен изпълнител, но независимо от това ДКК предприе действия за стабилизиране и развитие на дружеството като осигури средства за изплащане на неизплатените работни заплати и за продължаване на дейността на дружеството. С влизане в сила на постановлението ДКК вече притежава 99,9% от капитала на „Авионамс” АД.„Авионамс” АД (бивш „Терем – Георги Бенковски”) е един от най-големите заводи за капитален ремонт и обслужване на летателна техника в Европа. Основната част от завода е разположена в района на авиобаза Граф Игнатиево. Връщането му в ръцете на държавата ще гарантира устойчивото му развитие, пълноценно обслужване на техниката на ВВС и максимална защита на държавния интерес.", "date": "2017.05.15", "title": " „Авионамс” стана държавна собственост"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b5%d0%b9-%d0%bf%d0%b5%d1%82%d1%80%d0%be%d0%b2-%d0%bf%d0%be-%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%bf%d1%80%d0%b0%d0%bd%d0%b5-%d0%bd%d0%b0-%d0%bf%d0%b0/", "text": "„Не мисля, че делото срещу мен е поръчка. Обвинението е плод на неинформираност.“ Това заяви днес бившият съветник от ДАНС Алексей Петров пред Софийския градски съд, където срещу него се гледа дело за пране на 3,3 млн. лв. На днешното заседание той даде обяснения и уточни, че всички страни по сделката, заради която е обвинен, са били благодарни за свършената работа.„Осигурил съм сделката с голям американски инвеститор по най-добрия и законосъобразен начин“, обясни Петров в съда. Според прокуратурата през 2006-2008 г. Петров в съучастие с Явор Джиджев и Теодор Дечев е изпрал 3,3 милиона през две фирми на Джиджев – „ЕСТ“ АД и „Томеком“ ООД.На заседанието от 16 февруари т.г. стана ясно, че подсъдимият Джиджев е записан в обвинителния акт и като пострадал, поради факта, че е собственик на фирмата, която според обвинителите е ощетена (б.а. – „Томеком“ ООД). Тогава Джиджев шеговито отказа да подаде граждански иск срещу самия себе си.", "date": "2017.05.15", "title": " Алексей Петров по делото за пране на пари: Обвинението ми е плод на неинформираност"}
{"url": "https://trud.bg/53-%d0%ba%d0%b3-%d0%b4%d1%80%d0%be%d0%b3%d0%b0-%d0%b7%d0%b0-23-%d0%bc%d0%bb%d0%bd-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%bd%d0%b0-%d0%b3%d1%80%d0%b0%d0%bd%d0%b8/", "text": "17 кг хероин и над 35 кг амфетамин са иззели полицейски служители и митничари при съвместни операции, реализирани под ръководството на прокуратурата, съобщиха от МВР.Пратката на Капитан Андреево е задържана вчера сутринта. 66-годишен мъж, който пътувал в автобус от Турция, обявил, че пренася фаянсови плочки. При проверката се оказало, че кашонът е пълен със 17 кг хероин на обща стойност 1.2 млн. лв. Мъжът, криминално проявен и с присъда за трафик на хора през границата, е задържан.Друга пратка е задържана на митнически пункт Малко Търново. Проверката на лек автомобил, пътуващ към Турция, е извършена на 13 май вечерта. Дрогата – над 35 килограма амфетамин, на стойност 1.1 млн. лв., била скрита в тайници в купето и багажника на колата. Шофьорът, 48-годишен мъж от Исперих, също криминално проявен, е задържан. По първоначални данни амфетаминът е бил предназначен за Близкия изток, а хероинът – за страните от Западна Европа.Подробности по проведените операции оповестиха главният секретар на МВР гл.комисар Младен Маринов, Дарина Славова – зам.-окръжен прокурор на Хасково, Росица Дапчева – зам. -окръжен прокурор на ОП- Бургас и Георги Костов – директор на Агенция „Митници“.", "date": "2017.05.15", "title": " 53 кг дрога за 2,3 млн. са задържани на границата с Турция"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb-%d1%81%d1%82%d0%be%d1%8f%d0%bd-%d1%82%d0%be%d0%bd%d0%b5%d0%b2-%d0%b5-%d0%b8%d0%b7%d0%b4%d1%8a%d1%85%d0%bd%d0%b0%d0%bb-%d1%81%d0%bb%d0%b5%d0%b4-%d0%bc%d0%b0/", "text": "Генерал Стоян Тонев, бивш началник на ВМА – София е издъхнал след масивен инфаркт. Това показват резултатите от извършената аутопсия, съобщиха от  областната болница в Пазарджик.Безжизненото тяло на генерал Стоян Тонев бе открито в неделя към 18.30 часа от работник, отговарящ за поддръжката на неговия имот във Велинград. Трупът му бе транспортиран в  най-близката областна болница.Аутопсията на известния медик е извършена от д-р Ангел Фингаров.  След аутопсията е станало ясно, че той е имал сърдечни проблеми, заради което е бил с поставени стендове на кръвоносните съдове, водещи към сърцето. „Категорично не са открити след от насилие по тялото на генерал Тонев”, пише в заключението.", "date": "2017.05.15", "title": " Генерал Стоян Тонев е издъхнал след масивен инфаркт"}
{"url": "https://trud.bg/%d0%b3%d0%b5%d0%b9-%d0%bf%d0%b0%d1%80%d0%b0%d0%b4%d1%8a%d1%82-%d0%b2-%d1%81%d0%be%d1%84%d0%b8%d1%8f-%d0%bc%d0%b8%d0%bd%d0%b0-%d0%bd%d0%b0-%d0%b5%d1%81%d0%b5%d0%bc%d0%b5%d1%81-%d0%b8%d0%b7%d0%b4%d1%80/", "text": "Тази година шествието ще започне в 18 ч от Паметника на Съветската армия, а маршрутът предстои да бъде уточнен със Столичната община.Пари чрез есемеси събират организаторите на гей парада в София.Домакините на София Прайд 2017 се обръщат с призив към хората, които се чувстват съпричастни към каузата за равноправие, да помогнат за финансовото обезпечаване на планираните събития и така да даде своя принос.Всеки може да дари 1 лев чрез кратко съобщение в новата  DMS кампания. “София Прайд се организира изцяло от доброволчески комитет и целият бюджет се набира чрез дарения – на организации и на отделни граждани. Имаме нужда да покрием разходите за техника, комуникационни материали, охрана и административни такси. Надяваме се, че чрез DMS кампанията ще успеем да съберем средства за тези нужди”, заяви Радослав Стоянов от комитета на София Прайд.Дарения могат да се правят и на фейсбук страницата на София Прайд. Десетото мирно шествие на лесбийки, гей мъже, бисексуални, трансджендър и интерсекс хора (ЛГБТИ) и техните близки и приятели ще се проведе на 10 юни в столицата.", "date": "2017.05.15", "title": " Гей парадът в София мина на есемес издръжка\t\t\t"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%8f%d1%82-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be%d1%82%d0%be-%d0%b2-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82/", "text": "Обвиненият за убийството на 15-годишния  Георги Игнатов в Борисовата градина студент Йоан Матев остава в ареста, реши софийският градски съд. В мотивите си съдия Петър Стоицев се позова на представената днес съдебно-медицинска експертиза на ножа, намерен на метри от мястото, където беше убито момчето. Мястото беше посочено от брата на Йоан – Марсел.  Решението може да бъде обжалвано пред Софийския апелативен съд.19-годишният Матев е обвиняем за убийството на ученика Георги Игнатов в Борисовата градина преди близо две години. Тялото на момчето беше намерено на пейка в столичния парк.  Йоан бе арестуван 20 месеца по-късно.", "date": "2017.05.15", "title": " Обвиненият за убийството в Борисовата градина остава в ареста"}
{"url": "https://trud.bg/fibank-%d0%b8-%d0%b4%d0%b8%d0%bc%d0%b8%d1%82%d1%8a%d1%80-%d0%b1%d0%b5%d1%80%d0%b1%d0%b0%d1%82%d0%be%d0%b2-%d1%81%d1%8a%d1%81-%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8-%d0%bf%d0%be%d0%b4/", "text": "Най-голямата българска банка е спонсор на благотворителния мач на Бербатов и Фиго. Брандирани тениски с автографи от Димитър Бербатов ще радват феновете на футбола. Наградите, осигурени от Fibank и Фондация „Димитър Бербатов”, могат да бъдат спечелени от притежателите на банкови карти МasterCard, издадени от Fibank.Условието за участие е в рамките на кампанията, от 5 май до 5 юни 2017 г., да бъде извършено поне 1 плащане, с което феновете на спорта ще могат да се сдобият с официалната фланелка за мача All Starts 2017. Предстоящият благотворителен мач ще се проведе на 14 юни в София, на Националния стадион „Васил Левски“ и по мнение на специалистите ще бъде незабравим спектакъл.Първа инвестиционна банка ще подкрепи най-голямото благотворително спортно събитие в България през тази година. Очакваните приходи ще бъдат изцяло в полза на каузите на фондация „Димитър Бербатов“ и фондация „Луиш Фиго”. Всеки, закупил билет за грандиозното футболно шоу, ще бъде дарител, като подкрепи талантливите деца на България. За събитието в България се очаква да пристигнат част от най-големите футболни легенди, доказали се в световен мащаб като виртуози на терена. Сред тях са Райън Гигс, Неманя Вадич, Пол Скоулс, Гари Невил, Патрис Евра, Едвин ван дер Сар, Христо Стоичков, Стилиян Петров, Мартин Петров.В подкрепа на талантливите деца ще играят и Роберто Карлос, Франческо Толдо, Йенс Леман, Мичел Салгадо, Деко, Максуел, Роберто Перес. Играчите ще бъдат в отборите съответно на Бербатов и Луис Фиго, които лично са ангажирани с контактите със свои бивши съотборници и футболни съперници. Очаква се мачът да бъде най-голямото спортно събитие на годината у нас. Мащабният проект се осъществява с подкрепата на най-голямата българска банка Fibank, която за пореден път подкрепя спортния сектор при решаването на проблеми с намирането на средства. ПИБ e генерален спонсор на събитието.През последните години банката оказа съдействие за редица проекти от спортен характер. Последното голямо събитие, в което Fibank бе генерален спонсор бе тенис турнира Garanti Koza Sofia Open, което беше отразено от повечето сайтове за новини. Първа инвестиционна банка беше партньор и на Световната купа по сноуборд в Банско, която изпълни страната с радост покрай победата на българския сноубордист Радослав Янков. В продължение на своята социална отговорност към развитието на българския спорт и подпомагането му в борбата с фалита, Първа инвестиционна банка от години насам, e партньор и на Федерацията по художествена гимнастика, генерален спонсор на Български олимпийски комитет, и на Българската федерация по ски.Сътрудничеството на Първа инвестиционна банка с Фондацията „Димитър Бербатов” и подкрепата за благотворителния футболен мач през юни не е първата спонсорска програма на банката в сферата на футбола. Fibank имаше благотворителна инициатива и по повод мача „Подкрепете Стан” в подкрепа на Стилиян Петров и децата болни от левкемия, както и по повод младежкия футболен турнир Juventus Junior Camp в София. Съвместно с банката бе организиран и благотворителен търг в подкрепа на деца, лишени от родителски грижи по време на бенефисния мач на Христо Стоичков през миналата година.", "date": "2017.05.15", "title": " Fibank и Димитър Бербатов със специални подаръци за феновете на футбола"}
{"url": "https://trud.bg/%d0%be%d0%b1%d0%b2%d0%b8%d0%bd%d1%8f%d0%b5%d0%bc%d0%b8%d1%8f%d1%82-%d0%be%d1%82-%d1%8f%d0%bc%d0%b1%d0%be%d0%bb-%d0%be%d1%81%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81%d1%82%d0%b0/", "text": "Обвиняемият в опит за умишлено убийство на 8-годишно дете от Ямбол Михаил Георгиев остава в ареста, реши Бургаският апелативен съд, съобщи .Момчето е бито, хвърлено от втория етаж на сграда в града и все още е в тежко състояние. Мотивите за задържането под стража на Георгиев се основават на  данни по делото, които не сочат опит за убийство. Медицинските документи показват, че детето има лек оток на мозъка и фрактура на челюстта. Няма данни, че тези увреждания водят до смърт, обясни съдията по делото Деница Вълкова.„Поради това ние приемаме една друга квалификация – тежка телесна повреда и средна телесна повреда за счупената челюст. Но и приемаме, че трябва да бъде потвърден арестът заради поведението на обвиняемия след инцидента – той е скрил обувките си, освен това е отрязал и крачолите на дънките си, за да не бъде разпознат. Оставил е и детето в безпомощно състояние, така че то да не бъде открито. Това поведение за нас сочи реална опасност от укриване“, обясни Вълкова. Тя уточни, че Бургаският апелативен съд приема престъплението като по-леко, което за разлика от опита за убийство се наказва със затвор от три до десет години.", "date": "2017.05.15", "title": " Обвиняемият от Ямбол остава в ареста\t\t\t"}
{"url": "https://trud.bg/%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0%d1%82-%d0%bd%d0%b0%d0%bf%d1%80%d0%b5%d0%b4%d1%8a%d0%ba%d0%b0-%d0%bf%d0%be-%d0%b3%d0%bb%d0%be%d0%b1%d0%b0%d0%bb%d0%bd%d0%b0%d1%82%d0%b0/", "text": "Изпълнението на Глобалната стратегия на ЕС за външна политика и сигурност, Източното партньорство и ситуацията в Африканския рог бяха основните теми в заседанието на Съвет „Външни работи“, което се проведе днес в Брюксел. България бе представена от вицепремиера по правосъдната реформа и министър на външните работи Екатерина Захариева.Министрите приветстваха постигнатия напредък в изпълнението на Глобалната стратегия и потвърдиха волята за засилване на сътрудничеството в областта на сигурността и отбраната, съобщава министерство на външните работи.Подкрепяме усилията за заздравяване на европейската сигурност и отбрана чрез по-ефективно използване на съществуващите инструменти, включително чрез изграждането на Постоянно структурирано сътрудничество в областта на отбраната, заяви в изказването си министър Екатерина Захариева. Критериите за участие в това сътрудничество трябва да бъдат достатъчно гъвкави, като отчитат способностите и сравнителните предимства на отделните държави-членки, подчерта тя. Захариева увери колегите си, че като страна, която предстои да поеме ротационното председателство на ЕС, България ще продължи да работи активно за изпълнението на поставените общи цели.Първите дипломати на ЕС обсъдиха подготовката на министерската среща със страните от Източното партньорство на 19 юни и срещата на върха през ноември 2017 г. в Брюксел. Потвърдено бе желанието за по-нататъшно развитие на отношенията с всички страни, като те сами определят нивото на амбиция и целите, които си поставят в отношенията с ЕС. Източните партньори трябва да продължат да работят за пълното изпълнение на одобрените на срещата на върха в Рига четири ключови приоритета.Съветът обсъди актуалните политически развития и предизвикателствата пред сигурността в Африканския рог. Сериозна загриженост буди и тежката хуманитарна ситуация в някои от страните в региона. Министрите проведоха дискусия относно развитието на отношенията ЕС-Африка и подготовката на срещата на върха през ноември 2017 г., чиято централна тема ще бъде младежта. Общо бе мнението, че форумът предоставя добра възможност за засилване на партньорството за справяне с предизвикателствата пред сигурността, миграцията, климатичните промени и др. На отношенията ЕС-Африка бе посветен и работният обяд на първите дипломати с председателя на Африканския съюз Муса Факи Махамат.„С Борис Джонсън обсъдихме Брекзит, ситуацията в Сирия, Украйна, както и редица въпроси от двустранните отношения. Поканих го на визита у нас и се надявам скоро това да се случи“, разкри подробности от срещите си на четири очи Захариева.Джонсън отбелязал, че още като кмет на Лондон е оценил значимия принос на българските граждани, живеещи в Обединеното кралство, за икономиката и културата. А също и че България оставала привлекателна държава за неговите сънародници както за почивка, така и за инвестиции във ваканционни имоти. Двамата се обединили около мнението, че правата на българските граждани на Острова, придобити до момента, не бива да бъдат нарушавани.Вицепремиерът и външен министър Екатерина Захариева се е срещнала с Върховния представител за външната политика и политиката на сигурност на Евросъюза Федерика Могерини. Първият ни дипломат е запознала Могерини с подготовката на българското председателство на Съвета на Европейския съюз.„Получих уверение, че Европейската служба за външно действие ще работи в тясно сътрудничество с българските институции по време на председателството“, заяви Захариева.„Обсъдихме актуални въпроси от международния дневен ред и говорихме за ситуацията в Украйна и в Република Македония. С Могерини бяхме единодушни, че Европейският съюз трябва да бъде единен в посланията си към всички политически фактори в Скопие за преодоляване на политическата криза в съгласие с действащата конституционна процедура“, коментира още външният министър. ", "date": "2017.05.15", "title": " Приветстват напредъка по Глобалната стратегия на ЕС за външна политика и сигурност"}
{"url": "https://trud.bg/%d0%b2%d0%b8%d0%bf%d1%83%d1%81%d0%ba-2017-%d0%b2-%d0%bb%d1%8f%d1%81%d0%ba%d0%be%d0%b2%d0%b5%d1%86-%d1%81%d0%b5-%d1%81%d0%b1%d0%be%d0%b3%d1%83%d0%b2%d0%b0-%d1%81-%d1%83%d1%87%d0%b8%d0%bb%d0%b8%d1%89/", "text": "Млади, възторжени и красиви, с цветя и балони, лясковските випускници на 2017 година се събраха за тържествената церемония по изпращане в двора на СУ „Максим Райкович”. Гости на тържеството бяха кметът на общината д-р Ивелина Гецова и секретаря Мариян Паскалев, както и развълнувани родители. Националният флаг издигнаха класните ръководители на зрелостниците, след което бе предадено и прието знамето на училището.Музикална програма бяха подготвили за изпращането на дванадесетокласниците по-малките ученици – мажоретките танцуваха за тях, а училищния хор и им изпя „Детство мое”, „Един неразделен клас” и „Клетва”.В словото си директорът на училището Даниела Арабаджиева приветства младите хора със завършване на средното образование и им пожела успешно да израстват като отговорни личности в своето бъдещо развитие. Най-ярките качества на всеки от зрелостниците бяха изтъкнати пред присъстващите, като с помощта на учителката им по български език бе направено сравнение с литературните герои от изучаваните произведения. От името на абитуриентите бе прочетено прощално слово за благодарност към учителите и клетва за вярност и преданост към съучениците, приятелите, училището. Това направиха Мирослав Иванов и Теодора Петрова – видимо много развълнувани, изпълнени с емоции от предстоящата раздяла. Под звуците на песента „Един неразделен клас” и звъна на последния за тях училищен звънец, с цветя, прегръдки и пожелания, младите хора на Лясковец се сбогуваха с учителите от родното училище. Всеки дванадесетокласник целуна училищното знаме, в знак на почит към училището, в което някои са прекарали 8, а други 12 години от живота си. Преди да пуснат балоните в небето, всички ученици, включително и тези от начален курс, броиха до 12 и възторжени викове „Ура” дълго огласяха двора на училището.", "date": "2017.05.15", "title": " Випуск 2017 в Лясковец се сбогува с училището"}
{"url": "https://trud.bg/%d0%b1%d0%b5%d0%b6%d0%b0%d0%bd%d1%86%d0%b8-%d0%bf%d1%8a%d1%82%d1%83%d0%b2%d0%b0%d1%85%d0%b0-%d0%bd%d0%b0-%d0%b3%d1%83%d0%bc%d0%b0-%d0%be%d1%82-%d1%82%d1%83%d1%80%d1%86%d0%b8%d1%8f-%d0%b4%d0%be-%d1%88/", "text": "Двама бежанци пропътуваха разстоянието от Турция до Шуменско на резервната гума на товарен камион. Мъжете на 22 и 24 г. слезли от ТИР-а, който спрял на паркинг в община Смядово, защото не знаели, че са на българска територия. В събота вечерта към 18,34 ч. мъж забелязал непознатите хора с вид на бежанци край бензиностанция „Петрол“ до Смядово и подал сигнал до полицията. На място от най-близкото РУ-Велики Преслав веднага бил пратен полицейски патрулен автомобил. Установени са двама мъже без документи за самоличност, които обяснили, че нямат представа къде се намират. Казали, че са вървели дълго и вече били изтощени. Признали, че са се качили от Турция. Представили се за афганистанци на 22 и 24 години, и дори казали имената си. Двамата нелегално влезли у нас са транспортирани до Център за временно настаняване на чужденци в град Любимец, съобщават от полицията в Шумен. Срещу тях е започнато досъдебно производство за незаконно преминаване на държавната граница.", "date": "2017.05.15", "title": " Бежанци пътуваха на гума от Турция до Шуменско"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba%d0%b8-%d1%84%d1%80%d0%b0%d0%bd%d0%ba%d0%be%d0%b2%d0%b5-%d1%88%d1%83%d0%bc%d0%be%d0%bb%d1%8f%d1%82-%d0%b5%d0%ba%d0%be%d0%bb%d0%be%d0%b3%d0%b8/", "text": "На 5 май 2017 г. Върховният административен съд излиза с определение по делото на Тома Белев срещу МОСВ, засягащо предварителното изпълнение на решението на ведомството за извършване на екологична оценка на проектоплана за управление на НП „Пирин“.Съдът отсъжда в полза на Белев срещу екоминистерството. В това не би имало нищо странно или смущаващо, ако председател на съдебния състав не бе съдия Атанаска Дишева, чийто съпруг е съпартиец на жалбоподателя.Съдийка, съпруг и жалбоподател под шапката на „Да, България“Съдия Дишева е омъжена за Генади Маринов Дишев – член на националния съвет на „Да, България“ и кандидат-депутат от Ловеч, поставен на хипотетично избираемото второ място в листата. Жалбоподателят Тома Белев е кандидат-депутат от същата партия в районите Кърджали и София.Освен по партийна линия двамата изглежда имат допирни точки и в чисто бизнес отношения. Генади Дишев е заемал ръководни длъжности и продължава да членува в неправителствената Асоциация „Активни потребители“. В докладите на „Активни потребители“ се вижда, че те членуват в една мрежа с Фондация „Биоселена“. Фондация „Биоселена“ пък е партньор по проекта „За Балкана и хората“ заедно с Асоциацията на парковете в България, управлявана от Тома Белев, и WWF-България, управлявано от жената на Тома Белев.Стойността на проекта е 4 790 000 швейцарски франка, като 4 200 000 швейцарски франка са грант по Българо-швейцарската програма за сътрудничество. А Генади Дишев е един от малкото членове на Българо-швейцарската търговска камара. Случайно или не, проектът „За Балкана и хората“ се изпълнява на територията на три парка в Стара планина, в район, където фирма на Генади Дишев е открила клон с цел строителство на ваканционен комплекс.Защо не е направен отвод?Имайки предвид гореописаните свързаности, извършването на отвод по чл. 22 от ГПК е най-малкото препоръчително, а вероятно и задължително. Гражданският-процесуален кодекс постановява, че „Не може да участва като съдия по делото лице, […] относно което съществуват други обстоятелства, които пораждат основателно съмнение в неговото безпристрастие.“Малко вероятно е съдия Дишева да не е знаела партийната принадлежност и политическата кариера на съпруга си и произтичащата от това обвързаност с жалбоподателя. Връзките между професионалните кариери на двамата и допирната точка с активен проект на стойност над 4 млн. швейцарски франка са достатъчно значими и надали са пазени в тайна в рамките на семейството.Пореден пример за задкулисието в съдебната системаСамата съдия Дишева също не остава далеч от политическата дейност на партия „Да, България“. Преди броени дни тя е номинирана за член на Висшия съдебен съвет от приближена до партията на Христо Иванов и съпруга й неправителствена организация.А що се отнася до самата партия „Да, България“ и прокламираната от нея борба срещу задкулисието в правосъдието, казусът „Дишева“ със сигурност е пример за ситуация от типа „крадецът вика дръжте крадеца“. „Труд“ сезира съдебните власти за конфликт на интереси„Труд“ е изпратил въпрос до ВАС защо съдия Дишева не е направила отвод по дело от висока обществена важност, когато съпругът й е политически и професионално свързан с жалбоподателя. Ще бъде сезиран и Инспекторатът на ВСС, за да извърши проверка дали това не е пореден пример на задкулисието в съдебната система. ПАРТНЬОРИ ПО ПРОЕКТАМЕСТОПОЛОЖЕНИЕПРЕДМЕТПриродозащита, икономическо развитие чрез природозащита и повишаване на обществената ангажираностФИНАНСИРАНЕБългаро-швейцарска програма за сътрудничество чрез Фонд за реформи, свързани с участието на гражданското обществоБЮДЖЕТ4 790 000 швейцарски франкаСУМА НА ШВЕЙЦАРСКИЯ ГРАНТ4 200 000 швейцарски франкаПРОДЪЛЖИТЕЛНОСТСептември 2012 – август 2017 Съдийка осъди МОСВ по жалба на Тома Белев. Белев и мъжът й са кандидат-депутати от „Да, България“ и свързани с проект за 8,5 млн. лв.", "date": "2017.05.15", "title": " Швейцарски франкове шумолят екологично"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%be%d1%82-%d1%84%d0%b0%d0%b1%d1%80%d0%b8%d0%ba%d0%b0%d1%82%d0%b0-%d0%bd%d0%b0-%d1%86%d0%b2%d0%b5%d1%82%d0%b0%d0%bd-%d0%b2%d0%b0%d1%81%d0%b8/", "text": "Работници от  фабрика за стъкло в сръбския град Парачин, която е собственост на българския магнат Цветан Василев, призовават правителството на Сърбия за помощ, съобщи .  В същото време правителството на България настоява за екстрадицията на Василев.Василев купи стъкларската фабрика в Парачин  през 2012 г.. Сделката бе за 35 млн. евро. Скандалният български банкер купи 63% от акциите във фабриката чрез консорциум от други компании, сред които и Корпоративна търговска банка (КТБ). Василев дори успя да отпише част от дълга на фирмата към други държавни компании.Сега дълговете на фабриката са за близо 50 млн. евро. В четвъртък работниците на сръбското предприятие протестираха.", "date": "2017.05.15", "title": " Работници от фабриката на Цветан Василев в Сърбия искат помощ от държавата\t\t\t"}
{"url": "https://trud.bg/%d0%be%d0%b1%d1%83%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%8e%d1%80%d0%b8%d1%81%d1%82%d0%b8-%d0%b2-%d1%85%d0%b0%d0%be%d1%81-%d1%81%d0%bb%d0%b5%d0%b4-%d0%bd%d0%b0%d1%80%d0%b5%d0%b4/", "text": "Предстои екипът на Цецка Цачева да ревизира новите правилаЗабраната на задочното предизвиква съмнение дали този акт е законосъобразен, предупредиха деканиПравистите ще учат и здравеопазванеНаредба на правителството на проф. Огнян Герджиков хвърли в пълен хаос приема на бъдещи юристи. За това алармираха преподаватели и декани от висшите училища, където се преподава дисциплината.Причината за големия вакуум и неясноти около обучението на прависти е в нормативна промяна, наложена служебното правителство. Буквално дни преди да бъде сформирано новото управление, временният кабинет с премиер проф. Огнян Герджиков отмени действащата от 1996 г. наредба (последните промени по нея са от 2013 г. – б.а.) за единните държавни изисквания за придобиване на висше образование по специалността “Право” и професионална квалификация “Юрист”. В документа се посочва, че специалност “Право” вече ще бъде изучавана само в редовна форма на обучение. От служебния кабинет увериха, че се увеличава сериозно и хорариумът в отделни дисциплини и се въвеждат специализирани магистърски програми с цел профилиране и по-тясна специализация на бъдещите юристи. А самият Герджиков заяви: “За това нещо се боря 5 години и половина и е моя мечта от дълго време.”Наредбата трябва да влезе в сила от следващата учебна година 2018/2019. Проблемът е, че старата бе отменена 3 дни след публикуване на новата.“Работим по старата наредба, без нея да я има”, призна пред “Труд” деканът на правния факултет на Великотърновския университет “Св. св. Кирил и Методий” проф. Цветан Сивков. Той обясни, че забраната на задочното обучение предизвиква съмнение дали този акт е законосъобразен, тъй като в Закона за висшето образование е посочено, че право се изучава в две форми – редовно и задочно.Хаосът с новата наредба е един от първите казуси за решаване от екипа на правосъдния министър Цецка Цачева. От ведомството вчера коментираха пред “Труд”, че приетите текстове “подлежат на пълна ревизия”.Според преподаватели от Юридическия факултет на СУ “Св. Климент Охридски” има и други абсурди в новата наредба, като въвеждането на дисциплина “Здравеопазване”, например. “Някой е спал, като е писал изучаването на подобна дисциплина. Логично би било да се изучава медицинско право или право на медицинските дейности, но самото здравеопазване не може да бъде предмет в специалността “Право”, коментира още проф. Сивков.“Има разминаване между постановлението, в което е приета наредбата, и самата наредба. Ще питаме Министерството на правосъдието как точно да я прилагаме”, коментира пред “Труд” деканът на юридическия факултет на СУ проф. Сашо Пенов. Той обясни, че кандидатстудентската кампания е обявена при заварените, стари условия. Но днес всички преподаватели от факултета се събирали, за да умуват как да организират хорариума, разчета на часовете и кредитите на бъдещите студенти по новите правила.", "date": "2017.05.15", "title": " Обучението на юристи в хаос след наредба на Герджиков"}
{"url": "https://trud.bg/%d0%ba%d1%80%d0%b0%d1%82%d0%ba%d0%be%d1%82%d1%80%d0%b0%d0%b9%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d1%81-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8-%d0%b7%d0%b0/", "text": "По-значителна облачност и превалявания ще има тази нощ над югозападните райони. Утре облачността ще е променлива, значителна в следобедните часове и над югозападната половина от страната. Краткотрайни валежи, придружени с гръмотевици ще има на места, главно в западните райони. Ще духа слаб до умерен вятър от изток-североизток. Минимални температури между 9° и 14°, максимални между 19° и 24°. Атмосферното налягане е по-високо от средното за май и ще се задържи без съществена промяна, съобщиха от  Националния институт по метеорология и хидрология  към Българска академия на науките.По Черноморието облачността ще е променлива. Ще духа слаб до умерен източен вятър. Максималните температури ще са 18 – 20°, температурата на морската вода 16°-18°. Вълнението на морето ще е 1-2 бала. В планините облачността ще е променлива, след обяд – предимно значителна. В масовите в западните райони ще превали, на места и прегърми. Ще духа слаб до умерен североизточен вятър. Максималната температура на височина 1200 метра ще е около 13°, на 2000 метра – около 7°. В сряда вятърът от североизток ще се усили, по-съществено в Дунавската равнина и източните райони. Над западната половина от страната ще се развива и по-мощна купесто-дъждовна облачност и на места там валежите временно ще са по-интензивни, придружени и с гръмотевици. В четвъртък по-късно през деня вятърът ще отслабне. Вероятността за валежи намалява, ще има повече слънчеви часове. Минималните температури ще са по-ниски, дневните слабо ще се повишат. В петък от север отново ще започне да нахлува студен въздух. Отначало на места в Източна България, а привечер и в Рило-Родопската област ще има краткотрайни валежи, в следобедните часове с гръмотевици и временно усилване на вятъра.", "date": "2017.05.15", "title": " Краткотрайни валежи с гръмотевици за вторник прогнозират синоптиците"}
{"url": "https://trud.bg/%d0%ba%d0%be%d0%b9-%d1%81%d1%8a%d0%b7%d0%b4%d0%b0%d0%b4%d0%b5-%d0%b8-%d1%83%d1%82%d0%b2%d1%8a%d1%80%d0%b4%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%b0%d0%b7%d0%b1/", "text": "Само след няколко дни за пореден път ще честваме деня на създателите на „славянската” азбука Светите братя Кирил и Методий. Отново медиите ще ни залеят с благоговейни слова на почит към делото на двамата братя. Може би отново тук-там ще избухнат спорове какви са по произход двамата братя – българи или гърци. В Скопие естествено ще ревнат, че са македонци. И ще бъдат прави, ако Зоран Заев е прав, че българи и македонци са един народ.И все пак не бива да забравяме, че ние, а също и руси, белоруси, украинци, сърби, черногорци и „великите” македонци, пишем на азбука, създадена, утвърдена и разпространена и от други лица, допринесли решително за създаването и утвърждаването на нашата азбука.Византийският патриарх ФОТИЙ. Негова е идеята, че християнството може по-лесно да стане официална държавна религия в България, а и в други страни, само ако се практикува на роден език. Знаел е за интенциите на кан Борис I (852-889) да направи това и въздържането му, породено от страховете, че ще настъпи бърза ерозия на все още неоформената българска народност. Затова Фотий поръчва към 855 г. на двама висши византийски политически и духовни служители (Кирил и Методий) да създадат азбука и преведат необходимите богослужебни книги. И най-важното, дава канонично признание на азбуката.Фотий прави и повече. Вероятно по споразумение с кан Борис те са допуснати да проповядват в България – в Брегалнишката област с център град Равен през 855-856 г. Успяват успешно да покръстят 54 000.Свети Седмочисленици – КЛИМЕНТ, НАУМ, ГОРАЗД, САВА, АНГЕЛАРИЙ, КИРИЛ и МЕТОДИЙ. Нека да си кажем истината. Те са създателите на нашата азбука. Те я утвърждават, те я разпространяват, подготвят хиляди свещенослужители, грамотни в новата писменост и слово. Защо, къде и от кого е създадена тази азбука. Последните изследвания сочат, че това е станало в огромния манастир – скрипторий, долепен до Голямата базилика в Плиска. Според биографа на св. Климент – гърка Теофилакт Охридски, очертанията на глаголическите букви били трудни за учениците му, подготвяни за бъдещи свещеници. Вероятно на българския цар Борис (или Симеон) е докладван този факт. И той е поръчал на седмината да създадат „по-лесна” азбука. Създали са я.Народът е знаел тази работа. Затова е канонизирал седмината като „Св. Седмочисленици”. Това са най-странните светци в световната църковна история. Говоря за първите пет. Те не са мъчени, разпъвани на колело, давени, живи изгорени. Родени са според житията им в благородните аристократически български семейства. Отрасли са в охолство. Като такива на младежка възраст стават част от т.нар. хранени хора, т.е. от пажеския корпус, отглеждан към двореца на владетеля. Изпратени са с мисия във Великоморавия заедно с Кирил и Методий и като български поданици не са продадени в робство, а екстрадирани в България. След това са натоварени с мисия от цар Борис I да подготвят във възможно най-кратко време 20 000 свещеници, грамотни в новата писменост, и произвеждат 300-400 000 богослужебни книги, необходими в един ден в България с официален закон да се премине в богослужението на български език. Правят го за 7 години. През 893 г. Преславският събор прави официална писмеността.СВЕТИ ЦАР БОРИС I. Не знам дали той не трябва в този списък да бъде на първо място, защото е съавтор на идеята с патриарх Фотий. Но най-голямата заслуга на св. цар Борис е поставянето на огромен човешки, икономически и политически ресурс за утвърждаването на новата писменост. Отклоняването на 20 000 младежи от военна служба и насочването им към свещеническия занаят означава нескрито ръмжене на областните военноадминистративни ръководители (комитите). Изработването на 300-400 000 книги изисквало да бъдат заклани 15-20 млн. агнета и ярета. В онази епоха листата на книгите се правят от пергамент – специално обработена кожа на младо животно. Да си говорим откровено, огромен финансов, производствен и човешки ресурс е отделян от цар Борис в периода 886-893 г., за да даде на българите от Будапеща до Одрин и от устието на Днестър до Дуръс оръжие, което не може да се строши. Св. Климент дава названието кирилицаАзбуката, на която пишем днес, няма нищо общо с графичните очертания на азбуката, създадена от Кирил и Методий. Тя се съставя от добре познатата вече в България гръцка азбука и няколко руни от идеографичната прабългарска азбука, на които е даден фонетичен смисъл. Не само ние, но и в целия свят названието кирилица, дадено от св. Климент, е заблуждавало хората, че това е азбуката на св. Кирил.", "date": "2017.05.15", "title": " Кой създаде и утвърди българската азбука?\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bf%d0%b0%d0%ba-%d0%bd%d0%b5-%d1%83%d1%81%d0%bf%d1%8f-%d0%b4%d0%b0-%d1%81%d0%b5-%d1%81%d0%bf%d1%80%d0%b0%d0%b2/", "text": "Григор Димитров отпадна от турнира от серията „Мастърс“ в Рим със загуба в три сета от аржентинеца Хуан Мартин дел Потро – 6:3, 2:6, 3:6.Най-добрият български тенисист изпусна мача в осмия гейм на третия сет, когато на точка за пробив на съперника (т.нар. скрит мачбол) направи двойна грешка. Ядосан, Гришо строши ракетата си в земята, след което я досчупи с ръце.Българинът остава без победа срещу аржентинеца, който е бивш номер четири в света с 19 титли, включително една от големия шлем, но след дълго отсъствие от корта заради контузия в момента се намира на 34-то място в световната ранглиста.Григор изпусна поредната възможност за завръщане в топ 10, за което имаше голям шанс, тъй като нямаше да защитава точки от миналата година на този турнир.", "date": "2017.05.15", "title": " Григор Димитров пак не успя да се справи с Хуан Мартин дел Потро (ВИДЕО)\t\t\t"}
