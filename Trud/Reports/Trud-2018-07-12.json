{"url": "https://trud.bg/%d0%b5%d0%b2%d1%80%d0%be%d0%b7%d0%be%d0%bd%d0%b0%d1%82%d0%b0-%d0%be%d0%b1%d1%8f%d0%b2%d0%b8-%d0%b3%d0%be%d1%82%d0%be%d0%b2%d0%bd%d0%be%d1%81%d1%82-%d0%b4%d0%b0-%d0%bf%d1%80%d0%b8%d0%b5%d0%bc%d0%b5/", "text": "Министрите на страните от еврозоната обявиха днес готовност за приемането на България в т. нар. чакалня на общата валута след около година, предава БТА. В изявление на Съвета на ЕС по този повод се отбелязва, че оценката ще бъде извършена от Европейската централна банка (ЕЦБ). Изявлението е разпространено съвместно с Европейската комисия, българското министерство на финансите, Българската народна банка. Приветстваме намерението на българските власти да предприемат необходимите стъпки за присъединяване към механизма ЕРМ II, се посочва в текста. Допълва се, че нашата страна приема задължения в области на политиката, които са особено важни за плавния преход. Очаква се по отношение на банковия надзор нашата страна да изпрати искане за пристъпване към тясно сътрудничество с ЕЦБ по съществуващите процедури, както и да предприеме необходимата подготовка, включително оценка от ЕЦБ. Отбелязва се, че България ще насочи усилия към укрепването на институциите, устойчивостта на финансовия сектор, повишаване на ефективността на икономическите структури. ЕК и ЕЦБ ще наблюдават приложението на тези ангажименти и когато установят изпълнението им, ще бъде взето решение за присъединяване на нашата страна към чакалнята на еврото. Решението ще се основава на оценката на ЕЦБ, изготвена по правната рамка. Това означава България да се присъедини едновременно към чакалнята и към банковия съюз. Може да се очаква ЕЦБ да изготви оценката си в срок около година след получаването на официалното искане на България за задълбочено сътрудничество с банката. Това може да се възприема за началната дата на сътрудничеството и прилагането на последвалите препоръки. Призоваваме българските власти да приложат задълбочените реформи, залегнали в механизма за сътрудничество и проверка, заради важността им за стабилността и целостта на финансовата система, се посочва в изявлението. Занапред ще прилагаме сходни изисквания към държавите в ЕС, които искат да пристъпят в чакалнята на еврото, на основата на еднаквото отношение, се допълва в текста. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Еврозоната обяви готовност да приеме България в чакалнята след около година"}
{"url": "https://trud.bg/%d1%8e%d0%bd%d0%b5%d1%81%d0%ba%d0%be-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bf%d1%80%d0%b0%d0%b2%d0%b8%d1%82%d0%b5/", "text": "Без екооценка на промените в Плана за управление от 28 декември Окончателна подкрепа от Комитета за световно наследство на ЮНЕСКО получи българското правителство за Пирин. На сайта на световната организация  , която се състоя в Бахрейн. Първоначално беше планирано срещу страната ни да бъде прието крайно негативно решение за Национален парк „Пирин“. Комитетът бе заблуден от българските „зелени“, че с частичното изменение на действащия План за управление на парка, прието от кабинета на 28 декември, планината ще бъде застроена и изсечена. За да защити националните интереси и да опровергае лъжите на „еколозите“, за Бахрейн замина българска делегация начело с вицепремиера Валери Симеонов. В нея имаше експерти от Министерството на околната среда и водите и Министерството на културата. След проведените срещи с представителите на държавите-членки на Комитета на ЮНЕСКО, всички единодушно се убедиха, че твърденията на „зелените“ не отговарят на истината. Затова първоначалното решение бе променено. В окончателния вариант, приет на сесията с единодушие, няма текст, който да задължава България да прави Стратегическа екологична оценка (ЕО) на частичното изменение, одобрено от МС в края на декември. Промените в Плана не се критикуват, като на българското на правителство е препоръчано да се въздържа от нови решения за корекции, освен от тези от декември, направени на действащия План за управление. Държавата ни е помолена бъдещи промени да има едва след екологичната оценка на новия План за управление, който все още е в съда. Решението на ЮНЕСКО от Бахрейн окончателно доказва манипулациите на зелените неправителствени организации у нас, които от десетилетия всячески се опитват да спрат развитието на зимните спортове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " ЮНЕСКО окончателно подкрепи правителството за Пирин (ДОКУМЕНТ)\t\t\t"}
{"url": "https://trud.bg/%d0%b4%d0%be-500-%d1%85%d0%b8%d0%bb-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%b8%d0%b7%d0%bc%d0%b0%d0%bc%d0%b0-%d1%81-%d0%b3%d0%be%d1%80%d0%b8%d0%b2%d0%b0-%d0%be%d0%b1%d0%b7/", "text": "Лице, което търгува с нефт и нефтени продукти без регистрация, извън нейния обхват, или в нарушение на законовите условия, ще се наказва с глоба, съответно с имуществена санкция в размер от 25 000 до 250 000 лв. За повторно нарушение санкцията е в двоен размер. Това реши парламентът като прие окончателно промените в Закона за административното регулирани на икономическите дейности, свързани с нефт и продукти от нефтен произход. Превозните средства, използвани при нарушението, ще се отнемат в полза на държавата, записаха още депутатите.  Забранява се зареждането с горива от мобилни бензиностанции, други пътни превозни средства, преместваеми обекти или подвижни съоръжения, с изключение на зареждането от вътрешен обект за собствени нужди и обект, от който се извършва земеделска дейност, както и зареждането за собствено потребление до 80 литра. При нарушение глобата е от 20 хил. до 200 000 лв. Промените в закона за горивата ще влязат в сила след 6 месеца.", "date": "2018.07.12", "title": " До 500 хил. лв. глоба за измама с горива (обзор)"}
{"url": "https://trud.bg/%d0%b9%d0%b5%d0%bd%d1%81-%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%ba%d1%8a%d0%bc-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d1%81%d0%bb%d0%b5%d0%b4%d0%b2/", "text": "„Преди малко подписах писмо, с което информирам премиера на Македония Зоран Заев за решението на НАТО да покани неговото правителство да започне преговорите за присъединяване към Алианса“, заяви генералният секретар на НАТО Йенс Столтенберг, след като официално връчи покана за преговори на македонския министър-председател, предава телевизионният  Церемонията последва решението на лидерите на Северноатлантическия алианс на срещата на високо ниво Брюксел да поканят Македония в организацията, след като бъдат изпълнени условията на договора между Атина и Скопие. „В продължение на много години членовете на вашите въоръжени сили участваха в мисиите на съюзниците, като помогнаха за постигането на мир и сигурност в Афганистан. НАТО показа, че вратата да се присъедини към Алианса е и остава отворена“, заяви генералният секретар. Той подчерта, че договорът за разрешаване на спора за името между Скопие и Атина е отстранил пречките за членство на страната в НАТО. „Знам, че компромисите, които бяха направени са тежки и за двете страни. Но вярвам, че договорът е в най-добър интерес на вашата страна и на по-широкия регион. Честитя на Вас и на всички, които участваха за тяхната политическа смелост. И тяхната решимост за по-добро бъдеще“, добави Столтенберг. Генералният секретар подчерта, че това е ключов ход, който ще отвори пътя на Македония към пълноправно членство в Алианса. Според неговите думи, сега ще започнат по-детайлни преговори за членство, които ще помогнат на страната да завърши подготвителните работи за присъединяването. „След като всички ваши национални процедури бъдат завършени, всички съюзници в НАТО ще ратифицират вашето присъединяване, ще станете 30-ия член на този Алианс. С място на нашата маса. С еднакъв глас в нашите дискусии. Еднакъв глас в нашите решения. И сигурността, която идва с това, че сте част от най-успешния военен съюз на света. Това ще бъде горд и важен ден за вашата страна, за вашия регион и за НАТО. Ние искаме да видим вас и вашата страна в сърцето на стабилен, демократичен и проспериращ регион“, подчерта генералният секретар на НАТО. Столтенберг заяви, че този ден е важен етап от постигането на тази цел и че идните месеци ще бъдат изключително напрегнати. „Но днес е ден за празнуване. Така че, поздравявам вас и вашия народ“, завърши генералният секретар. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Йенс Столтенберг към Зоран Заев: Следващите месеци ще ви бъдат трудни, но днес е ден за празнуване"}
{"url": "https://trud.bg/53-%d0%bf%d0%be-%d0%b2%d0%b8%d1%81%d0%be%d0%ba-%d0%b0%d0%ba%d1%86%d0%b8%d0%b7-%d0%b7%d0%b0-%d0%b1%d0%b5%d0%b7%d0%b4%d0%b8%d0%bc%d0%bd%d0%b8%d1%82%d0%b5-%d1%86%d0%b8%d0%b3%d0%b0%d1%80%d0%b8/", "text": "Налогът ще бъде 40% от този за традиционните тютюневи изделия Акцизът за бездимните цигари ще бъде увеличен с 53%, или с 81 лв. с промени в Закона за акцизите и данъчните складове, стана ясно по време на заседание на бюджетната комисия към парламента. Между първо и второ четене на промените в закона ще бъдат преработени текстовете, които бяха внесени от председателя на комисията Менда Стоянова. Акцизът за бездимните цигари ще бъде увеличен от сегашните 152 лв. на 233 лв. за килограм тютюн. Така размерът на налога ще бъде увеличен до 40% от акциза за традиционните цигари. В момента в България на пазара се предлага устройството за бездимни цигари, разработено от компанията “Филип Морис”. По думите на председателя на бюджетната комисия Менда Стоянова, за по-малко от година IQOS е увеличил пазарния си дял с у нас с 50%. Аргументите на вносителя на законопроекта за повишаване на акцизи са, че след като започнат и други компании да произвеждат този тип изделия, в бюджета ще се получи дефицит. По сметките на Стоянова от акциза на този тип устройства в хазната ще влязат 5 млн. лв., а от традиционните цигари всяка година се събират много по-големи суми. В нито една държава от ЕС обаче акцизът за бездимните цигари не е изравнен с този за традиционните, а е значително по-нисък. “Има над 46 научни доклада, публикувани в различни международни институти, които потвърждават данните на нашата компания, че продуктът крие по-малък риск за здравето”, коментираха от “Филип Морис България” по време на заседанието на комисията. “Смятаме, че нашата индустрия преминава в нещо съвсем ново, което трябва да бъде подкрепено”, заявиха още от компанията.", "date": "2018.07.12", "title": " 53% по-висок акциз за бездимните цигари\t\t\t"}
{"url": "https://trud.bg/%d0%bc%d0%be%d1%81%d1%82%d0%be%d0%b2%d0%b5%d1%82%d0%b5-%d0%b2-%d0%b5%d0%bc%d0%b5%d0%bd%d1%81%d0%ba%d0%b8%d1%8f-%d0%ba%d0%b0%d0%bd%d1%8c%d0%be%d0%bd-%d1%81%d0%b0-%d0%bd%d0%b5%d0%b4%d0%be%d1%81%d1%82/", "text": "Заради безхаберие от причудливо се превръща в страховито място Еменският каньон, който е една от най-красивите природни забележителности в България, с всяка изминала година се превръща във все по-опасно и недостъпно за туристи място. Вече шест години дървените мостове по красивата екопътека, която води към приказно-красивия каньон, гният и преминаването по тях е забранено. Райското място е край великотърновското село Емен, което е само на 25 километра от Велико Търново и на 8 километра от главния път София-Варна. Село Емен е основано по времето на Второто българско царство, като природните му дадености са използвани за отбраната на тогавашната столица на България – Търново. Името на селото се среща в турски регистри от 1430 и 1638 година. В руски военни карти, използвани през Освободителната руско-турска война през 1876 г., селото е отбелязано с името Ямен,което се свързва низинното му разположение като в яма. Каньонът, който е на площ от 25,5 хектара, предлага условия за най-разнообразна туристическа дейност. На хълма отдясно на входа на каньона се намира т.н. Еменско кале. То е било последователно римска, византийска и българска крепост. Намерени са оръжия и монети от тези времена. В Еменския каньон, който е дълъг 950 метра, интерес представлява и скалата „Момин скок“.Според преданието по време на османското робство девойки идвали на тази скала и скачали, за да се удавят във вира долу, за да не бъдат потурчени. Според други твърдения пък Момин скок се казва всъщност Еменският водопад, с който завършва екопътеката от другата страна на каньона. Вляво в Каньона се намира деветата по дължина в България Еменска пещера, обитавана преди около 6000 години – през каменната, бронзовата и желязната епоха, с обща дължина 3113 м. В пещерата живеят пет вида прилепи, включени в Червената книга на България. На североизток, на около два километра от селото се е намирал манастирът „Преображение Господне“, построен от цар Иван Шишман, но разрушен след Търновското въстание през 1595 година. Преди десетилетия пещерата е била използвана като гъбарник, като склад за узряване на сирене и като част от изградената над нея военна база. Като следствие от тази експлоатация на входа й е излята бетонна плоча и в свода е пробита асансьорна шахта. Освен най-известната Еменска пещера в Долния Боаз през 1985-1991 г. е открита голяма пещерна система, разположена между селата Мусина, Балван, Ново село, Емен, Добромирка и Вишовград с многобройни водни и сухи галерии. През 1991 г. по инициатива на Българската асоциация за селски екологичен туризъм (БАСЕТ) в пролома на река Негованка е прокарана първата в пояса до 300 м надморска височина екопътека на територията на България. Тя е предвидена за около 3 часов преход с живописни гледки, панорамни площадки, дървени мостчета и стълби, места за отдих. Екопътеката започва от самия край на селото и обхваща целия Еменски каньон. Посещава се от туристи от целия свят. В момента обаче 3-километровата екопътека е плачевна гледка. Дървеният материал, от който са изработени парапетите на мостовете, не е бичен и при забиване на пирони, за да се укрепят, след няколко години се разцепва и разрушава. „Без дървените мостчета пътеката е безпредметна. Писал съм докладни до кмета на община Велико Търново. Уведомих областния управител проф. Любомира Попова. Говорил съм с доц. Петър Петров, който е председател на УС на БАСЕТ , но ми поиска 1500 лева, за да направи идеен проект за дървените мостов“, сподели пред „Труд“ кметският наместник на село Емен Владимир Стоянов. Управникът допълва, че местността е държавна собственост и е на границата на двете общини- Велико Търново и Павликени. „Трябва да се реши кой ще изпълни проекта. Разбрах, че има вече писмо от община Велико Търново до областния управител, за да разреши да се направи проект за ремонт на прословутите съоръжения. Чакаме това да се случи, но изпускаме срокове. Толкова фирми намерих за изпълнението на ремонтите, но се отказват, когато разберат, че няма проект“, обяснява Стоянов. Първенецът на Емен допълва, че ако има проект, веднага е можело да се осигури дървения материал от акация. „Дърветата по закон могат да се секат до 31 март. Остава наесен. Но така изпускаме и летния сезон за туристите. Всеки ден на площада спират по над 50 коли. Идват хиляди българи и чужденци, като през последните години мястото е притегателно за много румънци, но остават разочаровани като разберат, че не могат да стигнат до прочутия Еменски каньон“, посочва още кметският наместник. За да няма трагични инциденти, Стоянов поръчал и поставил над 40 предупредителни табели, които коствали на кметството 1500 лева. „Миналото лято получихме сигнал от докторка, която тръгнала на излет, но паднала и лошо си контузила крака. Спасителните екипи се наложи да обикалят около 30 километра, за да стигнат до мястото, където беше пострадалата жена“, разказва Стоянов. Освен проблемите с поддръжката на екопътеката, преди две години при поредното посещение на туристи из района били заловени крадци, които разбивали ключалките на автомобилите им и отмъквали всички документи, включително и дебитни карти. Това наложило в центъра на селото да се обособи паркинг. И благодарение на поставените камери за видеонаблюдение няма вече подобни инциденти. „Еменският каньон е приказно красив. Изглежда като някаква гледка от научно популярен филм. Но цялата тази красота е съвсем истинска и се намира тук, в България. Великолепна природа, непокътната и дива и човек остава без дъх, като се докосва до истинската красота, до натуралните, изумителни творения на природата“, споделят туристи, които са възхитени от родната забележителност, но и разочаровани, че заради безхаберие от причудливо се превръща в страховито място. В момента в Емен живеят около 60 души. В китното селце преди години са си купили къщи и трайно са се заселили 15 британци. От три години по програмата „Местни инициативи“ в селото се асфалтират улици, защото са в окаяно състояние, а основен ремонт не е правен отпреди 40 години. Така всяко лято с 15 000 лева населеното място се обновява. С тях цялостно се асфалтират около 200-250 метра пътища.", "date": "2018.07.12", "title": " Мостовете в Еменския каньон са недостъпни\t\t\t"}
{"url": "https://trud.bg/%d0%b1%d0%b0%d0%bd%d0%be%d0%b2-%d0%be%d0%b1%d0%b5%d1%89%d0%b0-%d0%be%d1%89%d0%b5-%d0%bf%d0%b0%d1%80%d0%b8-%d0%b7%d0%b0-%d1%85%d0%b5%d1%80%d0%b0%d0%ba%d0%bb%d0%b5%d1%8f-%d1%81%d0%b8%d0%bd%d1%82%d0%b8/", "text": "Министърът на културата Боил Банов инспектира дейностите по разкопките на античния град Хераклея Синтика, намиращ се край Рупите, Петричко. Финансирането на обекта е разчетено да стигне до 25 август, но министъра на културата съобщи, че ще дофинансира дейността и ще отпусне средства за още един месец работа на археолозите. Кметът на Петрич Димитър Бръчков обеща да оправи пътя от Рупите до античния град и туристите по-лесно да стигат до него. Ръководителят на археолозите доц.д-р Вагалински запозна министъра с находките и даде отчет за разходваните 100 000 лв. отпуснати през месец май от МС. Напълно разкрит е площада на Хераклея Синтика от IV век, а същевременно е открит под друг площад, датиран от I-II век сл. Хр. Относно античния град намерен по трасето на АМ Струма край Благоевград, министъра обясни, че следващата седмица района ще бъде посетен за втори път от комисия. „Аз съм министър на културата и не бързам”, отговори Банов относно кога точно ще вземе решението за разкопките край Благоевград.", "date": "2018.07.12", "title": " Банов обеща още пари за Хераклея Синтика\t\t\t"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d1%83%d0%b8%d0%ba%d0%b5%d0%bd%d0%b4-%d0%b2%d0%b8%d0%bd%d0%b5%d1%82%d0%ba%d0%b8/", "text": "Тол такса за камионите от 16.08.2019 г. Да бъдат въведени уикенд винетки, които да важат от 12 ч. в петък до полунощ в неделя предлагат депутати от ГЕРБ и Обединени патриоти с промени в Закона за пътищата. Винетките за леки коли ще станат електронни като на шофьорите няма да се налага да лепят стикери на предното стъкло на автомобила. Ще има винетки за година, три месеца, месец, седмица и уикенд. Цените им ще се определят от Министерски съвет. За камиони и автобуси от над 3,5 тона от 16 август 2019 г. ще бъде въведена тол такса, при която ще се плаща за изминато разстояние. Затова от 1 януари 2019 г. при покупка на годишна винетка за камион ще се плащат 60% от определената от МС цена. За хартиените винетки за колите, които към 1 януари 2019 г., все още са валидни, ще може да бъде заявено трансформирането им в електронни. Пътните такси за изминато разстояние, както и електронните винетки ще могат да се плащат по електронен път, с банкови карти, с карти за гориво и в брой в определени пунктове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Въвеждат уикенд винетки\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8%d0%b7%d0%b3%d1%80%d0%b0%d0%b6%d0%b4%d0%b0-%d0%bf%d1%80%d0%b5%d0%b3%d1%80%d0%b0%d0%b4%d0%b0-%d0%bd%d0%b0-%d1%81%d1%83%d1%85%d0%be%d0%bf%d1%8a/", "text": "България възнамерява да изгради преграда на сухопътната си граница с Румъния – това решиха на извънредна среща експерти от Министерството на земеделието и ветеринарните власти. Преградата е една от мерките срещу навлизането на африканска чума по свинете у нас, информира  Решението за преградното съоръжение е само идея като в следващите дни ще се обмисля как точно да изглежда то, уточняват експертите. Целта е да се предотврати възможността за навлизане на диви свине у нас от Румъния, където вече има огнища на африканска чума по свинете. Сред останалите мерки за предотвратяване на заразата са максимално бърза реакция на ветеринарите при установяване на трупове на диви свине и лабораторен анализ на проби от всяко убито от ловци диво прасе в страната. Лабораториите на Агенцията по храните са разположени в цялата страна и имат готовност за вземане на проби, уточняват от агроведомството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " България изгражда преграда на сухопътната си граница с Румъния срещу африканската чума"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-200/", "text": "ЮНЕСКО окончателно подкрепи правителството за Пирин Окончателна подкрепа от Комитета за световно наследство на ЮНЕСКО получи българското правителство за Пирин. На сайта на световната организация вече са публикувани решенията от 42-та Годишна сесия на Комитета, която се състоя в Бахрейн.     Tихо приеха закона за шума на първо четене С двойни глоби срещу гласовити диджеи и съседи, всички поправки на вицепремиера Валери Симеонов минаха в зала. Забраната ще стане от 23.00 до 8.00 часа.         Жалбите във ВАС поскъпват в пъти Парламентът гласува за плащане на такси пропорционално на материалния интерес.           България няма нужда от революции, а от еволюции Налагането на минимална заплата е държавна намеса в ДНК-то на бизнеса, казва Радосвет Радев, изпълнителен председател на Българската стопанска камара, в интервю за „Труд“.         Сергей Антонов – невинната жертва на Студената война Ако беше жив, на 11 юли 2018 г. мъченикът от Рим щеше да стане на 70. На погребението му през август 2007 г. звучи „Ветрове“ на любимата му певица Лили Иванова.           Как морският ни флот победи турския “Хамидие” Втора част от поредицата за загадките на българското морячество на проф. Божидар Димитров, написана за „Труд“ преди да почине внезапно на 11 юли.         Товарищ газов магнат Силует на Герхард Шрьодер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Вижте акцентите в броя на вестник „Труд“ в петък, 13 юли 2018"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%85%d0%b0-%d0%bf%d1%80%d0%be%d0%bc%d0%b5%d0%bd%d0%b8-%d0%b7%d0%b0-%d1%85%d0%be%d1%80%d0%b0%d1%82%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0/", "text": "Промените касаят около 500 хил. българи с инвалидност Размерът на месечната помощ за социална интеграция за хората с увреждания вече ще зависи от степента на намалена работоспособност или от вида и степента на увреждането. Промяната влиза в сила след като народните представители гласуваха окончателно на второ четене промени в Закона за интеграцията на хората с увреждания в четвъртък. Текстовете бяха приети спешно от депутатите след като Върховният административен съд отмени системата за уеднаквяване на размера на добавките за хората с увреждания. Поправките в закона касаят около 500 хил. българи. Според друга промяна в гласувания закон се въвежда определянето на база за изчисляване на месечната добавка за социална интеграция според гарантирания минимален доход, като месечната добавка за транспортни услуги се запазва в размер на 15%. Запазва се, както досега, месечната добавка за ползването на информационни и телекомуникационни услуги в размер на 20% от гарантирания минимален доход. Право на месечна добавка съобразно вида на увреждането имат лица над 18 години  със затруднения в придвижването от 50% до 70,9%. Досега процентът беше 70%. Добавката за лица с 50 и над 50 на сто, със 71 и над 71 на сто, с над 90 на сто намалена работоспособност ще бъде в размер на 20% от гарантирания минимален доход. Лицата с трайни увреждания над 18-годишна възраст с над 90 на сто намалена работоспособност и военноинвалидите  ще имат право на добавка която се предоставя веднъж годишно  при наличие на медицинско предписание от лекар специалист в  трикратен размер  от гарантирания минимален доход. Поправките също така ще ограничат риска хората с увреждания, които получават социални помощи, да отпаднат от списъка на взимащите добавка за инвалидност. Ще се осигури и непрекъснатост на получаваните до този момент месечни добавки с оглед на създадения правен вакуум, при който храта с увреждания не можаха да получат помощите си. По тази причина законодателните промени влизат в сила със задна дата от 12 юни. Текстовете за социалните услуги и за хората с увреждания, които се подготвят като законопроекти в момента, целят да регламентират цялостно и комплексно правата на инвалидите в съответствие с Конвенцията за правата на хората с увреждания и социалните услуги. Това заяви вчера социалният министър Бисер Петков, който бе на посещение в Дупница и допълни, че се надява до есента да има комплексно решение на проблема.", "date": "2018.07.12", "title": " Гласуваха промени за хората с увреждания (обзор)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be%d1%82%d0%be-%d1%80%d0%b5%d1%88%d0%b5%d0%bd%d0%b8%d0%b5-%d0%bd%d0%b0-%d1%8e%d0%bd%d0%b5%d1%81%d0%ba%d0%be-%d0%b7/", "text": "Окончателна подкрепа от Комитета за световно наследство на ЮНЕСКО получи българското правителство за Пирин. На сайта на световната организация вече  . Национален парк „Пирин“(България)  Решение 42 COM 7B.72 Комитетът за световно наследство (КСН), 1. След като разгледа Документ КСН / 18 / 42.COM / 7B.Add, 2. Припомня Решение 40 COM 7B.93, прието на 40-тата сесия (Истанбул / ЮНЕСКО, 2016 г.), 3. Отбелязва, че новият план за управление на обекта все още не може да бъде финализиран поради съдебно производство относно процедурата по Стратегическа екологична оценка (СЕО); 4. Като отбелязва промените в действащия план за управление на Национален парк Пирин, приети през декември 2017 г., които сега не забраняват изграждането на съоръжения за водохващане на територията на обекта, моли държавата – членка да предостави по-детайлна информация относно техния потенциален обхват, въздействия и тяхната връзка с потенциално развитие в буферната зона на обекта; 5. Отбелязва, че промените в настоящия план за управление, които сега не забраняват подмяна и увеличаване на капацитета на ски инфраструктура в буферната зона на обекта, и моли държавата да гарантира, че подобно развитие няма да повлияе върху Изключителната универсална стойност (ИУЦ) на обекта; 6. Отново заявява, че всяко бъдещо развитие в рамките на буферната зона на обекта трябва да се ръководи (определя) чрез стратегическо планиране и също така изисква от държавата страна да: a) Да изпълни окончателното решение на Върховния административен съд относно процедурата по СЕО за новия план за управление на обекта, когато то стане налично; b) Гарантира, че СЕО ще бъде предприета при устройственото планиране, базирано на решението за промени в настоящия план за управление от Декември 2017, като приоритет. Тази СЕО ще включва специфична оценка на потенциалните въздействия върху Изключителната универсална стойност (ИУЦ) на обекта, включително въздействието от потенциалното развитие в районите разположени в рамките на обекта и на неговата буферна зона, и да представи копие от резултатите от СЕО на Центъра за световно наследство за преглед от IUCN, веднъж след като те са на разположение; c) Да се въздържа от въвеждането на нови изменения, докато процедурата по СЕО на проекта на нов план за управление не бъде завършена; d) След като резултатите от решението на Върховния административен съд, свързани със СЕО за новия план за управление са налице, да осигури, че новият план за управление обхваща цялостно всички потенциални заплахи за ИУЦ на обекта и ясно очертава как целите на управлението, зонирането и използването на земята в рамките на Националния парк Пирин ще допринесат за подобряване на ИУЦ на обекта и предотвратяване на всякакво унищожаване на неговата цялост, и да вземе предвид относимите препоръки на Консултативната мисия на IUCN от 2018 в горния процес; 7. Решително подкрепя държавата да разработи ясна и цялостна дългосрочна визия за социално-икономическото развитие в буферната зона на обекта и по-широк регион, което би било в съответствие с целта за дългосрочна защита на обекта OUV, осигурявайки, че всички заинтересовани страни са подходящо в процеса, фасилитиран чрез външно посредничество, ако е необходимо; 8. Освен това изисква от държавата да предостави на Центъра за световно наследство, в срок до 1 февруари 2019 доклад за напредъка с актуализирана информация за решението на Върховния административен съд, и до 1 Декември 2019 г. актуален доклад за консервационното състояние на обекта и изпълнението на горното, с цел последващото им разглеждане от Комитета за световно наследство на неговата 44-та сесия през 2020 г.", "date": "2018.07.12", "title": " Вижте официалното решение на ЮНЕСКО за Пирин (ПРЕВОД)"}
{"url": "https://trud.bg/%d0%b6%d0%b0%d0%bb%d0%b1%d0%b8%d1%82%d0%b5-%d0%b2%d1%8a%d0%b2-%d0%b2%d0%b0%d1%81-%d0%bf%d0%be%d1%81%d0%ba%d1%8a%d0%bf%d0%b2%d0%b0%d1%82-%d0%b2-%d0%bf%d1%8a%d1%82%d0%b8/", "text": "Мярката засяга „вечния жалбоподател” Увеличават се в пъти таксите, които граждани, фирми и организации с нестопанска цел плащат при обжалване по административни дела при касационно производство пред Върховния административен съд (ВАС). Това решиха депутатите като гласуваха окончателно тарифите, предвидени в поправките на Административно-процесуалния кодекс (АПК). Досега сумите се определяха от Министерския съвет и таксите бяха от 5 лева за физически лица и организации и до 25 лева за фирми. Новите разпоредби въвеждат няколко основни разграничения. Гражданите, едноличните търговци, държавните и общински органи и други лица с публични функции ще плащат по 70 лв., а организации, осъществяващи обществени услуги – 370 лв. (Виж таблицата). Приема се принципът държавни такси да се изчисляват пропорционално в зависимост от материалния интерес. Всички обжалващи ще дължат сума, равна на 0,8% от сумата по дадено дело, но не повече от 1700 лв. Когато материалният интерес е над 10 млн. лв. – максимумът е 4500 лв. Независимо дали по делото има материален интерес, таксите по дела за пенсионно, здравно и социално осигуряване са 30 лв. за гражданите и едноличните търговци и 200 лв. за организациите. Държавната такса не се внася при протести от прокуратурата и граждани, за които е признато от съда, че нямат достатъчно средства да я платят, съобразно доходите им, трудовата заетост, възрастта, здравословното им състояние и др. Според управляващите високите тарифи ще облекчат работата на ВАС и ще ограничат фигурата на „вечния жалбоподател” и грантаджийски НПО. Очаква се обаче най-сериозно да намалеят касационните жалби от фирми, които не са спечелили обществени поръчки и са загубили и делата по оспорване на първа инстанция. БСП остро реагира срещу новите тарифи. Според опозицията те създават неравнопоставеност. От опозицията се заканиха да отнесат въпроса до Конституционния съд. Въпреки, че не всички поправки в АПК са гласувани, вече се заговори, че президентът ще наложи вето на по-високите такси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Жалбите във ВАС поскъпват в пъти (ТАБЛИЦА)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81%d0%bd%d0%b8%d0%bc%d0%ba%d0%b0-%d0%bd%d0%b0-%d0%b8%d0%b7%d0%b1%d1%8f%d0%b3%d0%b0%d0%bb%d0%b8%d1%8f-%d0%b7%d0%b0%d1%82%d0%b2%d0%be%d1%80%d0%bd%d0%b8%d0%ba-%d0%be/", "text": "От пресслужбата на МВР показаха снимка на   от болница в Пловдив. В 20.30 часа вчера във Второ РУ в Пловдив постъпил   от затвора в града, че 59-годишният лишен от свобода Младен Младенов е в неизвестност след като напуснал без предупреждение болница, където бил настанен за лечение. Гражданите, които разполагат с информация за местонахождението му, могат да сигнализират в дежурната част на ОДМВР – Пловдив на телефони 032/632210 и 032/932323, в най-близкото районно полицейско управление или на тел. 112 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Вижте снимка на избягалия затворник от болница в Пловдив"}
{"url": "https://trud.bg/%d0%b1%d1%80%d0%b5%d0%ba%d0%b7%d0%b8%d1%82-%d1%81%d0%b0%d0%b3%d0%b0%d1%82%d0%b0-%d1%81-%d0%bf%d1%80%d0%be%d0%b4%d1%8a%d0%bb%d0%b6%d0%b5%d0%bd%d0%b8%d1%8f-%d0%b8-%d0%b4%d1%83%d0%b7/", "text": "Приемниците на Дейвид Дейвис и Борис Джонсън, съответно Доминик Рааб и Джереми Хънт, са устойчиви апаратчици на торите и много по-скромни по гласовитост Голямо движение по международната сцена тези дни се очертава. Седмицата започна ударно с британските правителствени рокади и се е устремила към нов световен ред. Но да вървим по реда на номерата. Защото докато Европа бе затаила дъх от дни какви ще ги забърка американският президент Доналд Тръмп на срещата на върха на страните членки на НАТО в Брюксел и на рандевуто си тет-а-тет с Владимир Путин в Хелзинки след това, на Албиона продължаваха да си играят на „Брекзит“, макар и хвърляйки по едно око към футбола по телевизора. И така в петък миналата седмица се стигна до фундаменталната правителствена среща, на която министър-председателят Тереза Мей представи общата визия на кабинета си за това как би било най-удобно за Лондон да изглеждат бъдещите отношения на Великобритания с ЕС. Или казано по друг начин – две години и три седмици след референдума за излизане от ЕС, тези които водеха най-активно кампанията в полза това да се случи – партията на консерваторите – най-накрая успяха да си представят какво точно искат. Шестнадесет месеца след активирането на член 50 от Договора за Европейския съюз и десет кръга преговори в Брюксел между две стройни административни армии, уверено пренасящи папки напред-назад над Северно море. „Единната визия“ на Мей всъщност за първи път формулира по някакъв начин преговорна позиция на Лондон, която отива отвъд празното бръщолевене, което доминира британското медийно пространство за „твърд“ или „мек“ подход в търсенето на компромис с Брюксел по основните теми, които ще формират бъдещите отношения с ЕС. И й даде възможност поне привидно, за първи път от изборите миналата година насам, да вземе в ръце юздите на собственото си правителство и управление. Което се видя по-малко от 48 часа след срещата – на излизане от провинциалната резиденция на премиера всички министри бяха обединени около представената им от Тереза Мей работна версия на „Бялата книга“, която ще бъде официално представена в пълния си вид този петък. Усмивки пред камерите – щрак-щрак, прибраха се, наспаха се и се осъзнаха. Не бяха ли всички прочели под какво се подписват, че започнаха един след друг да подават оставки няма и два дни по-късно, ще попитате?! И с основание, но можем само да спекулираме. Ако има единен мотив в оставките на министъра за излизането на Великобритания от ЕС Дейвид Дейвис и колегата му, досегашният първи дипломат Борис Джонсън (и цялата сюрия техни заместници) той вероятно е около прозрението, че така формулирана „позицията“ на кабинета е единственият възможен начин Великобритания да не бъде ощетена, поне на теория, от „Брекзит“. И че всичките им приказки за „твърдо“ срещу „меко“ напускане последните две години всъщност са нямали никаква стойност, защото изходът, който може да търси Лондон в преговорите с Брюксел, е само един – специално отношение. Различно от казуса „Норвегия“, различно от казуса „Канада“. Или с други думи – собствен „Европейски съюз“ с Европейския съюз. За да може с напускането си Великобритания хем да запази привилегиите, идващи от членство в Единния пазар и Митническия съюз, хем да не носи отговорностите, свързани с Четирите свободи на движение – последното бидейки всъщност най-голямата причина въобще да се стигне дотук. И всичко това трябва да идва в пакет с уникално общо търговско пространство, със собствени правила, в което съдилищата в държавите-членки на ЕС и тези във Великобритания признават взаимно решенията си на принципа на джентълменското споразумение. А границата в Северна Ирландия се премества в паралелно измерение на реалността, което никой не споменава, за да не го вземе Торбалан.  Ако мине, както се казваше в онзи виц. Или по думите на самата Тереза Мей при излагането на концепцията си пред камарата на представителите на британския парламент в понеделник, „предложението ни ще е предизвикателство за ЕС“. Не думай?! Западен колега риторично коментира в „Туитър“: „тези тръгват ли си, или какво“. Самата Тереза Мей веднага обяви и готовността си да поеме отговорността в крайна сметка да откаже окончателно споразумение с ЕС и в полунощ на 29 срещу 30 март 2019 г. Великобритания наистина да се окаже откъсната и изолирана търговски от континентална Европа. Което пък продължава да е мечта на голяма част от застаряващите й сънародници, за ужас на всеки по-трезво мислещ британец. Но по същество, Тереза Мей даде заявка пред партията си и страната (и короната, нали), да поеме отговорността за това при какви обстоятелства Великобритания ще напусне ЕС. И пътьом успя да притисне до стената двама от вътрешно-заводските си опоненти, които на гърба й натрупаха най-много партиен и медиен кредит на Острова последните две+ години, около и след референдума за това как ще изведат страната от европейското обединение. Без реално да представят конкретни предложения или концепции. Дейвид Дейвис наистина създаде цяла нова администрация около себе, която се задвижи, влезе в ритъма на Брюксел и свърши писарската работа, но за тези 16 месеца до политическа концепция не се стигна. Уговорката от Европейския съвет през декември 2017 г., с която се даде ход на т. нар. втори етап от преговорите за „Брекзит“ (търговските отношения) и уж уреждаше въпроса със сметката за „развода“, правата на гражданите и статута на границата между Ейре и Северна Ирландия, се оказа маневра на добра воля между Лондон и Брюксел „за пред хората“, за да се мине една стъпка напред. Нищо „де факто“ няма да е решено до крайния срок преговорите да са завършени, през октомври тази година, когато Европейският съвет трябва да одобри споразумението за преходния период и то „да тръгне“ към законодателното събрание в Брюксел и парламентите на Великобритания, и държавите членки. Така че с Дейвис, засега, дотук. За Борис Джонсън, като „фактор“ на поста външен министър последните две години, ще трябва отделен анализ. Фактът, че няма да е там, за да посрещне Доналд Тръмп от официална позиция, вероятно му разбива сърцето. Същевременно, залагайки на календара, британският премиер вкара в ъгъла и бунтовниците срещу нея в редиците на консервативната партия – ако искат в крайна сметка наистина да има „Брекзит“ на 29 март догодина, и времето и обстоятелствата работят срещу тях, за да се опитат да оспорят лидерската позиция на Тереза Мей идните месеци. Освен ограничено, за парлама (простете, „принципи“) и храна за медиите. Приемниците на Дейвид Дейвис и Борис Джонсън, съответно Доминик Рааб и Джереми Хънт, са устойчиви апаратчици на торите и много по-скромни от гледна точка гласовитост, спрямо предшествениците си. И вероятно много по-рядко, ако въобще, ще си позволяват да списват собствени статии във водещите британски консервативни всекидневници, за да изразяват несъгласието си с политиката на началника по „Брекзит“, както го правеха Дейвис и най-вече Джонсън. На ход сега, разбира се, е ЕС. Главният преговарящ на Европейската комисия Мишел Барние приветства още миналата седмица постигнатата обща позиция на британския кабинет и изрази нетърпение да се запознае обстойно с нея. Вече имаме една идея каква е била вероятно реакцията му, но пак, да не спекулираме. Следващата седмица в Брюксел ще е поредният кръг преговори между Великобритания и ЕС – този път с ясна политическа позиция на Лондон и ново лице начело на делегацията, Доминик Рааб. Но за сметка на това на фона на непредсказуемите ефекти от преминаването на стихийното бедствие „Доналд Тръмп“, което ще вилнее над Стария континент до идния понеделник. Очаквайте продължения… и дузпи.", "date": "2018.07.12", "title": " “Брекзит”- сагата с продължения… и дузпи\t\t\t"}
{"url": "https://trud.bg/%d0%bf%d0%b0%d1%80%d0%b8-%d0%b7%d0%b0-%d0%b1%d0%b5%d0%bb%d1%8f%d0%b7%d0%b2%d0%b0%d0%bd%d0%b5/", "text": "„Не се лъжете! Полицията не работи с ваши пари. Ако трябват пари, които да бъдат маркирани, за да арестуваме някой, ние ще ги дадем на вас!“ С тия думи вътрешният министър Радев се обърна към бабите, които хвърлят от балконите всичките си спестявания, вързани на възел в кърпи и крити с години по-рано под дюшеци и възглавници. Защо ги хвърлят? Защото са повярвали на мними полицаи – че парите са им нужни за белязване и залавяне на дебнещите наоколо телефонни измамници. Милите баби! Кому да вярват? На мошениците – не бива, да. Но и на Радев да се доверят, ще сбъркат пак. Доста се разминава с истината това, в което той ги уверява – че МВР осигурява банкнотите, от които чат-пат светват пръстите на тарикати, спипани със съдействието на граждани. Разминава се и още как. Бихме казали даже, че се разминава като бързия влак за Варна с теснолинейката за Велинград – за да не кажем, че е чиста лъжа. Който си спомня за Храбрия архитект, е отдавна наясно с нещата. Забравихте ли архитекта Георги Янев? – същият, който сигнализира службите, че му искат рушвет, за да спечели обществена поръчка за пътно строителство със свой проект. А пък службите му поискаха 10 000 лв., за да хванат с тях рушветчиите от агенцията по републиканската инфраструктура. И после? После на Янев му побеляха косите. Щом получи статут на таен свидетел, си видя името във всички медии. Бра страх, напуснаха го клиентите, не му платиха нищо за проекта, затъна в бедност, заболя от депресия … а за връх на приключението се бори 2 години с ченгетата, за да му върнат 10-те хиляди лв. , маркирани в ялова акция срещу корупционната схема. Корумпираните му се смееха. И знаете ли кое е най-веселото? Той си го каза пред репортери: „Най-веселото е, че сега пак искат рушвети от мен! Навремето ми искаха 50 000 лв., за да мине един ПУП , а сега се вдигна мизата – в института за паметниците на културата 50 000 лв. е само входът, другото е нагоре!“ Това относно Храбрия архитект Янев. Но стига сме се връщали към неговите патила. Имаме си и съвременен герой на антикорупционната борба. Наричат го Горкия Ваклин – да, той, предприемачът Александър Ваклин – този, който осигури онази сума за подкупа, от който кметицата на „Младост“ Иванчева „светна като елха“, както се каза на пресконференция след това. Сумата възлиза на 70 000 лв. Ваклин се оправдава, че теглил кредит. „Оправдава се“ ли казахме? Бихме могли да кажем също така, че се обяснява, извинява, гради алиби, привежда доводи, търси резон и основание за това, което е решил да направи: а именно, да каже на властите, че всяка градоустройствена процедура се бави с години, ако не пуснеш по тарифа нещо на кметицата – или с посредник, или лично. И спецпрокурорът Гешев даде обяснения, изискуеми от журналистите в интерес на смутеното обществено мнение: „Нали не мислите, че съм поръчител на кредита, който Ваклин е теглил, за да си свърша служебната работа? Засега процедура „теглене на кредит от прокуратурата“ в НПК няма. Но това в рамките на шегата.“ А извън шегата? Там е бедата. Гешев хвърли върху нея светлина: „Службите не разполагат с ресурса, който им трябва за разкриване на корупционни практики. Партньорите в ЕС имат фондове за тия случаи, в които се задържат хора, получаващи пари. Тия фондове в България са смешни. Затова се налага да водим мотивационни разговори с всяко изнудвано лице – да го убеждаваме не само да събере смелост, а и да намери пари, да ги даде и да търпи от това още негативни последици – като станат те веществено доказателство, да чака да си ги вземе. Така борба с корупцията не е сериозно да се води, но правим всичко възможно.“ А възможното не е много. Според Световния корупционен барометър българите не щат да свидетелстват, че им искат рушвети Само 18% от тях биха подали сигнал в МВР, другите се боят от последиците. А те и 18 на сто са много, като се замисли човек. Кой луд ще се навие да даде пари на ченгетата, вместо на кметицата, като знае, че кметицата с тях ще му задвижи нещата, пък ченгетата си гледат тяхната работа, а тя на всичко отгоре е калпава! Вижте логиката на българските държавници. Институциите нямало как да заделят пари, които да бъдат блокирани по съдебните производства. Ще рече, че за разлика от тях, рекетираният гражданин си е надвил масрафа, та ще плати за ареста и ще чака да му върнат парите, като свърши делото срещу арестанта. Какво, като съдебните процедури продължават с години! Логично е този, на когото корумпираните чиновници кроят шапка, да е платежоспособен – така, че него бълха го ухапала, докато за бюджета на МВР и ДАНС всеки харч е фатален. И вижте го сега Горкия Ваклин. Хванат е за гушата от адвокатите на Иванчева – за него те са прокурорите, защото обвиняват: „Парите за подкупа на кметицата са осигурени преди да са поискани от нея! Ваклин ги е дал на следователите на 2 април, а подкупът е поискан на 13-и!“ Конфуз! Шефът на комисия „Антикорупция“ Пламен Георгиев се мъчи да обясни странния факт, че прословутите хилядарки на Ваклин са били при следователите цели 11 дни преди да бъдат пожелани в замяна на нужния му административен акт: „ Парите няколко пъти се предоставяха от г-н Ваклин, ние ги белязвахме, но подкупът се отлагаше и ние ги връщахме на господина, защото нямахме основание да ги задържим. От СРС-тата се вижда, че неколкократно тези пари циркулираха между разследващите и лицето, което трябваше да ги даде. Не са му върнати, няма как, те са част от протокол и са на химическа експертиза сега.“ А първата експертиза от своя страна няма да е последна и по всичко личи, че Ваклин скоро няма да си види парите, които всеки месец изплаща с лихвите. Може да съди за пропуснати ползи прокуратурата, но то не е особено препоръчително… Адвокатите се веселят. Борба с корупцията ли е това? Или нещо от комедийния жанр? Разследващите настояват за законодателна промяна, след която не изнудваните хора, а държавата да вади от бюджета си пачките, с които се осветяват лакомиите във властта. Но изглежда, че в най-добрия случай депутатите ще направят това в новата си заседателна зала, а тя тепърва се строи под двойна охрана – и НСО я охранява, и зетят на…пардон, не зетят, а бащата на внуците на една патриотка от управляващата коалиция.   20 млн. подкупи под ключ Парите, задържани като улики по висящи дела, възлизат, по неофициални данни на около 32 млн. лв., повечето в брой. Те се пазят под ключ в трезори на БНБ, в съдебни хранилища или в касите на службите, където са водени досъдебните производства. Поне 20 млн. лв. от тях са белязани и са осветили ръцете на подкупни чиновници. Ех, ако можеха да говорят!…", "date": "2018.07.12", "title": " Търсят се пари за белязване\t\t\t"}
{"url": "https://trud.bg/%d0%ba%d0%b0%d0%bb%d0%b8%d0%bd-%d0%b2%d1%80%d0%b0%d1%87%d0%b0%d0%bd%d1%81%d0%ba%d0%b8-%d1%81%d0%b5-%d0%b7%d0%b0%d0%b1%d1%8a%d1%80%d0%ba%d0%b2%d0%b0-%d1%81-4-%d0%b6%d0%b5%d0%bd%d0%b8-%d0%b2%d1%8a%d0%b2/", "text": "От няколко дни Варна е снимачна площадка на новия български сериал“Фалшив герой“, определян едновременно като комедия и криминален екшън. В главната роля е Калин Врачански, а в поредицата, която стартира с 12 епизода, участват още Алекс Сърчаджиева, Доротея Толева, Станислава Николова, Ина Добрева, Любен Кънев, Пламен Великов, Христо Пъдев, Светломир Радев и други популярни лица от киното, както и актьори от ДТ“Стоян Бъчваров“ сред които Стоян Радев. „На моя човек му се случват доста интересни неща като това например да се забърка с 4 различни жени и с всяка една да има някакъв вид взаимоотношения. И ще разберем всъщност, че всеки едни от тези персонажи има своите малки лъжи в живота, с които се опитва да се бори. Това е по-различно от всичко, което до момента съм правил – най-вече, че участвам в комедия”, коментира за медиите Kалин Врачански. Продуцент на сериала е Димитър Гочев, познат от „Стъклен дом“ и „Под прикритие“. 80% на сто от сцените ще бъдат снимани във Варна, възможно е и да се направи и рекламен клип за морската столица, уверяват авторите на новия проект. Той е на Нова телевизия и продуцентската къща „Ди Индъстри“. ОбС на Варна гласува финансова подкрепа от 288 хиляди лева. Снимачният екип може да бъде забелязан на централния плаж, по алеите на Морската градина, пред сградата на общината. Правят се и нощни снимки в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Калин Врачански се забърква с 4 жени във „Фалшив герой“\t\t\t"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%bd%d0%b8%d0%b5-%d1%81%d0%bc%d0%b5-%d0%b7%d0%b0%d1%8f%d0%b2%d0%b8%d0%bb%d0%b8-%d0%bd%d0%b0%d1%88%d0%b8/", "text": "Успехът на едно председателство се дължи на усилията на всички държави, а не само на държавата домакин. Това заяви министърът на финансите Владислав Горанов пред членовете на Комисията по икономически и парични въпроси на Европейския парламент в Брюксел, предаде БНР. Там той представи резултатите от Българското председателство на Съвета на ЕС в областта на икономическите и финансови въпроси. Горанов заяви готовността на България да влезе и в т. нар. „чакалня“ на еврозоната:  „Ние сме заявили нашите намерения и позиция. Очакваме от нашите партньори от еврозоната да заявят твърдо и да споделят нашето мнение, че България трябва да се присъедини едновременно към банковия съюз и към ERM. От нашите партньори очакваме ясен ангажимент, че ако последното условие, членството в банковия съюз бъде изпълнено, няма да има, по аналогия с Шенген, неформални и не по правилата аргументи, които да оставят в нас впечатлението, че сме третирани неадекватно и неравно с другите държави“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Горанов в Брюксел: Ние сме заявили нашите намерения и позиция за влизане в Еврозоната и очакваме отговор"}
{"url": "https://trud.bg/%d1%80%d0%b0%d0%b4%d0%be%d1%81%d1%82%d1%82%d0%b0-%d0%bd%d0%b0-%d1%85%d1%8a%d1%80%d0%b2%d0%b0%d1%82%d0%b8%d1%82%d0%b5-%d0%be%d1%82%d0%bd%d0%b5%d1%81%d0%b5-%d1%84%d0%be%d1%82%d0%be%d1%80%d0%b5%d0%bf/", "text": "Главният фоторепортер на агенция Франс прес в Мексико, Юри Кортез, е отразявал военни конфликти в Близкия Изток и Латинска Америка, но едва ли си е представял какво може да му се случи докато снима снощната инфарктна среща от световното първенство по футбол между Англия и Хърватия. Кортез беше на първа линия с десетки свои колеги зад английската врата, когато хърватите отбелязаха победния си гол. В радостта си няколко футболисти от балканския тим се втурнаха към трибуните си, за да приемат овациите на своите фенове, но налетяха право на Кортез, поваляйки го на вратата. Печеният фотограф обаче не се стресна и продължи да снима, държейки двата си фотоапарата здраво. Осъзнавайки какво се случва голмайсторът Манджукич джентълменски подаде ръка на Кортез и му помогна да се изправи, докато съотборниците му крещяха от радост пред обектива на мексиканеца, позволявайки му да направи неповторими фотоси от уникалния момент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Радостта на хърватите отнесе фоторепортер, той не спря да щрака (СНИМКИ)"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d0%b8%d0%bd%d1%86%d0%b8%d0%b4%d0%b5%d0%bd%d1%82%d0%b0-%d0%bd/", "text": "10 годишното момиченце от Москва, което се оказа с разкъсвания, след като се пуснало по водна пързалка, все още е в болницата. Прокуратурата е разпоредила досъдебно производство по случая. Води се разследване за причиняване на средна телесна повреда. Пързалката е висока 20 метра и служителите в аквапарка в Равда обясняват, че за пръв път имат такъв случай. До сряда на обед първалката е била спряна, но после пусната. Изискванията вече са по- строги- за навършени 18 години и ръст 150 сантиметра. Досегашното изискване е било за височина 130 см. Момиченцето от Москва е било с този ръст, но при инцидента е претърпяло огромна кръвозагуба, разкъсано е влагалището му. По първоначални данни, това е станало от силната струя на пързалката. Инцидентът е станал към 16.00 часа на 10 юли т.г. Детето било в аквапарка в Равда с група от осем деца и възпител, когато заедно с останалите малчугани, се качило на скоростната пързалка. Водата била толкова силна, че разкъсала влагалището на момиченцето. То е в стабилно състояние, настанено е в гинекологичното отделение на Бургаската болница -УМБАЛ. Друг инцидент е имало само преди броени дни- на 3 юли, на същата пързалка, този път с украинче. В този случай възпитателите помислили, че става дума за изнасилване и било назначено досъдебно производство. По- късно станало ясно, че детето е получило разкъсванията от водната пързалка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Прокуратурата разследва инцидента на водната пързалка в Равда\t\t\t"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%bd%d0%b0-%d0%b2%d0%b5%d1%80%d0%b5%d1%8f-%d1%81%d1%82%d0%b0%d0%bd%d0%b0%d1%85%d0%b0-%d1%81%d1%82%d1%83%d0%b4%d0%b5%d0%bd/", "text": "Футболистите от старозагорския тим „Верея“ станаха студенти във ВТУ „Св. Св. Кирил и Методий“. Представителите на родния футбол ще учат „Педагогика на обучението по физкултура“. Това съобщи в четвъртък зам. ректорът на ВТУ проф. Стоян Буров. Той допълни, че тази година има засилен интерес към специалността. 150 първокурсници по държавна поръчка и платено обучение са приети вече в нея и сред тях са футболистите на „Верея“, заедно с треньори и мениджъри на отбора. Популярността на професията нараства и заради това, че завършилите я могат да бъдат не само учители, но и да работят като треньори, мениджъри и други спортни специалисти, допълни проф. Буров. Той каза, че студентите от всички курсове по физическо възпитание и магистрите по спортна педагогика вече са около 500 във ВТУ. Освен футболистите от Стара Загора, студент във ВТУ е и националният състезател по волейбол Преслав Маринов. Той също е първокурсник тази година.  1414 първокурсници вече са се записали във ВТУ. Това означава, че до този момент, след излизане на първото класиране, държавна поръчка е изпълнена на 80 %. Второто класиране ще бъде оповестено на 16 юли и приетите студенти могат да се запишат в рамките на 17-19 юли. На 20 юли ще станат ясни останалите свободни места и от 23 юли ще започне тяхното попълване. Университетът ще работи цяло лято без прекъсвани, защото от 23 юли всеки ден във вуза ще бъдат провеждани тестове по български език и история за кандидат-студенти в платената форма на обучение. Досега записаните студенти за платено обучение, са 294. От великотърновския ВУЗ отчитат бум на млади хора, които искат да учат Българска филология. Това е една от специалностите, в която местата вече са запълнени. Попълнени са бройките за право, психология, журналистите, както и специалностите с английски език. Много трудно обаче е времето за математиката. И тази година нито един кандидат-студент не е подал заявление, че иска да учи приложна математика. Момчетата и момичетата предпочитат софтуерно инженерство и педагогика на обучението по математика. Тази специалност от години едва съществува, но сега интересът към нея е изключително засилен. ВТУ приема заявления и за обучение в магистърските програми. Срокът за първата сесия е изтекъл, но втората сесия започва на 16 юли и продължава до края на август. След това от 3 до 27 септември университетът отново ще приема документи за магистърските си програми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Футболистите на Верея  станаха студенти във ВТУ\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8-%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b2-%d0%b1%d1%80%d1%8e%d0%ba/", "text": "Държавният глава Румен Радев и президентът Доналд Тръмп разговаряха по време на дискусиите за бюджета на НАТО. Това съобщиха от пресслужбата на държавния глава, от където предоставят и снимка на двамата президенти. Президентът Радев въководи българската делегация на срещата на високо равнище на лидерите от страните в НАТО. В рамките на форума   и с турския си колега Реджеп Ердоган. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Вижте Румен Радев и Доналд Тръмп в Брюксел (СНИМКА)\t\t\t"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d1%83%d0%b1%d0%b8%d0%b5%d1%86%d0%b0-%d0%bd%d0%b0-%d0%b4%d0%be%d1%86%d0%b5%d0%bd%d1%82%d0%b0-%d0%b2/", "text": "Апелативният съд в Пловдив потвърди решението на Окръжния съд и остави в ареста 42-годишния Илия Стоичков, обвинен за умишленото   на доцент Стефан Нейков, съобщават от пресслужбата на Съдебната палата в Пловдив. Стоичков е привлечен като обвиняем за това, че на 3 юли   пенсионирания учен доц. Стефан Нейков в Пловдив. За това престъпление законът предвижда „лишаване от свобода“ от 10 до 20 години. Според магистратите налице са достатъчно данни, от които да се направи обосновано предположение, че обвиняемият е извършител на престъплението. Апелативните магистрати са счели, че съществува реална опасност Стоичков да извърши друго престъпление при по-лека мярка, както и да се укрие. Определението е окончателно. Установено е, че Нейков е починал след   с бейзболна бухалка, извършени от обвиняемия в района на село Оризари. Съпругата на Стоичков е била студентка на убития и един от мотивите за престъплението е ревност.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Оставиха в ареста убиеца на доцента в Пловдив"}
{"url": "https://trud.bg/%d1%81-%d1%84%d0%b8%d0%bb%d0%bc%d0%b8-%d0%bf%d1%80%d0%b8%d0%b7%d1%8c%d0%be%d1%80%d0%b8-%d0%be%d1%82-%d0%ba%d0%b0%d0%bd-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b8-%d0%b7%d0%b0%d0%ba%d1%80/", "text": "26-тото издание на МФФ „Любовта е лудост“ ще стартира на 24 август с черно-белия филм филм „Студена война“, получил приза за най-добра режисура в Кан. А на финала киноманите ще видят носителя на „Златна палма“ -японския „Крадци от магазини“, който разплака Кан. Това съобщи артистичният директор на фестивала проф. Александър Грозев. За първи път у нас във Варна ще се завъртят ленти, наградени на големите фестивали в Кан, Берлин, Венеция и Сан Себастиян. Ще бъдат прожектирани филми, които още не са показвани дори на престижните фестивали в Сараево и Карлови Вари. На международния филмов фестивал „Любовта е лудост“ за първи път у нас ще бъдат показани филми, наградени на големите кинофестивали в Кан, Берлин, Венеция и Сан Себастиян. Във Варна ще бъдат прожектирани филми, които все още не са показвани дори на престижните фестивали в Карлови Вари и Сараево. Публиката край морето ще гледа румънския филм с голямата награда от Берлин-„Не ме докосвай“, определян като един от най-скандалните за годината. Още един филм, предизвикал много дискусии в Русия „За любовта“, ще бъде показан в 26-тото издание. То ще предложи близо 100 филма, селектирани между 300-400. В конкурсната програма са традиционно 12 ленти и тази година в нея ще участва новият филм – „Безкрайната градина” на режисьора Галин Стоев.Победителите ще избира жури с председател холандския продуцент Клаудия Ландсбергер. Наградата за цялостен принос към българското кино ще получи Ицко финци, като ще бъдат прожектирани 5 от филмите с негово участие. За първи път ще бъде показана пълната режисьорска версия на Леон Даниел“На чисто“ от 1973 г., възстановена след цензурираното й орязване през онези години. Ще има няколко специални панорами, посветени на годишнини от рождението на Въло Радев, Невена Коканова и Велко Кънев. Ще бъдат показани последните български филми- „Вездесъщият”, „Нокаут или всичко, което тя написа”, „Привличане”, „Революция Х”, „Дъвка за балончета”, „Посоки”, „Възвишение”, „Радиограмофон” и „¾”, като са предвидени срещи с актьорите и екипите. От понеделник започва продажба на билетите за фестивала, каза директорът на ФКЦ Тошко Гяуров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " С филми-призьори от Кан откриват и закриват „Любовта е лудост“\t\t\t"}
{"url": "https://trud.bg/%d0%b0%d0%b3%d1%80%d0%be%d0%bc%d0%b0%d1%85-%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d0%ba%d0%bb%d1%8e%d1%87%d0%be%d0%b2%d0%b8-%d1%83%d0%bb%d0%b8/", "text": "На 12 юли кметът на Пловдив Иван Тотев и изпълнителният директор на Агромах Виктор Велев направиха символична първа копка на проект за подобряване на градската среда в Пловдив.  Проектът обхваща ключов район от гледна точка на културно-историческото наследство на града. Къщата на Иван Страцимир и Източната порта са само една част от културната инфраструктура, която попада в този проект.  Агромах трябва да изпълни  реконструкция и рехабилитация на улици и прилежащите им тротоари и въвеждане на енергоспестяващо улично осветление на улиците „Стойчо Мушанов”, „Макгахан” (в участъка от ул. „Митрополит Панарет” до ул. „Ген. Скобелев”), „Ген. Скобелев”, „Пулпудева”, „Козлодуй”, „Брестовица”, „Цар Иван Страцимир”.  Проектът включва и благоустрояване и озеленяване с изграждане на детски площадки и на спортни площадки в междублоковите пространства, рехабилитация на улици и прилежащите им тротоари и ново улично осветление и на други пловдивски улици. Изцяло възстановени ще бъдат ул. „Балкан”, „Мортагон”, и отсечка от  „Княз Черказки”.  „Осъзнаваме важността на този проект, предвид местоположението му и фактът, че през 2019 г. Пловдив ще бъде Европейска столица на културата. Обезпечили сме проекта с достатъчно ресурс, така че да го завършим безпрепятствено и в срок”, заяви Виктор Велев.  Договорът се финансира по Оперативна програма „Региони в растеж“ 2014 – 2020, чрез Европейския фонд за регионално развитие и е част от проекта „Подобряване на градската среда в община Пловдив“.", "date": "2018.07.12", "title": " Агромах започна ремонт на ключови улици в Пловдив"}
{"url": "https://trud.bg/%d0%b5%d0%b2%d0%b3%d0%b5%d0%bd%d0%b8%d1%8f-%d0%b1%d0%be%d1%80%d0%b8%d1%81%d0%be%d0%b2%d0%b0-%d0%bd%d0%b0%d1%81%d0%bc%d0%b5%d1%82%d0%b5-%d1%81%d1%83%d0%b7%d0%b0%d0%bd%d0%b8%d1%82%d0%b0/", "text": "Известната дизайнерка Евгения Борисова е вбесена и потресена от гостуването на 15-годишната „певица“ Сузанита и нейните родители Орхан Мурад и Шенай в предаването „На кафе“ с водеща  Гала. В няколко поста в социалните мрежи тя изрази възмущението си, а много хора от шоубизнеса и извън него подкрепиха твърденията й, видя HotArena. „Достатъчно съм умна и без да ходя на училище, достатъчно голяма и зряла съм на 14, имам фетиши и съм скандална“. „В ефир седи разчекната на масата и си служи с жаргони и фамилиарничи. Гала я възхвалява ненужно и пада на нивото на необразовани и елементарни хора, а българинът гледа ли гледа тия помии денонощно. О, свещена тъпота! Долу това гадно предаване и това масово промиване на мозъци. Филмите на ужасите за затъпяването на човешката раса оживяват“, гласеше първият статус на Евгения Борисова, който предизвика вълна от коментари. След това дизайнерката постави няколко важни въпроса, по които никой не взима отношение: „Защо толкова шум около едно развратно семейство и дъщеря им? Кой толкова много е заинтересован от това Сузанита да е популярна, въпреки че тя няма НИКАКВИ ДАННИ НА ПЕВИЦА И КАКЪВТО И ДА Е ТАЛАНТ? Как в България не се уважават законите, които са също валидни в ЕС, но не и в нашата държава. Защо децата на нормалните български семейства трябва да бъдат подвеждани и лъгани за някакъв прекрасен живот, който рекламирате чрез медиите с тази помия денонощно? Защо бащата на това момиче не отговаря пред закона, а сее разврат в обществото?“, беснее в мрежата дизайнерката. Оказа се, че след думите си Евгения е получила обидни изказвания без покритие, „на ниво – никога не съм стъпвал в класната стая“. В дискусията й, вероятно със самата Сузанита, са замесени и трети лица, което още повече разгневи Борисова. Тя продължи темата в нов статус, като този път замеси и Гала пряко: „Докато медии и телевизии дават ефир на такива получовеци, те ще имат самочувствието, че са в правилна посока и ще се мислят за значими. Обръщам се към госпожа Гала, която покани в своето предаване Сузанита и семейството й с въпроса: Горда ли сте с това интервю пред България и дъщеря си? Помогнахте ли на хората да се ограмотят чрез него поне малко? Как обогатихте битието на хората, които ви гледаха? Пак питам къде за бога са правовите органи и къде е надзорът на СЕМ? Къде е защита на детето? Как не ви е срам? Геноцид срещу здравомислещите ли е това?“", "date": "2018.07.12", "title": " Евгения Борисова насмете Сузанита\t\t\t"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%b7%d0%b0-%d0%b8%d0%b7%d0%b4%d0%b8%d1%80%d0%b2%d0%b0%d0%bd%d0%b5-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b0%d1%82%d0%b0-%d0%bf%d0%be%d0%bb/", "text": "ОДМВР – Бургас издирва   Александра Барбара Фулара / FULARA ALEKSANDRA BARBARA/, която в 17.43 ч. на 30.06 т.г. напуска хотел “Иконгнито“ в Поморие, където била на почивка със семейството си и до момента е в неизвестност . Описание: жена на видима възраст 40-45 год., пълно телосложение, височина около 160 – 162 см., чуплива светло-кестенява коса, бяло лице, с кафяви очи. Има татуировка на гърба от дясната страна на плешката : клекнала жена със свити колене с големи криле и около нея няколко пеперуди, една от които е голяма. По време на изчезването Александра Фулара е била облечена с къса рокля на бели и сини цветя на черен фон, дълга до коленете. ОДМВР – Бургас призовава гражданите, разполагащи с някаква информация относно местонахождението на полска туристка Александра Барбара Фулара да съобщят незабавно на тел. 112 или в най-близкото поделение на МВР. Полякинята била треньор по източни бойни изкуства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Обявиха за издирване изчезналата полякиня"}
{"url": "https://trud.bg/25-%d0%ba%d0%be%d1%80%d0%b0%d0%b1%d0%b0-%d0%bd%d0%b0-%d0%bf%d0%b0%d0%ba%d1%82%d0%b0-%d0%bd%d0%b0-%d0%bc%d0%b0%d0%bd%d0%b5%d0%b2%d1%80%d0%b8-%d1%83-%d0%bd%d0%b0%d1%81/", "text": "Военноморските сили (ВМС) на България ще проведат националното учение „Бриз 2018” от 13 до 22 юли 2018 г., съобщиха от МО. Учението е планирано и ще се ръководи според стандартите на НАТО и е отворено за участие на ВМС от Алианса. То се провежда в териториалното море, прилежащата зона и изключителната икономическа зона на България и на полигони. В маневрите ще участват 11 държави с 25 бойни и спомагателни кораба и катера, 1 подводница, 4 самолета, 5 вертолета и 2340 военнослужещи от ВМС на България, Белгия, Гърция, Германия, Италия, Полша, Румъния, САЩ, Турция, Франция, Холандия, Втората постоянната група кораби на НАТО и Втората постоянна група противоминни кораби на НАТО от силите за отговор на Алианса. Участват и 120 души от 20 ведомства.", "date": "2018.07.12", "title": " 25 кораба на пакта на маневри у нас"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%bc%d0%b5%d0%bd%d0%b8-%d0%bf%d1%80%d0%b5%d0%b4%d1%81%d1%80%d0%be%d1%87%d0%bd%d0%be%d1%82%d0%be-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0/", "text": "Пловдивският апелативен съд отмени условното предсрочно освобождаване на Георги Сапунджиев, постановено от Окръжен съд – Стара Загора. Така той ще трябва да изтърпи остатъка от наложеното му наказание, което е шест години лишаване от свобода, предава   Сапунджиев в осъден за смъртта на 4-годишния Паоло. Въззивният съдебен състав прие, че спазването на установения в затвора ред и трудовата ангажираност на осъдения по време на изтърпяване на наложеното му наказание не са достатъчни доказателства за неговото поправяне. За добро поведение той е бил с по-лек режим на изтърпяване на наказанието. За положителните му прояви, осъденият е бил поощряван с домашен отпуск. Апелативните съдии са отбелязали рядко срещана от затворническата администрация активност – за престоя на Сапунджиев до сега са издадени 29 заповеди за награждаване с домашен отпуск, който в рамките на по-малко от три години е в общ размер от 102 дни. В същото време, в материалите към затворническото му досие, съществуват данни, че осъденият продължава да не приема в пълна степен вредите, които е причинил с деянието си и размера на наложеното му наказание. По тази причина е прието, че с поведението си той не е дал предвидените в закона доказателства за своето поправяне, за да ползва изключението и привилегията на условното предсрочно освобождаване. Определението на Апелативния съд е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Съдът отмени предсрочното освобождаване на Георги Сапунджиев, осъден за смъртта на 4-годишния Паоло"}
{"url": "https://trud.bg/sedmica-za-razmisal-v-levski/", "text": "Началото на новия сезон донесе нови черни облаци над „Герена“. Тимът на „Левски“ стартира кампанията с евроиздънка – 0:1 от „Вадуц“. Съперникът е от Лихтенщайн, но играе във втора дивизия на Швейцария. Това няма особено значение, защото който и да беше срещу „Левски“ в сряда следобед най-вероятно щеше да победи. По простата причина, че за пореден път тимът на Делио Роси изглеждаше апатично на терена. Играта на отбора е все така мудна, лишена от каквато и да е идея, а освен това го няма и онзи импулс, така характерен за отбора. За капак 26-кратните шампиони показаха, че не са си взели нужните поуки от изминалата кампания. Тогава в друг важен мач, игран на една врата – финалът за купата срещу „Славия“, „сините“ пак не успяха да вкарат, въпреки осезаемото си превъзходство. После дойде разочарованието. Изглежда, че италианският специалист просто не може да научи своите футболисти как да атакуват и бележат. А това е най-важното във футбола. Неотдавна Роси призна, че защитата печели трофеи, а атаката пълни стадионите. И е прав – витрината на клуба е все така заключена от 2009 година, а стадионът пустее в голям период от сезона. Отборът не играе добре в нито един от двата аспекта – допуска леки голове и трудно бележи. И не е изключено след седмица крахът да бъде пълен, а всичко води именно към този негативен развой. Лятната подготовка видимо не е донесла нужната промяна в играта на „Левски“. На „Райнпарк“ единайсетте на Роси се представиха по същия начин, по който играха и през изминалата вече кампания.  Освен това клубът повтори дежурната си грешка от всеки сезон със закъснялата селекция. Срещу „Вадуц“ нападателят Буш бе без адекватна алтернатива. На скамейката пък имаше петима юноши, един вратар и Станислав Костов. По някаква странна причина най-опитният от резервите влезе последен. Само Роси знае защо. Факт е, че сега шефове, треньори и играчи имат по-малко от седмица за размисъл. Трябва да помислят добре какво да променят за реванша, защото на вратата тропа нов резил. И този път той няма да бъде приет добре от феновете. Няма да бъде преглътнат лесно с тази селекция, тези високи заплати, а и обещанието на собственика Спас Русев, че целта е групите на Лига Европа. Самият президент може би трябва добре да помисли над думите на вече бившите играчи Афонсо Фигейредо и Жуниор Мапуку,че методите на Роси са остарели. Все пак резултатите ги потвърждават. Може би само вижданията на италианеца за парите му са модерни и това е причината да не подава все още оставка…", "date": "2018.07.12", "title": " Седмица за размисъл в „Левски“"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%b5%d0%bd%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bf%d0%be-%d0%b5%d0%ba%d0%b8%d0%bf%d0%b8-%d0%b2-%d0%b7/", "text": "Еуфорията от достигането до финала вече е обзела цяла Хърватия. Всички министри от местното правителство се появиха облечени с национални фланелки на вчерашното заседание. По всичко изглежда, че „шахматистите“ вече не са и трън в очите на руските фенове, които освиркваха Домагой Вида заради проукранските му изказвания. „ Той се извини и въпросът е изчерван – обяви Михаел Дегтярев, председател на парламентарната комисия за култура, спорт и туризъм. – Може би именно в Русия славянски отбор за пръв път ще стане световен шампион.“", "date": "2018.07.12", "title": " Правителствено заседание по екипи в Загреб"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%82%d0%b5-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%b0/", "text": "Българският заместник-министър на външните работи Юрий Щерк и азербайджанският му колега Халаф Халафов потвърдиха подкрепата на двете страни за реализирането на Южния газов коридор, съобщават от МВнР.  Това се случи по време на политическите консултации между дипломатическите ведомства, проведени в Баку на 11 юли. По време на разговора събеседниците направиха обстоен преглед на двустранните политически отношения, но и на търговско-икономическите връзки, енергетиката, транспорта и логистиката, туризма, културата, образованието и многостранното сътрудничество. Заместник-министрите изразиха удовлетворение от динамиката в развитието на двустранните отношения и активния политически диалог на високо и най-високо равнище. Освен подкрепата за Южния газов коридор, дипломатите поставиха акцент върху сътрудничеството в областта на транспорта и транзита на стоки. Двамата обсъдиха въпроси по реализацията на транспортни коридори и осъществяването на инфраструктурни проекти в региона на Кавказ и Каспийско море. Селското стопанство бе посочено като възможност България да предостави опит и научно-технически потенциал на Азербайджан. В рамките на консултациите българският заместник-министър обсъди отношенията между Азербайджан и Европейския съюз с колегата си Махмуд Маммад-Гулиев. Българският дипломат изрази подкрепа за задълбочаване на отношенията между Азербайджан и ЕС, като подчерта, че това ще даде още един импулс във връзките между София и Баку. Щерк разговаря и със заместник-председателя на парламента на страната Зияфат Аскеров, както и с председателя на междупарламентарната група за приятелство Азербайджан-България Рауф Алиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Външните министерства на България и Азербайджан проведоха консултации в Баку"}
{"url": "https://trud.bg/%d1%81%d0%bb%d0%b0%d0%b2%d1%87%d0%be-%d0%b0%d1%82%d0%b0%d0%bd%d0%b0%d1%81%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%ba%d0%be%d0%bc%d0%b8%d1%81/", "text": "– Г-н Атанасов, не сте ли си поставили твърде амбициозна задача да приемете спешните мерки срещу футболното хулиганство преди началото на шампионата, който започва на 20 юли? – Задачата е не само амбициозна, но и много сериозна. Това, което става по българските стадиони, а понякога и в спортните зали, трябва да се пресече. Ще припомня, че само преди месец в пловдивската зала „Колодрума“ имаше масово сбиване на близо 300 човека. Това трябва да спре, както спря в държави с много по-демократични традиции от нашите – като Англия, като Италия, Испания и т.н. Те също преживяха своите тежки моменти в борбата със спортното хулиганство. Всяка нация има своята червена линия, която след като бъде премината, цялото общество застава единно за преодоляването на този проблем. За англичаните червената линия дойде през 1985 г. – случаят със стадиона „Хейзъл“, където загинаха 87 футболни запалянковци. Тогава цялата английска общественост, медиите, правителството, партиите застанаха като един и казаха: Стига. Приеха изключително сурови мерки, които дадоха резултат и най-крайните запалянковци бяха поставени на място. В момента е истинско удоволствие да се гледат мачове на стадионите в Англия. На стадионите там се върна и умерената публика, цели семейства ходят да гледат мачове. – След спешните мерки срещу футболните хулигани ще се върне ли и в България умерената публика по стадионите? – Това, което англичаните преживяха през 1985 г. ние го преживяхме с Гергана, на мача ЦСКА – „Левски“ когато това младо момиче беше обезобразено с хвърлена бомба от фен на единия отбор. След този инцидент цялото общество застана зад решаването на проблема. Случаят „Гергана“ просто преля чашата на търпението. Преди това стотици хора пострадаха от развилнели се фенове, които не отиват да гледат мач, а отиват да създадат проблем. Преди десетина години, на стадиона в Дупница, например пред детето удушиха бащата, на самите трибуни. Вярвам, че проблемът с футболното хулиганство ще бъде решен, тъй като обществото е единно по темата. В работата по законопроекта срещу футболното хулиганство, която продължава повече от 6 месеца, участват всички партии. Случаят с Гергана форсира нещата и затова се наложи да напишем спешни мерки, законът ще е готов до края на годината. По него ще ни помогнат от УЕФА и от ЕС. През септември предстои парламентът да ратифицира Европейската конвенция за насилието и лошото поведение на зрители при спортни прояви и в частност на футболни срещи. – Кажете, изискването за влизане на футболни мачове с персонални билети или чрез чекиране с лични карти ще влезе ли в сила още за този шампионат? – Това няма да може да стане за 20 юли,когато започва новото футболно първенство, но сме вкарали текста в спешните мерки, за да предоставим правова възможност да се изготвя наредба, с която ще се регламентират условията и редът за достъп до спортно мероприятие, включително и билетите Предвидили сме едногодишен отлагателен срок в преходни и заключителни разпоредби. Така ще има достатъчно време да се въведат промените от футболните и спортните клупове. Достъпът до спортното мероприятие е изключително важен и сме предприели сериозни мерки, за да знаят органите на реда кой е на стадиона, кой влиза и в кой сектор се намира. – Честа практика е на мачове да не се сяда на посочените места. Как ще решите този проблем? – В новия закон ще бъде записано, че освен персонални билетите ще са с посочен сектор, ред и място – така както са за концерти, театри и други културни събития. Ако мястото на някой е в сектор А, а той прескочи в сектор Б, това се води футболно хулиганство. Т.е. това е много сериозно нарушение. Наясно сме, че подобна футболна култура няма да се създаде за месец. Но трябва да се започне с въвеждането на строги правила. Това, което сега става по мачовете е недопустимо. То създава огромни проблеми на органите на сигурността. – В спешните мерки е записано, че лица под 16 г. влизат с придружител, който може да води не повече от три непълнолетни, за които попълва декларация. Ако нещо се случи придружителят ли носи отговорност? – Придружителят носи отговорност за проявите и поведението на непълнолетните, които е завел на мач. Приложили сме формуляр за декларацията. И досега са се използвали декларации, но различни по стадионите. Сега прилагаме единен образец съгласуван със Държавната агенция за закрила на детето. Както споменахте – придружителите да не могат да водят повече от три деца. Изключение се прави само за организирани посещения – например, ако учител води класа. И в този случай се попълват декларации за всички деца. – Увеличени ли са глобите за хулигански прояви по стадионите? – Глобите са сериозно увеличени. За първо нарушение те са от 1000 до 2000 лв. Спешните мерки дават възможност Принудителна административна мярка „Забрана за посещение на спортно мероприятие“ за определен период от време да се налага от РУ на МВР – разбира се за определени нарушения. В действащия закон тези мерки се налагат от съда. Полицаите хващаха, задържаха футболния хулиган, завеждаха го в съда и се чакаше произнасянето на съда. Докато това се случеше нямаше проблем футболният хулиган да продължава да посещава мачове и да вилнее по стадионите. А сега, полицаите ще могат да налагат принудителни мерки за нарушенията изброени в чл.21 от т. 1 до т.10, от общо 15 мерки. – Може ли да изброите нарушенията по тези точки? – В тях влиза носенето на символи, които насаждат омраза или потикват към насилие, отказ за изпълнение на разпореждане на отговорните за спортната проява лица, преодоляването на преградни приспособления, нахлуване на спортния терен, палене на огън, хвърляне на предмети, отправяне на ругатни, носенето на оръжие, боеприпаси, спрейове със защитен газ, пиротехнически изделия,носене на маски или както и предизвикването и участието в сбивания. За първи път спешните мерки квалифицират като хулигански прояви и посегателството над журналисти, оператори и фоторепортери. Мерките предвиждат и полагане на общественополезен труд, който при рецидив стига до 480 часа – за мерките от 11-до 15 в чл.21. Взаимствали сме текстовете от европейската практика. – Вярвате ли, че спешните мерки, които предлага НС ще укротят вилнеещите запалянковци? – Идеята е да постигнем ефект. С възможността полицията пряко да налага наказания, процесът става много по-бърз. Разчитаме, че и съдилищата ще се произнасят по-експедитивно – срокът за произнасяне е една седмица. Не си правим илюзии, че с магическа пръчка ще изкореним футболното хулиганство. Но когато виновните за безредици и инциденти си получат заслужените наказания, нарушителите ще се замислят дали да вилнеят. Много важни са детайлите в предлаганите текстове. В момента, ако футболен запалянко бива хванат с бомбичка, полицията му отнема бомбичката и нищо не може да му направи. Изгонва го от стадиона, а на следващия мач той може да дойде с две бомбички. Спешните мерки предвиждат следното: Ако полицията хване фен с бомбичка, по т.9 на чл.21, този запалянко веднага ще бъде санкциониран. Същото важи и за онези, които се опитват да вкарат съставки на бомбички, с които да ги направят на самия стадион. На такива нищо не може да им се направи в момента. Целта на спешните мерки, а и на закона за футболното хулиганство, по който още работим е да изкараме крайните елементи от стадиона т.е. те да получат забрани да посещават футболни мачове. В Европа е направено по този начин. Идеята е въпросните крайни елементи, които въвличат и останалите в прояви на хулиганство, да получат принудителна административна мярка за забрана за посещаване на футболни мачове. В Англия, например, тази мярка се налага до живот. Нашата национална санкция в момента е до 5 години. В Англия е дори по-жестоко от нас. Идеята е тези хора да бъдат недопускани до спортните обекти. – Кога ще бъде въведено засиленото видеонаблюдение като се монтират камери във всички сектори? – Проведохме среща с футболните клубове от „А“ група, на която някои изказаха притеснение, че въвеждането на видеонаблюдение на всеки сектор ще им създаде трудност. Обяснихме им, че срещу проявите на стадионите има обществена нетърпимост и няма как повече да се допускат, така че трябва да осигурят видео наблюдение. Всъщност то е предвидено и в сега действащия закон. Една голяма част от футболните клубове имат вече видеонаблюдение по стадионите си. В спешните мерки персонализираме какво конкретно трябва да представлява то и къде изрично да се разположи. В закона се залага, че трябва да има видеонаблюдение на всеки вход и изход на стадиона; на всеки сектор, да има една стационарна камера и една подвижна; ще се изгради и т.нар. оперативен координационен център, в който сигналът от всички камери ще се събира и на монитори ще се извършва оценка на цялата обстановка на стадиона. – Колко време ще се пазят тези записи? – Както и сегашният закон предвижда – ще се пазят до 3 месеца. Ако материалът не се използва като доказателство за извършено престъпление, след този период записите ще бъдат унищожавани. Тъй като това е специализирана информация, материалите ще могат да се използват единствено от специализирани органи, служби за сигурност и полиция. С други думи няма да може всеки, който поиска да ползва записите. – Относно фигурите на стюардите, кога официално ще бъдат въведени? – Фигурата на стюардите е изключително важна и тя е предвидена сериозно в европейската конвенция за насилие и лошо поведение на зрителите при спортни прояви, в частност футболни срещи. На практика Европейският съюз ни задължава да въведем фигурата на стюардите. За нея ние сме установили контакт с УЕФА, от където изявяват готовност да финансират обучението на обучители на стюарди в България. Тази норма на стюардите я има в Приложение „А“ и „Б“ на въпросната конвенция, която е подписана от министър Красен Кралев и нейното ратифициране предстои от Народното събрание. Това ще се случи или през септември, или през октомври. – Каква е гаранцията, че стюарди няма да поискат да станат футболни хулигани и агресивни фенове? – Целият процес на стюарда заедно с неговите задължения и профил са много обстойно регламентирани в европейската конвенция. – Това означава ли, че ще има критерий, на които за вбъдеще ще трябва отговарят те, защото в момента стюарди са хора от агитките? – Точно така, ще има задължителни критерии, които са описани абсолютно подробно в европейската конвенция в Приложение „А“ и „Б“. – Чрез стюардите полицията няма ли на практика да се отръска от неприятната функция да охранява мачовете? – Категорично не. Полицията няма как да избяга от отговорност. Стюардите са в помощ и в плътно съдействие с полицията. – Тоест полицията, колкото е до момента по стадионите, ще остане също толкова и футболните клубове ще продължат да й плащат? – В момента на много мачове ходят по 2000 полицаи, което като мащаб за полицията е страшно много. Няма място в Европа, където толкова много полицаи да бъдат концентрирани за един футболен мач. С новия закон, който работим се стремим да променим тази ситуация, както е в повечето европейски страни. Полицията няма да абдикира от основните си задължения във връзка с футболни срещи, но ще се фокусира, както в предотвратяването, така и в бързото реагиране на обществени безредици и престъпност на футболните стадиони. Голямата част от отговорността по безопасността и сигурността на стадионите ще поемат организаторите на спортните мероприятия и собствениците на спортните обекти. Ето тук, важна роля ще имат стюардите. Те трябва да са обучени и и е абсурдно осъждано лице да стане стюард. Наредбата, която предвижда законът, ще регламентира както техните отговорности и задължения, така и правомощията, които ще имат. В Англия, например, стюардите могат да задържат дадено лице на стадиона, то обаче веднага се предава на полицейските органи. Отново да подчертая – няма как полицията да абдикира от задълженията си, защото в Европа това се смята за част от националната сигурност. Един футболен мач може да предизвика невероятни безредици. Нека не забравяме, че войната в Босна започна от един футболен мач.", "date": "2018.07.12", "title": " Славчо Атанасов, председател на комисията по въпросите на децата, младежта и спорта в НС, пред „Труд“: Наказанията за футболни хулигани стават бързи\t\t\t"}
{"url": "https://trud.bg/%d1%87%d0%b0%d0%ba%d0%b0%d1%82-%d0%bf%d0%b0%d0%bc%d0%b5%d0%bb%d0%b0-%d0%bd%d0%b0-%d1%84%d0%b8%d0%bd%d0%b0%d0%bb%d0%b0/", "text": "Куп знаменитости се очаква да изгледат на живо финала между Франция и Хърватия на стадион „Лужники“, а по всяка вероятност сред тях ще е и холивудската звезда Памела Андерсън. Блондинката, която нашумя със сериала „Спасители на плажа“, вече е на 51, но това не й пречи да блести сред футболните съпруги и приятелки. Връзката с нея обаче не помага на французина Адил Рами да се пребори за място в тима на „петлите“ – 32-годишният защитник е един от двамата играчи, които така и не са се появявали на терена в Русия. Памела не шуми около посещението си в Русия, но това не попречи на любопитните да забележат пръстен на ръката й, което разпали слухове за предстоящ годеж.", "date": "2018.07.12", "title": " Чакат Памела на финала"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d1%85%d0%b0%d1%81%d0%b0%d0%bd-%d1%83%d0%bb%d1%83%d1%81%d0%be%d0%b9-%d0%b8%d0%b7%d0%b2%d1%8a%d0%bd/", "text": "Извънредното положение в Турция може и да бъде отменено на 19 юли, когато изтича последното му тримесечно удължаване. Дали ще бъде подновено отново, въпреки заявката на президента Ердоган, че това няма да стане, зависи от степента на риск за страната – това заяви пред  турският посланик у нас Хасан Улусой. Според него структури на организацията на проповедника Фетхуллах Гюлен има из цяла Европа и това е проблем, който не би трябвало да вълнува единствено Анкара. Малко преди извънредните избори миналия месец Реджеп Тайип Ердоган даде заявка, че ще отмени извънредното положение въведено в страната след опита за преврат от нощта на 15-и юли 2016 г. „Възможно е на 19 юли, когато изтича срокът му, то да отпадне. Ще разберем. Евентуално подновяване на извънредното положение зависи от това дали има непосредствена опасност за сигурността в страната“, заяви Хасан Улусой. Въведената от понеделник президентска управленска система, посланик Улусой определя като по-ефективна и начин институциите да работят по-бързо. Анкара ще продължава да разчита на сътрудничеството на други държави, включително при исканията за екстрадиция на хора, заподозрени в съпричастност на организацията на духовника в изгнание Фетхлуллах Гюлен. „В това отношение с българските власти имаме много добро сътрудничество. Уверен съм, че в даден момент и други страни ще се убедят в истинността на нашите твърдения и предоставени документи и тези екстрадиции ще приключат, заяви посланикът на Турция в България“, заяви посланик Улусой. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Турският посланик Хасан Улусой: Извънредното положение в Турция може да бъде отменено на 19 юли"}
{"url": "https://trud.bg/%d1%84%d0%be%d1%82%d0%be%d0%b3%d1%80%d0%b0%d1%84-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%81-%d1%88%d0%b0%d1%85%d0%bc%d0%b0%d1%82%d0%b8%d1%81%d1%82%d0%b8%d1%82%d0%b5/", "text": "Фотограф от Салвадор се оказа в центъра на празненството след втория гол на Хърватия в продълженията срещу Англия. Юри Кортес, който снима за агенция „Франс Прес“, беше повален от голмайстора Марио Манджукич, а секунди по-късно върху него се натрупаха и останалите от тима на „шахматистите“. „ Тъкмо се готвех да сменя обектив, изобщо не очаквах, че ще побягнат към мен“, обясни фотографът. Той запази присъствие на духа и продължи да снима изпод купа играчи, след което се похвали с уникалните кадри на хърватската радост.", "date": "2018.07.12", "title": " Фотограф празнува с „шахматистите“"}
{"url": "https://trud.bg/%d0%b2%d1%80%d0%b0%d0%b3-%d0%bd%d0%b0-%d0%bf%d1%83%d1%82%d0%b8%d0%bd-%d1%89%d0%b5-%d0%b2%d0%b8%d0%ba%d0%b0%d0%bc-%d0%b7%d0%b0-%d0%bc%d0%b5%d0%b7%d0%b4%d1%80%d0%b8%d1%87/", "text": "По пътя си към финала хърватските футболисти отстраниха и домакините от Русия, но това не пречи на местната телевизионна водеща и политик Ксения Собчак да подкрепя балканците. „ Ще ги подкрепям, защото би ми било приятно да мисля, че нашият отбор е отпаднал от световния шампион – заяви блондинката, която бе сред кандидатите за президент на страната на изборите тази пролет. – Не разбирам много от футбол, но те си подават много добре. Имат един малък играч – Мездрич или Маздрич, прекрасен е. А другите са като биволи.“", "date": "2018.07.12", "title": " Враг на Путин: Ще викам за Мездрич"}
{"url": "https://trud.bg/%d0%ba%d1%8a%d0%b2%d0%b0%d0%bd%d1%87-%d1%82%d0%b0%d1%82%d0%bb%d1%8a%d1%82%d1%83-%d1%81%d0%b5-%d1%81%d0%bf%d0%b0%d0%b7%d0%b0%d1%80%d0%b8-%d0%b7%d0%b0-%d0%ba%d0%be%d1%81%d0%bc%d0%b8%d1%87%d0%b5%d0%bd/", "text": "Преди повече от месец турските медии съобщиха, че една от филмовите компании в Турция е купила правото да снима римейк на популярния англо-американски телевизионен сериал „Бягство от затвора“, като основната роля веднага е предложена на Къванч Татлъту. Той обаче поискал хонорар от 280 хиляди TL за епизод! И това се случва в момент, в който всички апелират серийната индустрия да не разчита единствено на няколко мега звезди, а да залага и на млади актьори, които не поставят условия за космически възнаграждения. След като първоначално на Къванч му бе отказан искания хонорар, той са върна на своята яхта, акостирана край Мармарис, за да продължи почивката си. Според турските медии не след дълго други кинопроизводители, от други телевизионни канали отново привикали Къванч и приели условията му, съгласявайки се и с високата цифра на искания от него хонорар. Страните се договорили и Татулу поема ролята на Майкъл Скофийлд в турската версия на сериала „Бягство от затвора“. Ако всичко върви гладко и нищо не се промени, поредицата ще стартира още тази есен.", "date": "2018.07.12", "title": " Къванч Татлъту се спазари за космичен хонорар\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d1%83%d0%b4%d1%8a%d0%bb%d0%b6%d0%b8-%d0%b4%d0%be-2019-%d0%b3-%d0%be%d0%b3%d1%80%d0%b0%d0%bd%d0%b8%d1%87%d0%b8%d1%82%d0%b5%d0%bb%d0%bd%d0%b8%d1%82%d0%b5/", "text": "Владимир Путин продължи действието на ограничителните мерки спрямо страни, приели антируски санкции. Съответстващият указ е публикуван на официалния интернет-портал за юридическа информация, предава РИА Новости. Ограниченията ще бъдат в сила до края на 2019 година. Правителството е получило инструкции да предприеме всички необходими мерки за реализацията на указа. Документът влиза сила моментално – от 12 юли. Както отбелязват експертите, тази мярка ще се отрази на цените и инфлацията в Русия.  РИА припомня, че през август 2014 година Путин подписа указ, с който забрани вноса в Русия на някои видове селскостопанска продукция, суровини и продоволствия от страни, въвели санкции срещу Русия: САЩ, страните-членки на Европейския съюз, Канада, Австралия и Норвегия.  Под санкциите попаднаха: месо, колбаси, морски продукти, зеленчуци, плодове и млечни продукти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Путин удължи до 2019 г. ограничителните мерки спрямо страни, приели антируски санкции "}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d1%81%d0%b5-%d0%b2-%d0%bf%d1%8a%d1%82%d0%b8-%d1%82%d0%b0%d0%ba%d1%81%d0%b8%d1%82%d0%b5-%d0%b7%d0%b0-%d0%b6%d0%b0%d0%bb%d0%b1%d0%b8-%d0%b2/", "text": "Увеличават се в пъти таксите, които граждани, фирми и организации с нестопанска цел плащат при обжалване по административни дела при касационно производство пред Върховния административен съд (ВАС). Това решиха депутатите като гласуваха окончателно тарифите, предвидени в поправките на Административно-процесуалния кодекс (АПК). Досега сумите се определяха от Министерския съвет и таксите бяха от 5 лева за физически лица и организации и до 25 лева за фирми. Новите разпоредби, освен че многократно увеличават размера на таксите, въвеждат няколко основни разграничения. След промените гражданите, едноличните търговци, държавните и общински органи и други лица с публични функции ще плащат по 70 лв., а организации, осъществяващи обществени услуги – 370 лв. Въвежда се принципът таксите да се изчисляват пропорционално в зависимост от материалния интерес. Всички обжалващи ще дължат държавна такса от 0,8% процента от сумата по дадено дело, но не повече от 1700 лв., а когато материалния интерес е над 10 млн. лв. – максимумът е 4500 лв. Независимо дали по делото има материален интерес, таксите по дела за пенсионно, здравно и социално осигуряване са 30 лв. за гражданите и едноличните търговци и 200 лв. за организациите.", "date": "2018.07.12", "title": " Увеличават се в пъти таксите за жалби във ВАС"}
{"url": "https://trud.bg/%d1%82%d1%80%d0%b8-%d0%bf%d0%be%d1%81%d0%bb%d0%b5%d0%b4%d0%be%d0%b2%d0%b0%d1%82%d0%b5%d0%bb%d0%bd%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8-%d0%bd%d0%b0-%d0%bc%d0%b0%d0%b3/", "text": "Три последователни пътнотранспортни произшествия са станали след 12 часа днес в района на 134 км на АМ „Тракия“, в посока Бургас, съобщават от вътрешното министерство. По първоначални данни няма сериозно пострадали. Към местопроизшествията са насочени полицейски екипи. До отработване на случаите движението е затруднено, образувала се е голяма колона от автомобили. Трафикът се отбива от 133 км по източнообходния път /ІІ-56/ към селата Поповица и Плодовитово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Три последователни катастрофи на магистрала „Тракия“, движението е затруднено\t\t\t"}
{"url": "https://trud.bg/%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%be%d1%82%d0%bd%d0%be%d0%b2%d0%be-%d1%89%d0%b5-%d0%b8%d0%b3%d1%80%d0%b0%d0%b5-%d0%b2-%d0%b3%d1%8a%d1%80%d1%86%d0%b8%d1%8f/", "text": "Александър Везенков отново ще играе в Гърция. Българският баскетболист ще облече фланелката на „Олимпиакос“, а договорът е за 2 г. с опция за още една, информира „Eurohoops“.  От 2011-а до 2015-а асът на националите игра в „Арис“. Тогава бе обявен за топреализатор в лигата, спечели приза за „Най-полезен играч“ и три пъти бе избиран за „Най-добър млад баскетболист“ на първенството.  Последните 3 г. Везенков бе част от испанския гранд „Барселона“. Същевременно „Берое“ потвърди участие в Балканската лига следващия сезон. Старозагорци се връщат в надпреварата след година пауза. През сезон 2016/2017 тимът спечели турнира и има амбициите да повтори успеха. В Лигата ще се включи и „Академик Бултекс 99“ (Пд).", "date": "2018.07.12", "title": " Везенков отново ще играе в Гърция"}
{"url": "https://trud.bg/a1-%d0%bf%d1%80%d0%b5%d0%b4%d0%be%d1%81%d1%82%d0%b0%d0%b2%d0%b8-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%be-%d0%bd%d0%b0-%d0%b0%d0%b1%d0%be%d0%bd%d0%b0%d1%82%d0%b8%d1%82%d0%b5-2-000-%d0%ba/", "text": "Телекомът ще предостави безплатно на абонатите си първите закупени 2 000 карти за градски транспорт, заявени през мобилната платформа на „Центъра за градска мобилност”  А1 е първият телеком у нас, който предоставя възможност на своите клиенти да използват превозни документи за градския транспорт в София с помощта на мобилна платформа, разработена от „Центъра за градска мобилност” (ЦГМ).  Платформата дава възможност за безкасово закупуване на дневни и нощни карти на градския транспорт в столицата, като А1 ще предостави на абонатите си безплатно първите закупени 1000 дневни и 1000 нощни карти, заявени през него.  За да се възползват от услугата, A1 потребителите трябва единствено да се регистрират в мобилната платформа на ЦГМ с актуален имейл адрес и парола за достъп, като сумата за съответната карта се начислява към сметката на мобилния телефон. Освен през мобилно устройство картите за градския транспорт ще могат да се закупуват и с помощта на кредитна карта. Как работи системата:   Клиентът трябва да се регистрира на  . След вход в системата се избира как ще се закупи избраната карта: чрез А1, където се заплаща само цената на избраната карта, а СМС-ът се таксува по абонаментния план или чрез дебитна/кредитна карта. Клиентът получава QR код, който е неговата „карта”. Необходимо е той да се сканира на входа на метрото, за да се получи достъп до перона. За пътуване в наземния транспорт е необходимо да се покаже при проверка на контрольора или на кондуктора, който проверява валидността на картата.", "date": "2018.07.12", "title": " A1 предоставя безплатно на абонатите 2 000 карти за градски транспорт, закупени през мобилното приложение"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d1%89%d0%b5-%d1%82%d1%80%d0%b5%d0%bd%d0%b8%d1%80%d0%b0%d1%82-%d1%81%d0%b5%d0%b4%d0%bc%d0%b8%d1%86%d0%b0-%d0%b2/", "text": "Волейболистите подновяват тренировки за световното през септември, на което България е домакин заедно с Италия (9-21 септември). Селекционерът Пламен Константинов събира момчетата в неделя, а в понеделник предстои първо занимание в София. Трикольорите ще останат в столицата само седмица, а после ще се подготвят на Белмекен. От 13 август тимът се мести във Варна. Националите са в група „Д“ заедно с отборите на Полша, Финландия, Куба, Пуерто Рико и Иран. Двубоите ще се изиграят в Двореца на спорта в морската столица.", "date": "2018.07.12", "title": " Волейболистите ще тренират седмица в София"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b1%d0%b0%d1%80%d0%b5%d0%bb%d0%b5%d1%84-%d0%bd%d0%b0-%d0%b4-%d1%80-%d0%b4%d0%b0%d0%bd%d0%b0%d0%b8%d0%bb-%d1%88%d0%b8%d1%88%d0%ba%d0%be%d0%b2/", "text": "Паметна плоча, посветена на д-р Данаил Шишков, беше открита днес на фасадата на сградата на ул. „Колони” до Шишковата градинка. Тя е дело на варненския скулптор Пламен Аврамов – носител на Награда „Варна” за скулптура за 2018 г., и е част от инициативите на Община Варна за възраждане на културно-историческото наследство в морската столица. Докторът е завършил Парижката Сорбона, участвал е в две войни. През 1921 г. е назначен за лекар и управител на общинската болница.По-късно е купил голям парцел и е възложил на инж.Георги Бърнев строителството на най-високата сграда по това време във Варна“Курортен дом Здраве“-частна клиника с пансион за летовници. Възмутен от състоянието на площада, д-р Шишков купил дялан камък за тротоарите и гранитни павета, а признателните варненци са го нарекли на името му Шишковата градинка. Историята разказа шефката на дирекция „Култура“в общината Антония Йовчева. Специален гост на церемонията беше доц. д-р Риналди Шишков – внук на д-р Данаил Шишков. „Съхраняването на паметта на бележити варненци, които имат принос в развитието на града ни, е от изключително важно значение. В продължение на години това уникално място в сърцето на Варна бе незаслужено изоставено – така, както бяха Юнашкият салон, Домът на флота. Днес тези два символа на Варна вече са възстановени, продължаваме работа с Шишковата градинка – проведохме конкурс, избрахме проект на арх. Жулиан Начев и след края на туристическия сезон ще започнем реализация на проекта със средства по Оперативна програма „Региони в растеж“, обяви кметът Иван Портних. Проектът предвижда ремонт и възстановяване на площадното пространство, възстановяване на чешмата, обособяване на кът за отдих. Изцяло реконструирано ще бъде и пространството пред СУ „Климент Охридски“, което ще бъде превърнато в пешеходна зона, както и ул „Михаил Колони“, която е връзката с Морската градина. Предвидените средства са близо 1 млн.лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Откриха барелеф на д-р Данаил Шишков"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0-%d1%82%d1%80%d1%8a%d0%bc%d0%bf-%d0%b7/", "text": "Срещата на върха на НАТО приключи с ясна воля, потвърждаваща единството на съюза, и повишаване на отбранителната способности на всяка една държава. Това заяви президентът Румен Радев пред журналисти в Брюксел, където участва в Срещата на държавните и правителствените ръководители на държавите-членки на НАТО, съобщиха от пресслужбата на „Дондуков“ 2. Като най-важното от срещата държавният глава определи постигането на консенсус, че държавите-членки трябва да работят за повече отбранителни способности. „На последното заседание на КСНС поставих точно този въпрос и е записано като решение, че Националният план за достигане на два процента от БВП за отбрана трябва да бъде преразгледан до септември. Убеден съм, че всички тези планове ще бъдат ускорени“, заяви Румен Радев и призова това да се случи по внимателен начин. „Най-важното за нас е, че повишаването на отбранителните способности на всяка една държава не трябва да става и да се възприема като принуда отвън, а трябва да бъде осъзната необходимост“, подчерта българският държавен глава. Попитан за атмосферата при днешните дискусии, президентът Радев посочи, че тонът се е успокоил. По думите на държавния глава, темата за увеличаване до четири на сто от БВП на заделяните пари за отбрана в националните бюджети, предложена вчера от президента на САЩ Доналд Тръмп, остава за обсъждане на следващ етап. „Споровете в момента са за това кога да се достигнат два процента от БВП за отбрана. Президентът Тръмп настоя това да стане на 1 януари догодина“, отбеляза Румен Радев. В рамките на срещата обаче лидерите на европейските страни са отбелязали, че трябва да се вземе предвид, че в парламентарните републики има съответните механизми, по които се определя бюджета. „Всяко едно преоборудване и превъоръжаване изисква сложни и отговорни процедури, които отнемат време, да не говорим за всички елементи, които формират отбранителните способности като подготовка“, допълни Румен Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Президентът Радев: Искането на Тръмп за 4% от БВП за отбрана остана за обсъждане на следващ етап в НАТО"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%82%d1%80%d0%b5%d0%bd%d0%b8%d1%80%d0%b0-%d1%81-%d0%b0%d0%b3%d0%b0%d1%81%d0%b8-%d0%b2-%d1%81%d0%b0%d1%89/", "text": "Григор Димитров се отдаде на успешен риболов след не толкова успешното си представяне на „Уимбълдън“, където отпадна още в първия кръг. Но почивката за българския тенисист свърши и той поднови тренировки в САЩ. При това не с кого да е, а с Андре Агаси. Американецът, който е един от малкото с „кариерен шлем“ в тениса, доскоро работеше с Новак Джокович, но двамата се разделиха по-рано тази година. Все още не е ясно дали легендата ще стане част от екипа на българина.  Междувременно мъжката схема в Лондон даде още по-скъпа жертва в лицето на осемкратния шампион Роджър Федерер  (Швейцария), който изпусна мачбол, за да отстъпи с  6: 2, 7:6 (5),   5:7, 4:6, 11:13 на Кевин Андерсън (ЮАР). „ Не мисля, че играх зле или заслужавах загуба – заяви Маестрото. – Надявам се догодина да постигна нещо повече.“ Рафаел Надал  ( Испания )  избегна същата съдба. Матадора надигра Хуан Мартин дел Потро (Аржентина) със 7:5, 6:7 (7), 4:6, 6:4, 6:4. Анжелик Кербер пък е първата финалистка при жените. Германката отвя с 6:3, 6:3 Елена Остапенко (Латвия), а късно снощи завърши другият полуфинал между сънародничката й Юлия Гьоргес и Серина Уилямс (САЩ).", "date": "2018.07.12", "title": " Григор тренира с Агаси в САЩ"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b2%d0%b0%d1%81-%d0%b3%d0%b5%d0%be%d1%80%d0%b3%d0%b8-%d1%87%d0%be%d0%bb%d0%b0%d0%ba%d0%be%d0%b2-%d1%81/", "text": "„Още с встъпването си в мандат като председател на Върховния административен съд, дадох заявка, че би трябвало да бъдат променени  ”, коментира специално за „Труд” председателят на Върховния административен съд Георги Чолаков. „Таксите са ниски, това е безспорно. Те трябва да съобразят и да балансират така, че да отговарят на материалния интерес, който се получава на касационното производство, но все пак и да се съобрази, че става въпрос за административно производство и то трябва да бъде по-достъпно и по-близко до гражданите. За конкретните размери не мога да коментирам, защото не това е моята работа. Нашето становище е само, че таксите трябва да бъдат увеличени, но работа на законодателя е да каже какви да са размерите. Имаше вече доста дебати в пленарна зала, виждаме също, че въпросът се обсъжда и в медиите”, добави председателят на ВАС.", "date": "2018.07.12", "title": " Председателят на ВАС Георги Чолаков специално за „Труд”: Няма спор, че сега таксите са ниски"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%ba%d1%8a%d0%bc-%d0%b5%d1%80%d0%b4%d0%be%d0%b3%d0%b0%d0%bd-%d0%b5%d1%81%d1%82%d0%b5%d1%81%d1%82%d0%b2%d0%b5%d0%bd%d0%be%d1%82%d0%be-%d0%bf%d1%80%d0%be%d0%b4%d1%8a/", "text": "Турция е важен съсед, партньор и съюзник на България и за нашите двустранни отношения е важно да не оставяме нерешени въпроси между нас. Това заяви президентът Румен Радев на среща с президента на Република Турция Реджеп Тайип Ердоган в рамките на срещата на върха на НАТО в Брюксел, съобщиха от пресслужбата на „Дондуков“ 2. По време на разговорите българският държавен глава припомни, че е ред на нашата съседка Турция да определи дата и да бъде домакин за провеждането на заседание на двустранната междуправителствена комисия по нерешените имуществени и социални въпроси, сред които е и въпросът за предоставянето на компенсации за имотите на тракийските бежанци. България е готова да подпомогне финансово дейността на духовенството на конституционно признатите религиозни общности у нас, подчерта президентът Радев. Държавният глава благодари на своя колега президента Реджеп Тайип Ердоган за оказаната от Турция подкрепа на страната ни за изплащане на заплатите на мюсюлманските духовници през годините, когато България не е имала такава възможност. Българският държавен глава запозна своя турски колега с внесения в Народното събрание законопроект за промени в Закона за вероизповеданията. „От самото си встъпване в длъжност настоявам да има такъв закон и се надявам по време на дебатите в Народното събрание да бъде намерено най-доброто решение, което да насърчи интеграцията на различните религиозни общности в българското общество. Това включва и отделянето на финансови средства от страна на българската държава за техните потребности“, заяви Румен Радев. Залогът за нашите добри отношения е уважението към вътрешнополитическия процес, касаещ дейността на партиите и изборния процес, уточни още той. Двамата президенти бяха единодушни, че отчетените над 5.5 млрд. долара търговски обмен за 2017 г. не отговарят на възможностите на двете държави. Според президента Ердоган достигането на 10 млрд. долара е реална възможност и изисква общи усилия в тази насока. „Естественото продължение на газопровода „Турски поток“ е през България и двете правителства трябва да работят в конструктивен дух за това“, призова още президентът Радев. В отговор на журналистически въпрос след края на срещата, защо е бил единственият президент на държава членка на ЕС на церемонията по встъпване в длъжност на президента Реджеп Тайип Ердоган, Румен Радев заяви че неговият мандат не се дава нито от Европейската комисия, нито е избран от българското правителството. „Избран съм на този пост от българския народ и действам от негово име“, подчерта държавния глава.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Радев към Ердоган: Естественото продължение на „Турски поток“ е през България"}
{"url": "https://trud.bg/1-%d0%bc%d0%bb%d1%80%d0%b4-%d0%bb%d0%b2-%d1%89%d0%b5-%d1%81%d0%b0-%d0%bd%d1%83%d0%b6%d0%bd%d0%b8-%d0%b7%d0%b0-%d1%86%d1%8f%d0%bb%d0%be%d1%81%d1%82%d0%bd%d0%b0-%d0%ba%d0%b0%d0%bd%d0%b0%d0%bb%d0%b8/", "text": "Необходими са около 1 млрд. лв. за цялостна канализация, но няма как да се случи в рамката на година или две. Това каза пред журналисти Станислав Станев – директор на дирекция „Експлоатация и поддръжка” към „Софийска вода”, по време на демонстрация на дейността по поддръжката и почистването на канализацията. „Очакванията са, че са необходими огромни инвестиции, за да се изгради канализация в цяла София. В момента Столична община кандидатства за инвестиции по ОП „Околна среда“ очакванията са около 400 млн. лв. да бъдат вложени във ВиК инфраструктурата, основно канализация. „Софийска вода“ подпомага като асоцииран партньор. Съдействаме на общината с приоритетните зони според нашите виждания. Необходими са около 1 млрд. лв. за цялостна канализация, но няма как да се случи в рамката на година или две. Това са огромни строителни проекти, които трябва поетапно да се вършат“, коментира Станев. По думите му планът да се инвестират 400 млн. лв. също е много амбициозен и ще доведе до съществени подобрения в неканализираните райони. „Ще се изграждат големи съоръжения и в момента има консултант, който извършва прединвестиционните проучвания. Приоритетите са: разширение на канализацията, качествено пречистване на отпадъчните води, решение на утайките, които в момента се използват в земеделието, но те са голям обем и в бъдеще е необходимо да се предвиди инсталация за тяхното оползотворяване и редица водни проблеми, които тепърва трябва да се решават. Местата, в които няма канализация, са извън компактния град – зоните „Бояна“, „Симеоново“, „Драгалевци“, населените места извън София (селата в крайградските райони). Там са нуждите за изграждане на канализационна мрежа и на пречиствателни станции в по-отдалечените места“, посочи той и уточни, че кв. „Манастирски ливади“ има канализация, но тя не е довършена. „Там има няколко основни колектора, върху които в момента разсъждаваме. Те трябва да се изградят, за да могат всички нови постройки да бъдат надеждно свързани към мрежата и да няма там проблеми“, каза още Станислав Станев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " 1 млрд. лв. ще са нужни за цялостна канализация в София"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d1%82%d0%b8%d0%b2%d0%b0-%d0%b7%d0%b0-2-%d0%b3-%d0%b7%d0%b0%d0%b4-%d1%80%d0%b5%d1%88%d0%b5%d1%82%d0%ba%d0%b8%d1%82%d0%b5-%d1%81/", "text": "По обвинение на Районна прокуратура – Велико Търново рецидивист, извършил поредни кражби е осъден на две години лишаване от свобода. Н. Д. е признат за виновен и е осъден за това, че в периода от 11 до 19 юли 2017 г. в селата Самоводене и Ресен задигнал вещи на обща стойност 3341.70 лв. От дом в Самоводене, отнел мобилен телефон, сим карта, транзистор, дамска чанта, ключ и родопско одеало – всички вещи на обща стойност 42.70 лв. Няколко дни по-късно се промъкнал в къща в Ресен и отнесъл златни и сребърни бижута на стойност 3299 лв. Към момента обвиняемият изтърпява наказание лишаване от свобода в затвора в гр. Ловеч по постановена присъда по друго дело. Присъдата подлежи на обжалване пред Окръжен съд – Велико Търново.  По обвинение на Районна прокуратура – Велико Търново 41 лица са наказани за извършени кражби за първите шест месеца на годината. Срещу лицата, осъдени за извършени престъпления против собствеността прокуратурата е внесла в съда 22 споразумения и 19 обвинителни акта. При 16 от случаите деянията са извършени в условията на опасен рецидив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Рецидивист отива за 2 г. зад решетките след поредни кражби\t\t\t"}
{"url": "https://trud.bg/%d0%bd%d0%b0%d1%88%d0%b0-%d0%b1%d0%b0%d0%bd%d0%b4%d0%b0-%d0%b8%d0%b7%d0%bd%d0%b0%d1%81%d1%8f-%d0%bf%d1%80%d0%be%d1%81%d1%82%d0%b8%d1%82%d1%83%d1%82%d0%ba%d0%b8-%d0%b7%d0%b0-%d1%84%d1%80%d0%b0%d0%bd/", "text": "Българска банда, изнасяла проститутки в Западна Европа, бе разбита при международна акция. У нас са заловени петима от групата, още толкова в Германия и Франция. Сводниците действали от 2015 г. и извели десетки българки във Франция. На младите жени, предимно от Оряхово, била обещавана работа във Франция. Те обаче били настанявани в Германия и принуждавани да проституират в Страсбург. Други били експлоатирани до град Анеси в източна Франция. Спечелените пари жените пращали на сутеньорите, които били у нас. При акцията били извършени двадесет обиска едновременно в София, Плевен и Бургас, германските градове Кел и Офенбург и във Франция.", "date": "2018.07.12", "title": " Наша банда изнася проститутки за Франция\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%bd%d1%8f%d0%bc%d0%b0-%d0%b4%d0%b0-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%80%d0%b0%d0%b7%d1%85%d0%be%d0%b4%d0%b8%d1%82%d0%b5-%d0%b7%d0%b0/", "text": "Министър-председателят на Италия Джузепе Конте изключи възможността за увеличаване на разходите за отбрана. Той заяви това в четвъртък на пресконференция след края на срещата на върха на НАТО в Брюксел, предава  „Италия наследи определени задължения по отношение на финансирането на НАТО, които не сме променяли, затова няма да правим допълнителни разходи“, заяви Конте. В момента разходите на Италия за отбрана съставят около 1% от брутния вътрешен продукт, отбелязва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Италия няма да увеличава разходите за отбрана"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d1%80%d1%83%d0%bc%d1%8a%d0%bd%d1%81%d0%ba%d0%be-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%bb%d0%b5%d1%82%d1%83%d0%b2%d0%b0/", "text": "17 ученици от побратимения на Търговище едноименен румънския град летуват в морската база на нашата община в Балчик по покана на местната администрация. Децата са на възраст от 11 до 18 години и са с български корени, наследници на някогашни бежанци от пределите на османската империя. По техни данни само в българския квартал в румънско Търговище живеят над 2 000 души, които са с корени от нашите земи, съобщиха от общината в Търговище. От там допълват, че групата от Румъния вече е създала приятелски контакти с 50 деца с изявени таланти от българското Търговище, които в момента също летуват в Балчик с подкрепата на общината. Ръководството на побратимения румънски град е заявило готовност да приеме наши ученици, които през зимния сезон да почиват в планинската база на общината им в Карпатите. За последно подобен ученически обмен между двата града се е състоял преди повече от 30 години, смятат дългогодишни служители на администрацията. Инициативата е част от политиката и усилията на общинското ръководство за задълбочаване на контактите и приятелството с побратимените ни градове, както и партньорство с общностите на българите зад граница, които пазят паметта за родовите си корени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Ученици от румънско Търговище летуват на море по покана на българския едноименен град"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%be%d1%82-%d0%b2%d1%82%d0%be%d1%80%d0%b0%d1%82%d0%b0-%d1%81%d0%b2%d0%b5%d1%82%d0%be%d0%b2%d0%bd/", "text": "Германски самолет от Втората световна война откриха в морето на остров Родос. Според британския редактор Стюарт Филпот, който е пристигнал на остров Родос, за да види отблизо находката, става въпрос германски самолет тип JU-52, който е почти непокътнат и от него липсва само двигателя. Всички врати на тягата са все още затворени и прозорците са толкова малки, че никой не може да се вмъкне, за да види какво има вътре. Най-вероятно самолетът, намeрен в Родос, е превозвал пътници или да пътувал само с екипаж. JU-52 е самолет от германската авиокомпания Junkers. Произвеждани от 1931 г. до 1945 г., когато са били унищожени производствените съоръжения. По време на Втората световна война повечето въздухоплавателни средства бяха конфискувани за военна употреба, а производството продължи и за военни цели.", "date": "2018.07.12", "title": " Германски самолет от Втората световна война откриха в морето на остров Родос"}
{"url": "https://trud.bg/%d1%81%d1%80%d1%81-%d1%89%d0%b5-%d1%81%d0%b5-%d0%bf%d1%80%d0%be%d0%b8%d0%b7%d0%bd%d0%b5%d1%81%d0%b5-%d0%b2-%d1%81%d1%80%d0%be%d0%ba-%d0%b4%d0%be-%d0%bc%d0%b5%d1%81%d0%b5%d1%86-%d0%bf%d0%be-%d0%b6/", "text": "Софийският районен съд ще се произнесе в срок до 1 месец по жалбата на председателя на Върховния касационен съд Лозан Панов срещу наказателно постановление. С постановлението му е наложена глоба от 1000 лв. за това, че не е подал в срок пред Сметната палата декларацията си за имущество и конфликт на интереси за 2016 г., която е задължителна за магистрати. Панов твърди, че е спазил закона и е декларирал всички обстоятелства, но не пред сметната палата, а пред Инспектората към ВСС. Председателят на състава Ангел Павлов изслуша подробно твърденията на шефа на ВКС, който дойде в съдебната зала без адвоката си.", "date": "2018.07.12", "title": " СРС ще се произнесе до месец по жалбата на Лозан Панов срещу наказателно постановление\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b8%d0%b7%d0%b2%d0%b5%d1%81%d1%82%d0%bd%d0%b8%d1%8f-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d0%be%d0%bd%d0%b5%d0%bd-%d0%bf%d1%80/", "text": "При операция на турските сили за сигурност сутринта в Истанбул е бил задържан известният телевизионен проповедник Аднан Октар. Властите са издали заповед за задържане и на 234 негови последователи, информира  Били са претърсени 115 адреса в различни части на Истанбул, както и общо пет адреса в Анкара и курортите Анталия и Мугла. До момента са задържани поне 79 заподозрени. Обвиненията срещу последователите на сектата на Октар са за сексуални престъпления, подкупи, изнудване, подправяне на документи, финансови машинации, лъжесвидетелстване, нарушения на законите срещу контрабандата, нарушаване на неприкосновеността на личния живот и други. Аднан Октар е лидер на ислямски култ и телевизионен водещ. Освен телевизионния канал А9, той притежава редица други фирми, издателства, недвижими имоти. Под псевдонима Харун Яхия Октар е автор на религиозни книги, в които включително отрича теорията на еволюцията на Чарлз Дарвин. Смята се, че мрежата му действа не само в Турция, но и сред мюсюлманските общности в Западна Европа. При ареста на него и бодигардовете му в луксозна къща в Истанбул са били открити бронирани автомобили, бронежилетки и огнестрелно оръжие. През февруари Висшият съвет за радио и телевизия спря предаването на Октар, в което той проповядва на фона на красиви танцуващи жени, с мотивите, че шоуто нарушава правата на жените. При ареста си Аднан Октар заяви, че той бил „игра на английските тайни служби“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Задържаха известния телевизионен проповедник Аднан Октар в Турция"}
{"url": "https://trud.bg/%d1%80%d1%83%d0%bc%d0%b5%d0%bd-%d0%bf%d0%b5%d1%82%d0%ba%d0%be%d0%b2-%d0%b8-%d0%bd-%d0%bf%d1%80-%d0%bd%d0%b0%d0%b4%d1%80%d0%b0-%d1%81%d0%b0%d1%8f%d1%84-%d0%be%d0%b1%d1%81%d1%8a%d0%b4%d0%b8%d1%85/", "text": "Председателят на АБВ и председател на Общото събрание на Международния институт за сигурност и сътрудничество Румен Петков проведе среща с Н. Пр. Надра Саяф, временно управляващ посолството на Сирийската арабска република в България, съобщиха от пресцентъра на партията. Двамата са обсъдили възможността МИСС да изготви програми за обучение, подготовка и преподготовка на служители от правоохранителната система на Сирия, както и да изготви методика за организиране на процеса по изземване на незаконно придобитото от сирийски граждани по време на конфликта оръжие. Петков и Саяф са подчертали необходимостта от възстановяването на икономическите и търговски отношения между двете държави, което е и част от предложението на ПП АБВ за изготвяне на цялостна външнотърговска стратегия на България. Румен Петков е изразил готовност да окаже съдействие за намирането на такъв тип решения, които да насърчат взаимоотношенията Сирия-България и на базата на взаимодействие с работодателските организации у нас. В хода на разговора председателят на АБВ е подчертал натрупването на огромен потенциал в българските строителни фирми, предимствата на развитата ни хранително-вкусова промишленост,  научния потенциал на страната ни, както и отличните условия за балнео- и екотуризъм, с които България разполага.", "date": "2018.07.12", "title": " Румен Петков и Н. Пр. Надра Саяф обсъдиха сътрудничеството между България и Сирия в областта на търговията, строителството и сигурността"}
{"url": "https://trud.bg/%d0%b1%d0%b5%d0%b7-%d1%81%d0%b8%d0%bd%d1%8f-%d0%b7%d0%be%d0%bd%d0%b0-%d0%bf%d1%80%d0%b5%d0%b4-%d0%b1%d0%be%d0%bb%d0%bd%d0%b8%d1%86%d0%b8-%d0%b8-%d1%86%d1%8a%d1%80%d0%ba%d0%b2%d0%b8-%d0%b2-%d1%81%d0%be/", "text": "Да се обособят социални зони пред болниците, поликлиниките и църквите, в които да не се плаща за „синя“ и „зелена“ зона в София. Това предложение направи общинският съветник и съпредседател на „Политическа група 5“ инж. Симеон Славчев по време на заседание на постоянната комисия по транспорт и туризъм към Столичния общински съвет. В дневния ред на комисията имаше точка за ново разширяване на местата за платено паркиране – „зелена“ и „синя“ зона в столицата. Предложението на инж. Славчев да има безплатни зони пред болниците, поликлиниките и църквите беше подкрепено и от Центъра за градска мобилност, който ще обследва подробно всички варианти за реализацията на предложението и най-вече как да се осъществява контролът над тези социални зони, за да не се злоупотребява с тях. „От дълго време обсъждам този вариант с експерти и смятам, че с това решение ще облекчим доста гражданите, които имат нужда да посетят съответното болнично заведение, още повече, че в София идват да се лекуват и хора от цяла България“, коментира общинският съветник. Комисията по транспорт и туризъм реши предложението да бъде детайлно разгледано през септември и тогава да се коментират възможните варианти за безплатно паркиране пред болници, поликлиники и църкви или така наречените социални зони в София. „Когато се изчистят детайлите и се избере най-ефективният вариант за контрол, социалните зони ще бъдат включени със съответните текстове в Наредбата за организация на движението в София и така пред тях ще може да се паркира безплатно, коментира инж. Симеон Славчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Без синя зона пред болници и църкви в София"}
{"url": "https://trud.bg/%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b8%d1%82%d0%b5-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d0%b2-%d1%80%d0%b8%d0%bb%d0%b0-%d1%81%d0%bf%d0%b0%d1%81%d1%8f%d0%b2%d0%b0/", "text": "Поредна акция провеждат планинските спасители в Рила, информира 27 млади белгийски туристи тръгнали на преход от Рилския манастир за Седемте рилски езера. Един от тях получил хипертонична криза. Към него са тръгнали спасители от Благоевград, а колегите им от Дупница са в готовност да се включат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Планинските спасители в Рила спасяват млад белгиец с хипертонична криза"}
{"url": "https://trud.bg/t%d0%b8%d1%85%d0%be-%d0%bf%d1%80%d0%b8%d0%b5%d1%85%d0%b0-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d1%88%d1%83%d0%bc%d0%b0-%d0%bd%d0%b0-%d0%bf%d1%8a%d1%80%d0%b2%d0%be-%d1%87%d0%b5%d1%82%d0%b5/", "text": "Всички поправки на вицепремиера Валери Симеонов минаха в зала Забраната ще стане от 23.00 до 8.00 часа За по-малко от час и без много дебати народните представители приеха вчера на първо четене промените в Законопроекта за защита от шума в околната среда, предложени от вицепремиера Валери Симеонов. Със 127 гласа „за”, 17 – „против” и 10 „въздържали се” избраниците се съгласиха от 23.00 до 8.00 часа сутринта да се спазва тишина от магазините, които правят зареждане, мероприятията на открито, да има забрана за шум от озвучителни средства, монтирани на транспортни средства, и на плавателни съдове. Промените ще засегнат зоните за туризъм, спорт и развлечения, както и междублоковите пространства. Глобите за неспазване на ограниченията да скочат двойно, ще могат да се налагат на шумни диджеи и съседи, а контролът да се извършва през нощта от органите на МВР. Поправките срещнаха отпор единствено от ДПС, като избранниците на Движението посочиха еднозначно, че законът „ще убие туризма”, а покрай морските общини ще пострадат и останалите. Бившият кмет на Антоново и сега депутат Танер Али (ДПС) бе категоричен, че с новите текстове се изземат правомощия на местната власт, която сама може да си реши на място какви разрешения за шум да дава. Но колегата му от Обединени патриоти Славчо Атанасов даде пример с градоначалстването си в Пловдив, където гражданите протестирали десетки пъти срещу нощната музика от заведения. За гласуването на новите текстове в парламента дойде и Валери Симеонов, който отбеляза, че поправките ще се отразят положително на туризма. Припомняме, че от лятото на миналата година Симеонов периодично организира акции срещу шума, като първата бе в Слънчев бряг, а тази година вицепремиерът стартира и с проверки на заведенията по „Витошка”. Малко след като гласуването мина в пленарна зала, от ПП ГЕРБ в Бургас разпространиха и становището на местния депутат Димитър Бойчев. „За да бъде законът наистина работещ, трябва внимателно да дискутираме промените преди окончателното им приемане”, посочи Бойчев. Народният представител, който е и член на парламентарната комисия по икономическа политика и туризъм заяви, че подкрепя завишаването на финансовите санкции, но вижда друг проблем в оформените до момента предложения. „Да се възложи изцяло контролът за спазване на закона на МВР е крайна мярка. Трябва да се търсят други варианти, които да са по-гъвкави и да има баланс между интересите на бизнеса и тези на гражданите. Предложените санкции при констатирани нарушения залитат към крайност. Така например, ако едно заведение работи след определеното време и наруши закона, ще трябва да затвори за 7 дни, а при следващо нарушение санкцията е 30 дни. Това са големи загуби за бизнеса, летният сезон у нас е сравнително кратък”, категоричен бе Бойчев. Вече има идея при второ четене националните курорти да бъдат извадени от Закона за защита от шума в околната среда и да се регулират в отделна наредба. Така ще може чрез специална наредба правилата за шума ще бъдат определяни от местната власт.   Вторите дебати са след ваканцията Важно е приемането на законодателни мерки, целящи опазване на здравето на гражданите чрез ограничаване на шума. Това заяви от парламентарната трибуна председателят на Здравна комисия и депутат от ГЕРБ д-р Даниела Дариткова по време на обсъждането на промените в Закона за защита от шума в околната среда. Тя настоя за максимален срок за обсъждане между първо и второ четене, който е 4 седмици. Така „тихите“ текстове ще влязат на второ четене най-рано след депутатската ваканция, която е през целия август. Срокът за законодателни предложения е определен до 10 септември. След като поздрави вносителите на законопроекта, Дариткова отбеляза, че „депутатите ще могат да намерят необходимата законодателна форма, за да се довърши това добро намерение, която да позволи прилагането на мерките, гарантиращи опазването на здравето на хората“.   Ограниченията да се прилагат диференцирано Нямам проблеми с промените в Закона, заложил съм на концепция заведението ми да бъде тихо и романтично място до плажа и последната буна. Но смятам, че ограниченията трябва да се прилагат диференцирано”, каза Иван Иванов, бивш общински съветник във Варна и собственик на крайбрежното заведение “Хавай”. По думите му крайбрежната зона на Варна, която е отдалечена от жилищните квартали в града, нощем през лятото кипи от живот. “Това е най-естественото място за партита, купони, а и предстоят големите музикални събития на Варна. Как ще дръпнем микрофоните в 23 часа?!”. Много от ресторантьорите и хотелиерите в Бургас и Слънчев бряг също реагираха срещу предстоящите норми и санкции. Повечето обаче не пожелаха да бъдат споменати имената им. Единствено управителят на “Бедрум” в Слънчев бряг- Веселин Борисов открито заяви, че не са съгласни, но всички свои мотиви, ще изразят по- късно в декларация.   Ерджан Ебатин от ДПС пред „Труд”: Диктаторска саморазправа с бизнеса – Господин Ебатин, бяхте един от народните представители в пленарна зала, които се обявихте срещу законопроекта за шума – защо? – Защото този закон стъпва на грешна основа. Внасянето му започна като саморазправа с бизнеса и то реално работещия бизнес в курортните зони като Слънчев бряг. И не може да изтрие това петно от себе си като начало и като основа на неговото създаване. Оставаме с усещането, че става дума за една саморазправа с бизнеса, защитаване на други бизнес интереси. Друг е въпросът, че има такъ проблем със шума, но не може да се решава по този начин и с този подход на скалпела. -А как? -Някои райони от Черноморието ни са се превърнали в особен тип туристически зони, където всеки отива за забавление. А този, който търси спокойна почивка, съответно се насочва към други български курорти. Когато се приема един закон, той трябва да се защитава интересите на хората. В случая интересите на хората от региона по Черноморието се знае от местните власти. Не може да отнемаш правото на местните власти да решават тези проблеми. Мисля, че е много грешен подходът от централно ниво по един административен, диктаторски начин да се решават местни проблеми. – Ще участва ли ДПС със свои предложения по време на второто четене на законопроекта? – Да, ние мислим да дадем свои предложения, най-малкото защото този закон в този вид ще създаде проблеми на българския туризъм, сегашните текстове приличат на лобистки закон. Не може така да се унищожава цяла една индустрия.Не може един политик да поставя собственото си его преди всичко и всички.   Павлин Косев, председател на Варненската асоциация на хотелиери и ресторантьори и член на УС на БХРА: Решение са шумопоглъщащите панели Със сигурност тези промени ще въведат някакъв ред, дори леко закъснели. Особено когато става въпрос за туристическите комплекси, трябва да се намери и търси баланс между гостите -едни идват за веселба, други за почивка. В 21 век има достатъчно модерни и надеждни шумопоглъщащи панели. Очаквам да има ред при издаването на разрешителните за увеселителни заведения, както и контрол дали спазват закона.   Шумът в изкуството „Много шум за нищо” Често употребяваният израз всъщност е заглавие на комедия от английския драматург Уилям Шекспир, написана през 1598 г. Действието се развива в град Месина на остров Сицилия. Разказва се за перипетиите около предстоящата сватба на двама влюбени – Клавдио и Херо.   „Шуми Марица” Националният химн на България от 1886 до 1947 г. Първоначалният текст е от Никола Живков, учител възрожденец. След много варианти остава последната редакция на Иван Вазов от 1912 г. Мелодията е на котленския учител Атанас П. Гранитски по мотиви на немския марш „Wenn die Soldaten durch die Stadt marschieren“ („Когато войниците маршируват през града“). Шуми Марица окървавена,  плаче вдовица, люто ранена.  Марш, марш с генерала наш,  в бой да летим, враг да победим. „Шумете дебри и балкани”  Партизански химн от Любомир Пипков, написан докато е директор на Софийската опера. Текстът е на Младен Исаев:  „Шумете, дебри и балкани,  шумете, волни лесове!  Ний идем бодри партизани,  народни верни синове!”   „Шумът на върбите” Книгата е призната за световен шедьовър на детската литература. Неин автор е роденият в Шотландия писател Кенет Греъм.   „Врява и безумство” The Sound and the Fury е роман на американския класик Уилям Фокнър, смятан за основополагащ в литературното течение, наречено „Поток на съзнанието”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Tихо приеха закона за шума на първо четене\t\t\t"}
{"url": "https://trud.bg/%d1%86%d1%81%d0%ba%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba%d0%b0-%d0%bd%d0%b0-%d0%ba%d0%b0%d1%80%d0%b0%d0%bd%d0%b3%d0%b0/", "text": "В деня, в който ЦСКА обяви официално продажбата на Фернандо Каранга, клубът привлече негов заместник. Става въпрос за бразилеца Мауридес Роке Жуниор. Нападателят идва от „Белененсеш“, където за последните два сезона е записал 45 мача и 14 гола. В елита на Португалия той също е играл и за „Арука“, където се разписва 5 пъти и помага на скромния тим да се класира за евротурнирите през сезон 2015/16 година. Таранът е на 24 години, висок е 189 см и е продукт на школата на „Интернасионал Порто Алегре“. Мауридес няма да може да вземе участие в сблъсъците с „Рига“ в Лига Европа, но при класиране на армейците, ще бъде картотекиран за втория кръг от надпреварата.", "date": "2018.07.12", "title": " ЦСКА представи заместника на Каранга"}
{"url": "https://trud.bg/%d1%81-%d0%b1%d1%8a%d1%80%d0%b7%d0%b8-%d1%80%d0%b5%d1%84%d0%be%d1%80%d0%bc%d0%b8-%d1%81%d1%82%d0%b0%d0%b1%d0%b8%d0%bb%d0%b8%d0%b7%d0%b8%d1%80%d0%b0%d1%82-%d1%88%d1%83%d0%bc%d0%b5%d0%bd%d1%81%d0%ba/", "text": "Новият директор на МБАЛ-Шумен д-р Димитър Костов месец след встъпването си в длъжност реализира реформи за стабилизиране на здравното заведение, което е натрупало 3 млн.лв. дългове. Половината от тях са просрочени задължения и затова са нужни мерки по спешност. От началото на юли има ново щатно разписание с 27 бройки по-малко, най-вече администрация. Реално съкратени са само двама души. Под шапката на МБАЛ-Шумен е и болницата в съседния град Нови пазар и там ще бъде закрито детско отделение. Трусове не се очакват, защото то реално функционира само зимата, когато заболеваемостта е по-висока. Малките пациенти ще се поемат от детското отделение в Шумен и ще се гарантира транспортирането на спешни случаи. Ръководството на здравното заведение ще предложи на община Шумен и друг подход за нейната ежегодна финансова подкрепа в размер на 100 000 лв. Вместо да се закупи медицинска техника, каквито бяха плановете, с половината от сумата да се покрие борча на болницата за данък сгради и такса смет. С другата половина и още малко свои средства МБАЛ-Шумен възнамерява да закупи апаратура за обезвреждане на болнични отпадъци. Сега дейността се върши от външна фирма и излиза скъпо. Ако се стигне до този вариант, шуменското здравно заведение ще решава не само проблема със своите отпадъци, а ще приема за обезвреждане и от онкодиспансера примерно, а така ще реализира приходи. Голям проблем е липсата на лекари-специалисти и напускането на кадри, заради неатрактивното заплащане и голямата натовареност в болничната помощ. „Всеки млад лекар, който желае да специализира, ще бъде добре дошъл и нает в нашата болница“, казва д-р Костов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " С бързи реформи стабилизират шуменската болница\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d1%8f%d0%b2%d0%b8-%d0%bf%d0%be%d0%b1%d0%b5%d0%b4%d0%b0-%d0%b7%d0%b0-%d1%80%d0%b0%d0%b7%d1%85%d0%be%d0%b4%d0%b8%d1%82%d0%b5-%d0%b2-%d0%bd%d0%b0%d1%82%d0%be/", "text": "Президентът на САЩ обяви лична победа на срещата на върха на НАТО в Брюксел и подчерта, че е постигнал голям напредък, след като хвърли в смут форума с атаки срещу липсата на финансов ангажимент от страна на съюзниците си, съобщиха информационните агенции. Запитан дали е заплашил колегите си да изтегли САЩ от НАТО, US лидерът не отрече директно това. “Казах им, че ще бъда крайно недоволен, ако не увеличат вноските си за пакта”, заяви Тръмп на извънредна пресконференция в щабквартирата на НАТО, след като дипломатически източници разкриха, че е заплашил САЩ да предприемат неуточнени едностранни действия в сферата на отбраната. С ултиматума Тръмп предизвикал кризисно заседание, обръщайки се към Ангела Меркел на малко име с искане “да направи нещо”, твърдят източниците. На фона на двудневни масирани критики в туитър срещу газовата зависимост на Германия от Русия Тръмп приветства “страхотните два дни в Брюксел, на които бил постигнат огромен напредък”. “Успях да накарам страните да увеличат с $33 млрд. приноса си за пакта”, похвали се Тръмп, като преди това поиска “незабавно” всички държави да изпълнят целта от 2% от БВП за разходи за отбрана. Други делегации обаче омаловажиха “победата” на Тръмп. Френският президент Еманюел Макрон каза, че Париж ще изпълни целта от 2% до 2024 г. Тръмп коментира и предстоящата в понеделник среща с руския си колега Владимир Путин в Хелзинки. “Путин не ми е приятел, нито враг. Гледам на него като на конкурент”, подчерта US президентът, който изрази увереност, че САЩ и НАТО “ще се разберат с Русия”, въпреки че той лично не одобрява анексирането на Крим. Веднага след пресконференцията Доналд Тръмп замина на работна визита във Великобритания (виж графиката – бел. ред). Преди това той посочи, че британците “доста го харесват” и няма проблем с протестите срещу посещението си.", "date": "2018.07.12", "title": " Тръмп обяви победа за разходите в НАТО (обзор)"}
{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d1%82%d0%b0%d0%ba%d1%81%d0%b8%d1%82%d0%b5-%d0%b7%d0%b0-%d0%bf%d1%80%d0%b5%d0%b2%d0%be%d0%b4%d0%b8-%d0%ba%d1%8a%d0%bc-%d1%87%d1%83%d0%b6%d0%b1/", "text": "Оценяват готовността ни за Банковия съюз Таксите за банкови преводи на суми в евро от България към другите страни от ЕС ще бъдат намалени до нивото на таксите за левови преводи вътре в страната. Освен това ще има и по-ясни правила за превалутиране, ако например превеждате пари от левова дебитна карта към страна от еврозоната за да си поръчате нещо по интернет. Това ще стане с приемането на регламент на ЕС за трансграничните преводи. По време на българското председателство на Съвета на ЕС беше постигнато споразумение за мандат за преговори с Европейския парламент (ЕП) за приемането на регламента. Това каза министърът на финансите Владислав Горанов пред Комисията по икономически и парични въпроси на ЕП. По време на българското председателство беше постигнат компромис по предложението за създаване на паневропейски персонален пенсионен продукт, каза Горанов. Идеята е да има единни правила за доброволен пенсионен продукт, така че българи да може да се осигуряват за пенсия във фондове в Германия или Австрия. Продуктът може да излезе на пазара след 3-4 години. В ЕКОФИН се обсъжда и въвеждането на единна данъчна основа при облагане с корпоративен данък в ЕС. Министър Горанов обаче не е оптимист, че скоро ще се постигне компромис по тази тема. Решенията за данъчното облагане се взимат единодушно от страните членки. Но някои държави имат данъчни облекчения, от които не искат да се лишат. На заседание на Еврогрупата, в която влизат финансовите министри от еврозоната, късно вчера беше разгледана кандидатурата ни за едновременно влизане в Банковия съюз и в “чакалнята за еврото” (механизма ERM-2). Оценката за нашата готовност да влезем в Банковия съюз може да отнеме от 6 до 12 месеца. Очакваме от нашите партньори от еврозоната ясен ангажимент, че ако последното условие за членство в Банковия съюз бъде изпълнено, няма да има по аналогия с Шенген, неформални и не по правилата аргументи срещу влизането ни в ERM-2, които да оставят в нас впечатлението, че сме третирани неравно с другите държави, каза министър Горанов.", "date": "2018.07.12", "title": " Намаляват таксите за преводи към чужбина\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%bd%d0%b0-%d1%85%d0%b5%d0%bc%d1%83%d1%81-%d1%88%d0%be%d1%84%d1%8c%d0%be%d1%80%d0%b8-%d0%bf%d0%be%d0%bc%d0%b0%d0%b3/", "text": "Лек автомобил с търговищка регистрация се запали на магистрала „Хемус“ близо до Шумен към 20 часа тази вечер. Според очевидци на огнения ад, след инцидента шофьори от други коли спряли и сами организирали безопасност на магистралата. Спряли движението в лентата към Шумен. Товарен автомобил дори препречил шосето. Според запознати, няма пострадали пътници от автомобила. От пожарната в Шумен казаха, че техен екип пътува към магистралата и ще окаже помощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Кола се запали на „Хемус“, шофьори помагаха"}
{"url": "https://trud.bg/%d1%86%d0%b8%d0%bf%d1%80%d0%b0%d1%81-%d0%ba%d1%8a%d0%bc-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0%d0%b9%d1%82%d0%b5-%d1%81%d1%8a%d1%81-%d0%b7/", "text": "Два часа продължи срещата на гръцкия премиер Алексис Ципрас с турския президент Реджеп Тайип Ердоган днес в рамките на срещата на върха на НАТО в Брюксел. След приключването г-н Ципрас коментира, че това не е една от най-лесните срещи и че спешно и частно е поискал от турския президент да се реши въпроса относно задържането на двамата гръцки войници. Съответно Ердоган е повдигнал въпроса за 8-те турски офицери, но Алексис Ципрас категорично е подчертал, че в Гърция справедливостта е напълно независима и въпроса ще се реши от гръцкото правосъдие. Гръцкият премиер е изтъкнал доказателства за увеличеното турско нахлуване в Егейско море. Двамата държавни мъже са постигнали съгласие, че трябва да се овладее и намали това напрежение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Ципрас към Ердоган: Приключвайте със задържането на двамата гръцки войници, не се пазаря за турските офицери"}
{"url": "https://trud.bg/%d0%b6%d0%b8%d0%b2%d0%be%d1%82%d0%bd%d0%be%d0%b2%d1%8a%d0%b4%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%bf%d1%8a%d1%82-%d0%bd%d0%b5-%d0%b4%d0%be%d0%bf%d1%83%d1%81%d0%ba%d0%b0/", "text": "Фермери блокираха пътя край Болярово, на разклона за трите села Крайново, Странджа и Шарково. Целта им е да не допуснат ветеринарите да евтаназират животните там, след като бе обявено, че има зараза от чума по овце и кози. „Ние тук блоираме, но те минават по черни пътища – 30 души са ветеринари и жандармерия. Днес обявиха, че ще трепят животните в Крайново и Странджа, утре идват и при мен. Имам 800 овце и кози, в паника съм, елате да ни защитите“, каза пред „Труд“ фермерката Дойка Панайотова от Шарково. Със заповед на изпълнителния директор на БАБХ д-р Дамян Илиев на директора на ОДБХ Ямбол е разпоредено да организира принудително убиване по хуманен начин и обезвреждане на всички дребни преживни животни в населените места. Мерките да се изпълнят при спазване на изискванията за намаляване до минимум страданията на животните по време на клане или умъртвяване. Определена е 3-километрова предпазна зона, около огнищата, в която влизат селата Шарково, Крайново и Странджа и 10-километрова наблюдавана зона около огнищата, в която влизат населените места в община Болярово, област Ямбол – с. Воден, Малко Шарково, Мамарчево, град Болярово, с. Лалково, Ситово, Иглика, Голям Дервент, Горска поляна и в община Средец, област Бургас – селата Горно Ябълково и Момина църква. Фермерите обаче настояват да бъдат взети втори проби от животните, които в трите села са общо 3 000 на брой. Селата са погранични и ако се загробят животните, това означава да се убие фермерството в тях. „Организатор на протеста им е движение „Антимафия“, каза председателят на движението Георги Дражев.-„Битката е сериозна. Подали сме жалба в прокуратурата, защото считаме, че пробите са с неясен характер и затова настояваме за втори“, каза Дражев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Животновъди блокираха път, не допускат ветеринари да евтаназират\t\t\t"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%be%d1%82%d0%bf%d1%83%d1%81%d0%bd%d0%b0/", "text": "Пловдивският общински съвет гласува отпускането на безлихвен заем от над 1 милион и 300 хиляди лева на Многопрофилната болница за активно лечение „Св. Мина”. Парите са необходими, за да бъдат покрити стари задължения на здравното заведение, включително и за заплати, информира  126 хиляди лева от заема ще бъдат използвани за изплащане на просрочени възнаграждения на медиците. Най-голяма част от дълговете на болницата обаче са към доставчици на медикаменти, 650 хиляди лева. Останалите средства ще са за обслужване на стар банков кредит и за съдебни дела. Предстои сливането на здравното заведение с Общинската болница „Свети Пантелеймон“ като лечебната дейност и екипите ще бъдат запазени. Решението за това беше взето в края на 2016 година, но все още обединението не е финализирано. Докато процедурата е в ход, дружеството продължава да изпълнява медицинска дейност, но собствените му средства са ограничени и затова се наложи отпускането на безлихвен заем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " Пловдивският общински съвет отпусна безлихвен заем от над 1,3 млн. лева на МБАЛ „Св. Мина“"}
{"url": "https://trud.bg/12-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%bf%d1%80%d0%b8-%d1%81%d1%82%d1%80%d0%be%d0%b3-%d1%80%d0%b5%d0%b6%d0%b8%d0%bc-%d0%b7%d0%b0-%d0%bc%d1%8a%d0%b6-%d1%83/", "text": "Окръжният съд във Велико Търново постанови постанови 12 години затвор при строг режим за Атанас Христов от с. Паскалевец, който   Злодеят затри жена си след жесток побой с кол, след което опита да прикрие престъплението. Във въпросния ден Атанас отишъл до Паскалевец, в жилището на майка си, която му казала, че жена му отново била много пияна и я карала да ходи да иска цигари от хората. Съпругът се ядосал и тръгнал да търси жена си. Стигнал до стопанската постройката, където били животните и видял, че жената идва срещу него, като се подпирала на дървен кол. Била видимо пияна и посегнала към него с дървото. Това още повече вбесило обвиняемият, който дръпнал кола от ръката й и започнал безразборно да й нанася удари с ръце и крака по тялото и главата, като взел и дървена летва, с която също нанесъл удари. След побоя пострадалата останала да лежи на плочките пред къщата до сутринта, когато била намерена починала. По отношение на обвиняемият е взета мярка за неотклонение „задържане под стража“.  Присъдата подлежи на обжалване пред Апелативен съд – Велико Търново. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.12", "title": " 12 години затвор при строг режим за мъж, убил жена си с кол"}
