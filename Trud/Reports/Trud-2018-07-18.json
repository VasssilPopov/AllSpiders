{"url": "https://trud.bg/%d1%82%d1%80%d1%8a%d0%bc%d0%bf-%d0%ba%d0%b0%d0%b7%d0%b0-%d1%87%d0%b5-%d0%bd%d0%b8%d0%ba%d0%be%d0%b9-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%bd%d0%b0-%d1%81%d0%b0%d1%89-%d0%bd%d0%b5/", "text": "Доналд Тръмп каза днес, че няма друг американски президент, който да се е държал толкова „твърдо“ към Русия като него, съобщиха осведомителните агенции. Изявлението бе направена на фона на продължаващите критики към Тръмп заради поведението му на срещата в Хелзинки с руския му колега Владимир Путин, предаде Асошиейтед прес. „Никога не е имало президент, който е бил толкова твърд по отношение на Русия като мен“, заяви Тръмп в края на заседание на кабинета и добави, че Путин „знае това по-добре от всекиго, със сигурност по-добре от медиите“. Като пример за твърдата си позиция към Русия Тръмп посочи американските санкции срещу Москва и експулсирането на предполагаеми руски шпиони от САЩ. Вчера президентът на САЩ се отметна от думите си на общата пресконференция с Путин в Хелзинки, с които постави под съмнение заключенията на разузнавателните служби на САЩ, че Русия се е намесвала в президентските избори в САЩ през 2016 г. Днес на въпрос днес дали САЩ продължават да са „мишена“ на Русия, Тръмп отговори отрицателно и влезе в противоречие с предупрежденията на шефа на американските разузнавателни служби Дан Коутс за опасност от кибератаки във връзка с предстоящите междинни избори в САЩ. Преди заседанието на правителството Тръмп заяви, че европейската му обиколка, включително срещите в НАТО, срещите с британското ръководство и руския президент, са били „огромен успех“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Тръмп каза, че никой президент на САЩ не е бил толкова твърд към Русия като него"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d0%bc%d0%b5-%d0%b5%d0%b2%d1%80%d0%be%d1%82%d0%be-%d0%be%d1%82-%d0%bb%d1%8f%d1%82%d0%be%d1%82%d0%be-%d0%bd%d0%b0-2022-%d0%b3/", "text": "Някои са чакали почти 10 г. В магазините у нас ще може да пазаруваме с евро най-рано от лятото на 2022 г. “България може да влезе в еврозоната три години след постъпването в т. нар. “чакалня за еврото” – валутния механизъм ERM II”. Това заяви зам.-председателят на Европейската комисия Валдис Домбровскис, отговарящ за единната валута, финансовата стабилност, финансовите услуги и капиталовите пазари. В “чакалнята за еврото” пък се очаква да влезем точно след година. България вече официално заяви желанието си да влезе едновременно в банковия съюз на ЕС и в ERM II. Като през следващите 12 месеца Европейската централна банка ще направи преглед на банковата система в страната за да прецени готовността ни за влизане в банковия съюз. При положителна оценка министрите на финансите от еврозоната се ангажираха да ни допуснат и до “чакалнята за еврото”. Така се оказва, че трябва да минат поне четири години, до лятото на 2022 г. за да бъде въведено еврото в страната. “Веднъж влязла в чакалнята, страната трябва да остане там поне две години и да отговаря на изискванията от Маастрихт, преди да се присъедини към еврозоната”, обясни Валдис Домбровскис. След двете години на изчакване се извършва оценка на готовността и практическа подготовка за въвеждане на еврото, допълни той. Обикновено поне три години изминават между влизането в чакалнята и постъпването в еврозоната, поясни Домбровскис. “Имало е случаи, в които някои държави бяха в изчакване почти десетилетие, например Литва и Латвия. Зависи от изпълнението на изискванията от Маастрихт. Засега България ги изпълнява всичките и ако това не се промени, ако продължи подобряването на фискалните и макроикономическите политики, има начин да се придвижи към еврото много по-бързо, три години след влизането в чакалнята”, заяви зам.-председателят на ЕК.", "date": "2018.07.18", "title": " Въвеждаме еврото от лятото на 2022 г.\t\t\t"}
{"url": "https://trud.bg/%d1%81%d1%8a%d0%b1%d1%80%d0%b0%d0%bd%d0%b8-%d1%81%d0%b0-%d0%bd%d0%b0%d0%b4-220-%d1%85%d0%b8%d0%bb-%d0%bf%d0%be%d0%b4%d0%bf%d0%b8%d1%81%d0%b0-%d0%b7%d0%b0-%d1%80%d0%b5%d1%84%d0%b5%d1%80%d0%b5%d0%bd/", "text": "До момента са събрани повече повече от 220 хиляди подписа за референдум. Пратки от цялата страна и от чужбина продължават да пристигат. Това обяви   лидерът на партия „Възраждане“ Костадин Костадинов. Той инициира национално допитване с един въпрос: „Против ли сте премахването на българския лев и въвеждането на еврото, като официална валута в Република България?“ Разчитахме освен на „Възраждане“, и на доброволци от цялата страна и от българските общности зад граница, обясни Костадинов. Срокът за внасяне на подписката в Народното събрание изтича на 23 юли. При над 200 хил. валидни подписа по закон парламентът трябва да гласува дали да се проведе референдум. В закона за референдумите пише, че допитвания по международни договори могат да се провеждат само преди ратификацията им. По думите на Костадинов в договора на България за присъединяване към ЕС никъде не пише, че се ангажираме да влезем в еврозоната. Утре сутрин доброволци ще събират подписи сред депутатите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Събрани са над 220 хил. подписа за референдум срещу приемане на еврото\t\t\t"}
{"url": "https://trud.bg/%d0%b7%d0%b0%d0%b3%d0%be%d1%80%d1%87%d0%b8%d1%87-%d1%89%d0%b5-%d0%b8%d0%b7%d0%bd%d0%b5%d0%bd%d0%b0%d0%b4%d0%b2%d0%b0-%d0%b8%d0%bb%d0%b2%d0%b5%d1%81-%d1%81%d1%8a%d1%81-%d1%81%d1%8a/", "text": "Старши   треньорът   на  „ Славия “  Златомир   Загорчич   не   пожела   да   коментира   слуховете ,  че   бившият   играч   на  „ Левски “  Антонио   Вутов   може   да   се   присъедини   към  „ белите “.  Халфът   е   собственост   на   италианския  „ Удинезе “  и   беше   под   наем   при  „ сините “,  но   договорът   му   не   бе   подновен . „ Вутов   е   много   сериозен   футболист ,  но   аз   нямам   информация   за   негов   трансфер   в   нашия   клуб “,  заяви   Загорчич .  Той   добави ,  че   вече   е   готов   със   състава   за   днешното   домакинство   на  „ Славия “  срещу   финландския  „ Илвес “  от   първия   предварителен   кръг   на   Лига   Европа .  В   първия   мач   голмайсторът   на   тима   за   миналия   сезон   Ивайло   Димитров   остана   на   резервната   скамейка ,  но   вече   е   готов   за   игра . „ Може   да   има   промени ,  а   може   и   да   няма  –  заяви   треньорът . –  Това   ще   е   изненада   и   за   медиите ,  и   за   съперника .“ Звездата   на белите Галин   Иванов който   има   оферти   от   кипърски   и   турски   отбори пък   обяви че   остава   в   тима докато   приключи   участието   му   в   евотурнирите", "date": "2018.07.18", "title": " Загорчич ще изненадва „Илвес“ със състава"}
{"url": "https://trud.bg/%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%b7%d0%b0-%d0%b4-%d1%80-%d0%b4%d0%b5%d1%87%d0%be-%d0%b4%d0%b5%d1%87%d0%b5%d0%b2-%d0%b2-%d0%bf%d0%b5%d1%82%d1%8a%d0%ba/", "text": "Депутатите от здравната комисия в Народното събрание изслушаха досегашния шеф на университетската болница „Св. Иван Рилски” д-р Дечо Дечев за предстоящия му избор като управител на Националната здравно-осигурителна каса. Припомняме, че д-р Дечев е единствен кандидат с номинация от ГЕРБ и Обединени патриоти, но очакванията са той да получи широка подкрепа при гласуването в пленарна зала. Той представи пред депутатите вижданията си за развитието и управлението на НЗОК. В представянето на програмата си за управление на фонда д-р Дечо Дечев акцентира върху промени в контрола, начина на финансиране на лекарствата и медицинските дейности, както и в пакета на НЗОК. Както е известно, до избор на нов управител на здравната каса се стигна, след като проф. Камен Плочев се оттегли заради различия в политиката със здравно министерство. От друга страна, номинацията на д-р Дечев се приема с големи очаквания от здравния сектор, тъй като той е едно от знаковите имена за здравеопазването. Д-р Дечев има опит в управлението на НЗОК, е известен с експертността си, а през последните години се доказа като успешен болничен мениджър в управлението на университетската болница „Св. Иван Рилски”.", "date": "2018.07.18", "title": " Гласуват за д-р Дечо Дечев в петък"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b5-%d1%83%d0%bd%d0%b8%d0%ba%d0%b0%d0%bb%d0%b5%d0%bd-%d1%81%d0%ba%d1%83%d0%bb%d0%bf%d1%82%d0%be%d1%80/", "text": "Творбите са създадени чрез духовно единение на сърцето и ума На моята 72-годишна възраст и живот, преминал в музеи и галерии, аз открих един голям скулптор. Художник, чието творчество вече беше показано и оценено в някои от най-значимите музеи в света, за мен той беше една чудесна изненада. Изкуството на Вежди Рашидов ми показа, че хората винаги могат да се учат и постоянно да откриват нови хоризонти. Той е уникален художник, чийто начин на работа може да бъде преподаван в най-влиятелните академии по изкуство по света. Неговите художествени постижения са наистина въздействащи и интересни, с абстрактните форми, които сякаш оживяват. Понякога фигурите изглеждат като че ли страдат, друг път изглеждат като дошли от други светове, зародили се от дълбочината на духовните търсения на Рашидов. Той няма нужда от модели, всичките му творби са създадени чрез духовно единение на сърцето и ума, на чувствителността и интелекта. За пръв път имах удоволствието да се запозная с изключителното творчество на Рашидов по време на посещението ми в София. Бях изключително впечатлен от неговото изкуство и го поканих за изложба в галерията ми в Лондон. Уникалната скулптурна техника на Рашидов мигновено привлича вниманието на всеки с детайлите, които излъчват драматизъм и с умелото използване на изразността на уловеното движение. Първото, което ме заинтригува в творбите на Вежди, беше уникалното творческо въображение и неочакваното съвършенство на формите. Той притежава вродената способност да създава силно въздействащи скулптури. В моя музей в Кианчиано в Тоскана, където са експонирани над хиляда художествени творби, видно място ще заеме и изкуството на Вежди Рашидов – уникален художник, който е от същата величина като сър Хенри Мур, Огюст Роден и Джакомо Манцу.", "date": "2018.07.18", "title": " Вежди Рашидов е уникален скулптор\t\t\t"}
{"url": "https://trud.bg/%d0%b1%d0%b5%d1%85-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d1%80%d0%b0%d0%b7%d0%b1%d0%b5%d1%80%d0%b5-%d1%81-%d0%b5%d0%ba-%d0%b7%d0%b0-%d0%bf%d0%b0%d0%b7%d0%b0%d1%80%d0%b0/", "text": "Депутатите от ГЕРБ Делян Добрев, Валентин Николов и Александър Ненков са внесли в Народното събрание проект на решение, с което се възлага на министъра на енергетиката Теменужка Петкова да постигне споразумение с Европейската комисия по делото за злоупотреба на газовите пазари в страната. Страни по това дело са Българският енергиен холдинг и неговите дъщерни компании “Булгаргаз” и “Булгартрансгаз”. Делото се води от 2015 г., а Брюксел подозира, че компаниите са ограничили достъпа на трети страни до газовата инфраструктура и до пазара на суровини у нас. В края на 2017 г. парламентът прие решение, с което забрани на БЕХ, да поеме ангажименти и така да се споразумее с ЕК по делото, признавайки вина. Тогава Теменужка Петкова уведоми депутатите, че при признаване на вината ще има възможност за намаляване на финансовата санкция срещу страната ни. От мотивите на новото решение става ясно, че министърът на енергетиката е съобщил, че има нови обстоятелства, които могат да имат оневиняващ или поне значително смекчаващ отговорността на БЕХ характер.", "date": "2018.07.18", "title": " БЕХ трябва да се разбере с ЕК за пазара на газ"}
{"url": "https://trud.bg/%d0%b1%d0%bb%d0%b8%d0%b7%d0%be-21-%d1%85%d0%b8%d0%bb-%d0%bb%d0%b2-%d0%b3%d0%bb%d0%be%d0%b1%d0%b0-%d0%b7%d0%b0-%d0%ba%d0%be%d0%bd%d0%b5%d0%b2%d1%8a%d0%b4%d0%b0-%d0%b8%d0%b7%d0%be%d1%81%d1%82%d0%b0/", "text": "Шест наказателни постановления издаде Областната агенция по контрол на храните в Кюстендил на фермера Петър Пищалов, който през зимата изостави в снега и студа в Осоговския балкан стадото си от около 70 изгладнели коне. Общият размер на глобите е близо 21 000 лева, предаде  . 39-годишният фермер Пищалов е глобен за нехуманно отношение към животните, за неиздадено разрешително да транспортира конете си в планината, както и че няма надлежно издадена документация да открие животновъден обект там. Чака се постановление на районната прокуратура дали при някои от нарушенията, установени от проверката на ветеринарните служби, Пищалов е проявил умисъл и следва ли да носи наказателна отговорност. Някои от наказателните постановления той обжалвал  в съда. Същевременно част от конете му са свалени от планината, след като няма нормативно спазени изисквания да ги държи там. Планинари и членове на неправителствени екоорганизации намериха през февруари трупове на умрели от в студа коне. Тогава някои от тях обявиха, че има десетки трупове, но впоследствие се оказа, че само три коня са замръзнали в преспите. Докато случаят се разследваше от зоополицията и от екипи на агенцията по контрол на храните, в стадото се родиха малки кончета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Близо 21 хил. лв. глоба за коневъда, изоставил стадото си от около 70 коне в Осоговския балкан"}
{"url": "https://trud.bg/%d1%83%d0%bd%d0%b3%d0%b0%d1%80%d0%b8%d1%8f-%d1%81%d0%b5-%d0%b8%d0%b7%d1%82%d0%b5%d0%b3%d0%bb%d1%8f-%d0%be%d1%82-%d0%bc%d0%b8%d0%b3%d1%80%d0%b0%d1%86%d0%b8%d0%be%d0%bd%d0%b5%d0%bd-%d0%bf%d0%b0%d0%ba/", "text": "Унгария напуска миграционен пакт още преди окончателното му одобряване и нарече в сряда споразумението “заплаха за света”, предаде Ройтерс. Общото събрание на ООН одобри миналия петък нов Глобален пакт за безопасна, методична и законна миграция, който не е юридически обвързващ и ще бъде официално приет на форум в Маракеш през декември. В подкрепа на текста се обявиха всички 193 членки, освен САЩ, които се изтеглиха от споразумението миналата година. “Основната идея на този пакт е, че миграцията е добър и положителен феномен. Ние смятаме миграцията за лош процес, който има извънредно сериозни последствия за сигурността”, подчерта унгарският външен министър Петер Сиярто. Той изтъкна, че унгарските предложения по текста са били отхвърлени по време на дискусии по документа, “който бил в интерес най-вече на африкански и латиноамерикански страни – основен източник на мигранти”.", "date": "2018.07.18", "title": " Унгария се изтегля от миграционен пакт на ООН\t\t\t"}
{"url": "https://trud.bg/%d0%b1%d0%be%d0%b8%d0%bd%d0%b3-%d0%bf%d0%be%d0%bb%d1%83%d1%87%d0%b8-%d0%bf%d0%be%d1%80%d1%8a%d1%87%d0%ba%d0%b0-%d0%b7%d0%b0-%d0%b4%d0%b2%d0%b0-%d0%bd%d0%be%d0%b2%d0%b8/", "text": "Американският авиопроизводител „Боинг“ си осигури договор на стойност 3,9 млрд. долара за създаването на два самолета модел 747-8, които ще бъдат използвани за „Еър Форс 1“ от президента на САЩ, предаде Ройтерс. Доставката на машините трябва да бъде извършена до декември 2024 г., като те трябва да заменят настоящите 30-годишни 747-200. Решението бе потвърдено от Пентагона и идва след неформална сделка, сключена между „Боинг“ и Белия дом през февруари. Още преди да встъпи в длъжност президент Доналд Тръмп остро разкритикува възложената поръчка за два нови самолета на стойност 4 млрд. долара. Тогава „Боинг“ обяви, че има договор само за предварителни дейности на стойност $170 млн. В интервю за Си Би Ес, излъчено във вторник, Доналд Тръмп се похвали, че с новата сделка икономисал на данъкоплатците 1,5 млрд. долара. Президентът допълни, че новите самолети ще са „№1 в света“ и ще имат нова окраска от червено, бяло и синьо на място на въведените от Джон Ф. Кенеди бяло и синьо.", "date": "2018.07.18", "title": " „Боинг“ получи поръчка за два нови „Еър Форс 1“\t\t\t"}
{"url": "https://trud.bg/%d1%81%d0%b0%d1%89-%d0%b4%d0%be%d0%b1%d0%b8%d1%85%d0%b0-11-%d0%bc%d0%b8%d0%bb%d0%b8%d0%be%d0%bd%d0%b0-%d0%b1%d0%b0%d1%80%d0%b5%d0%bb%d0%b0-%d1%81%d1%83%d1%80%d0%be%d0%b2-%d0%bf%d0%b5%d1%82%d1%80%d0%be/", "text": "Добивът на суров петрол в САЩ премина границата от 11 милиона барела дневно миналата седмица за първи път в историята, съобщиха от американското Министерство на енергетиката, предава Reuters. Това е огромно увеличение на добивите, което поставя САЩ след Русия като най-големият световен производител на суров нефт. Страната е увеличила производството с повече от един милион барела от ноември м.г., благодарение на шистовия добив. „Ройтерс“ привежда мнението на експерти в този бранш, които смятат, че добивите няма да спрат да се увеличават, а ще продължат да нарастват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " САЩ добиха 11 милиона барела суров петрол за един ден за първи път в историята"}
{"url": "https://trud.bg/12-000-%d0%b4%d0%b5%d1%86%d0%b0-%d1%81%d0%b0-%d0%be%d1%82%d0%bf%d0%b0%d0%b4%d0%bd%d0%b0%d0%bb%d0%b8-%d0%be%d1%82-%d0%ba%d0%bb%d0%b0%d1%81/", "text": "Две хиляди от общо 24 000 деца, върнати в училище през миналата година, са напуснали класните стаи отново. Други 12 000 пък са отпадналите през последната учебна година. Това отчете министърът на образованието Красимир Вълчев. “С близо 10 000, които не са успели да бъдат записани, продължава да се работи”, обясни той. Вълчев допълни, че екипи в сътрудничество с МВР започват отново обходите, за да търсят отпадналите деца и да ги връщат в класните стаи. Министърът съобщи, че 8000 деца са напуснали страната заедно с родителите си и по този въпрос държавата ще потърси информация дали са продължили образованието си в чужбина.", "date": "2018.07.18", "title": " 12 000 деца са отпаднали от клас\t\t\t"}
{"url": "https://trud.bg/%d1%82%d1%80%d0%b8%d1%81%d1%82%d1%80%d0%b0%d0%bd%d0%ba%d0%b0%d1%82%d0%b0-%d0%bd%d0%b5-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b7%d0%b0%d0%ba%d0%be%d0%bd%d0%be%d0%bf%d1%80%d0%be%d0%b5/", "text": "Националният съвет за тристранно сътрудничество не подкрепя проекта на Закон за личната помощ, изготвен от омбудсмана Мая Манолова и внесен в Народното събрание от БСП и от „Воля“. Това съобщава тристранката с писмо от днес до председателя на социалната комисия в парламента Хасан Адемов, към което са прикрепени протокол от заседанието на НСТС от 10 юли и доклад от постоянната комисия по доходи и жизнено равнище към съвета. Двата синдиката в тристранката – КНСБ и КТ „Подкрепа“ и две от четирите работодателски организации – ССИ и АИКБ, както и финансовото министерство не подкрепят проекта. БСК и БТПП са изразили неутрална позиция. Промени са необходими, но не и по начина, по който са регламентирани във внесения законопроект, смятат мнозинството от експертите.", "date": "2018.07.18", "title": " Тристранката не подкрепя законопроекта за личната помощ на Мая Манолова"}
{"url": "https://trud.bg/%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5%d0%bd-%d0%bc%d1%8a%d0%b6-%d0%b1%d1%83%d0%b9%d1%81%d1%82%d0%b2%d0%b0%d0%bb-%d0%b2-%d0%b0%d0%b2%d1%82/", "text": "Криминално проявен мъж буйствал в автобус на градския транспорт и отправил заплахи към водача, съобщи МВР. Мъжът е задържан след подаден сигнал около 18:15 часа и незабавна реакция на служители от СДВР. Той е пътувал в автобус на столичния градски транспорт и е бил с агресивно поведение, отправил е и заплахи към водача. По информация на   инцидентът е станал в близост до Военния клуб, в автобус номер 10. Мъжът е задържан в автобуса. Работата по изясняване на случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Криминално проявен мъж буйствал в автобус на градския транспорт и отправил заплахи към водача"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d1%88%d0%b5%d1%84%d0%be%d0%b2%d0%b5-%d0%bd%d0%b0-%d0%b4%d0%b2%d0%b5-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b8-%d0%b2-%d1%81%d1%82/", "text": "Прокурорската колегия на Висшия съдебен съвет (ВСС) избра Диана Спасова за шеф на Районната прокуратура в Костинброд и преизбра за втори мандат Христо Георгиев като ръководител на Окръжната прокуратура в Благоевград. Двамата кандидати се явиха пред кадровиците и представиха накратко концепциите си за развитие на двете прокуратури. Спасова е с 24 години стаж и в момента работи в Софийската районна прокуратура. В представянето си тя посочи, че в Районната прокуратура в Костинброд най-големият проблем са незаетите щатни бройки за обвинители. Единодушно с 11 гласа “за” кадровиците гласуваха назначението є. В представянето си Христо Георгиев посочи, че Окръжната прокуратура в Благоевград е с над средната за страната натовареност и добави, че не е успял да изпълни някои от целите, които си е поставил в предишния мандат. За него гласуваха 9 от членовете на колегията, 2-ма бяха против.", "date": "2018.07.18", "title": " Избраха шефове на две прокуратури в страната\t\t\t"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d0%b2-%d0%b1%d1%80%d0%be%d0%b9-%d0%b4%d0%be-5000-%d0%bb%d0%b5%d0%b2%d0%b0/", "text": "Контрабандата на цигари под 6% Таванът на плащанията в брой ще бъде намален от сегашните 10 хил. лв. на 5 хил., или поне на 7 хил. лв. Това стана ясно от изказване на премиера Бойко Борисов след връчването на наградите “Икономика на светло” на Асоциацията на индустриалния капитал в България. Церемонията се състоя късно във вторник. Борисов обяви, че с финансовия министър Владислав Горанов е успял да привлече подкрепата на вицепремиера и съпредседател на Обединени патриоти Валери Симеонов за намаляване на плащанията в брой. Това ще бъде трети опит за намаляване на кешовите плащания. Първо Горанов поиска още от 1 август 2017 г. плащанията в брой да бъдат ограничени до 5000 лв., след това втори опит беше направен в края на миналата година при приемането на промените в данъчните закони. Предложението обаче не получи достатъчна подкрепа в парламента. Под 6% ще падне контрабандата на цигари, от 34%., каза още Бойко Борисов. “Само за 1 г. постигнахме нови 10% изсветляване на икономиката и то по критерии на Асоциацията на индустриалния капитал в България. По време на мандатите на БСП сивата икономика става огромна, а щом дойде правителството на ГЕРБ икономиката изсветлява”, допълни премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Плащаме в брой до 5000 лева"}
{"url": "https://trud.bg/%d0%bf%d0%b0%d0%bc%d0%b5%d1%82-%d0%b7%d0%b0-%d0%b4%d0%be%d0%b9%d1%80%d0%b0%d0%bd%d1%81%d0%ba%d0%b0%d1%82%d0%b0-%d0%b5%d0%bf%d0%be%d0%bf%d0%b5%d1%8f/", "text": "Една от най-големите победи на българската армия в историята на третата българска държава е битката при Дойран. Боевете при езерото продължават 3 години (1915-1918). През септември 1918 г. в тридневни тежки отбранителни боеве 9-а Плевенска дивизия, командвана от генерал Владимир Вазов, разгромява елитните британски и гръцки части (3 британски и 2 гръцки дивизии, един гръцки артилерийски полк и един гръцки конен полк). Превъзходството в полза на противника е многократно. Тогава генералът казва на българските войници и офицери: “Трябва да победим или да умрем – друг избор няма!” На 16 септември Вазов лично обхожда позицията за последни наставления преди епичната битка. Два дни по-късно вражеската артилерия изстрелва снаряди с бойни отровни вещества, което принуждава защитниците да действат с противогазови маски. След ожесточени боеве противникът бива изтласкан. И за да сложим в перспектива нещата – срещу една българска дивизия петте съглашенски дивизии дават над 10 хиляди жертви срещу 500 убити български офицери и войници. Битката, която неслучайно е наречена Епопея, е символ не само на героизма на нашите бойци, но и на военния гений на брата на Иван Вазов. По същото време на южния фронт се извършва пробива на Добро поле. Знаейки за това, след победата при Дойран генерал Вазов иска разрешение за контранастъпление към Солун, което щеше да компенсира и може би да спре това на съглашенците към София. Но не получава отговор от Главното командване. Тези грешки на Главното командване и на правителството само след няколко дни значително утежнява положението на нашата делегация в преговорите за сключване на Солунското примирие. И въпреки това, точно победата при Дойран ще стане причина Съглашението да не допусне в България окупационни сръбски и гръцки войски. Ще минат 20 години. Владимир Вазов е поканен в Лондон от Дойранските си противници – англичаните, на тържества в памет на годишнината от боевете на Южния фронт. През 1936 г. на гара “Виктория” в Лондон българинът е посрещнат от кмета на града. Настанен е в замъка на лорд Харболи, където е отсядал Наполеон. Когато минавал с влака, вижда построен почетен легион със знамена. Тогава генерал Хамилтън, който го придружава, извиква: “За почест, мирно!” На парада участват 3000 военни и 200 бойни знамена. Когато се явява делегацията с българина, фелдмаршал Милн се провиква: “Свалете знамената! Минава генерал Вазов – победителят от Дойран!” Генерал Вазов е един от малкото, които в историята са побеждавали британските войски, и чието име фигурира в Британската военна история. Сега езерото и мястото на боевете са точно на границата между Гърция и Македония. На гръцката страна има големи и много добре поддържани британски и гръцки гробища. Там, където са били нашите части, има само взривени по времето на Югославия бункери (тези български бункери са изключително точно разположени и изиграват решаваща роля за победата), тръни и пролетно време безброй кървавочервени божури. Няма ли българските власти да направят всичко възможно за 100-годишнината от боевете при Дойран, под височината “Кале тепе”, над пътя, който преминава до Дойранското езеро, да се издигне паметник на загиналите български офицери и войници. Ако това се осъществи, при откриването му нека почетем и достойния противник, като съвместно с британските и гръцки власти направим това, което през 2015 г. стори Турция в чест на 100 години от битката при Галиполи през същата Първа световна война (за битката виж карето). Тогава тя покани всички участници в битката заедно да почетат паметта на героите. Един от най-силните моменти по време на церемонията е, когато турски военен прочита на английски език писмо, написано от Кемел Ататюрк до майките на загиналите чужди войници. “Вашите синове дойдоха на наша земя като завоеватели, врагове, но те се биха достойно и проляха кръвта си на наша земя… пролятата кръв е свещена, затова сега те са и наши чеда, бъдете спокойни, че турският народ никога няма да забрави паметта им”. Паметта към предците, отдали живота си за България, е основна част от цивилизацията, от която вярваме, че сме част. Във времето, когато обществото се занимава с джендъри и травестити, най-добрите лекарства срещу тази лудост може би са християнската вяра и почитта към тези, които са били преди нас. Най-малкото, защото техните идеали са били съвсем други. И съответно на това думите на Александър Пушкин “Загубата на памет е първата и най-голяма крачка към безнравствеността” са особено актуални днес.   Примерът на Турция в Галиполи Преди три години Турция беше домакин на честванията на 100-годишнината от битката при Галиполи – една от най- кръвопролитните през Първата световна война. На 25 април 1915 година френско-британски сили извършват десант на Галиполския полуостров. Целта е контрол над Дарданелите. След девет месеца сражения съюзниците отстъпват. Жертвите и ранените в галиполската операция от двете страни са над 400 хил. Основателят на съвременната турска република Мустафа Кемал Ататюрк е командвал полк в битката при Галиполи. Възпоменателната церемония през 2015 г. се състоя в град Чанаккале. На нея присъстваха британският престолонаследник принц Чарлз, синът му Хари и наследници на войници от Франция, Англия, Нова Зеландия, Канада, Австралия и Турция.", "date": "2018.07.18", "title": " Памет за Дойранската епопея\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%b0-%d1%81%d0%b5-%d0%be%d0%ba%d0%b0%d0%b7%d0%b0-%d0%bd%d0%b5%d0%b7%d0%b0%d0%b1%d0%b5%d0%bb%d0%b5%d0%b6%d0%b8%d0%bc%d0%b0-%d0%b2-%d1%85%d0%b5%d0%bb%d0%b7%d0%b8%d0%bd/", "text": "Вашингтон и Москва винаги са гледали един към друг над Европа, без погледът им да се спира задълго върху Брюксел, Берлин, Париж или Лондон Приоритетите на американския президент очевидно са съсредоточени около основните глобални играчи, които той припознава единствено в лицето на Русия и Китай В Хелзинки имаше едно голямо отсъствие – нямаше я Европа. При пълната инвентаризация на международните проблеми, която Путин и Тръмп направиха във финландската столица, Европа беше пренебрегната – и като тема за дебат, и най-вече като фактор в световните процеси. Срещата на върха на НАТО (с императивното искане за увеличаване разходите за отбрана), посещението в Обединеното кралство (посъветвано да съди ЕС), коментарите спрямо ЕС (характеризиран като „враг“ – макар и само търговски) и Германия („подчинена на Русия“) потвърдиха, че за Тръмп Европа до голяма степен е второстепенен фактор, а НАТО се разглежда преди всичко като инструмент на външната политика на САЩ. Приоритетите на американския президент очевидно са съсредоточени около основните глобални играчи, които той припознава единствено в лицето на Русия и Китай. Европа присъства в неговата визия за глобалния свят на първо място като даденост (която няма друг избор освен да следва САЩ) и второ – като зависимост (основно през призмата на сигурността). Това определя и подхода: не особено уважителен, съпроводен с постоянен натиск (чрез въвеждането на мита, излизането от Парижкото споразумение за климата, несъобразяване с европейската позиция по отношение на договореностите с Иран, преместването на американското посолство в Йерусалим и т.н.), в крайна сметка – диалог неравностоен и неравноправен. Което пък отразява и философията на Тръмп за мястото на САЩ в света: глобална доминация през призмата на силата – военна, търговска, финансова. Респективно – съобразяване основно с тези, които имат собствен съизмерим и най-вече независим от САЩ ресурс и влияние върху процесите, докато партньорите са просто част от американския ресурс. За съжаление ЕС също дава достатъчно основания за подобно третиране и това отношение до голяма степен е следствие и от политиката на съюза. Преди всичко става дума за ескалиращата конфронтация с Русия, в която ЕС охотно се включи. Която сама по себе си обективно намалява ролята и влиянието на ЕС в световните процеси. В продължение на десетилетия Европа винаги е поемала ролята на медиатор и е разчитала на „меката сила“, докато при конфронтацията на преден план излиза необходимостта и способността за гарантиране на собствената сигурност, т.е. преди всичко военният капацитет. На практика това поставя Европа априорно в зависимо положение спрямо САЩ. Нещо повече, конфронтацията разединява самия ЕС: редица страни от Източна Европа са много по-атлантически ориентирани и търсят Вашингтон като гарант за сигурност срещу Русия. Самите опасения, дошли от редица европейски столици, че Тръмп може да се договори с Путин за сметка и без съгласуване с Европа свидетелстват за сериозни пукнатини и липсата на комуникация и единомислие в евроатлантическото партньорство. Сам по себе си фактът на срещата в Хелзинки е сериозен позитив. Нейното дългосрочно значение обаче в крайна сметка ще се определя от това дали тя ще остане епизод, или ще стартира процес. От тази гледна точка пробиви нямаше – а и не биха били възможни. Имаше предложения, но за споразумения е твърде рано да се говори. Все пак сериозна доза оптимизъм тук дава заявлението на Лавров (чиито дългогодишен опит го предпазва от еуфорични изказвания) – че разговорите са били „повече от супер“. Пробив би било постепенното структуриране на политически диалог между страните – а това тепърва предстои да бъде потвърдено. Като от ключово значение тук ще бъде изграждането на поне минимално взаимно доверие – като начало и като условие за евентуални позитивни резултати. А тук най-трудно ще бъде да се преодолеят натрупаните вече предварителни нагласи. Неслучайно възможността за постигане на договореност за намаляване на напрежението с Русия бе посрещнато с агресивно противопоставяне в САЩ („всеки друг, но не и Тръмп“) и със значителни резерви в Европа („с всеки друг, но не и с Путин“). В съдържателен план прегледът по всички основни международни въпроси не носеше изненада. Той на практика препотвърди позициите, респективно различията на двете страни по повечето от тях – конфликтите в Близкия изток и Сирия, Украйна, ядрената програма и санкциите срещу Иран, търговската война и т.н. А въпросът за санкциите дори не бе официално коментиран – доколкото е очевидно, че на този етап тяхната отмяна реално не е на дневен ред. От значение тук е преди всичко акцентът, поставен върху проблемите на ядреното разоръжаване и възможността за стартиране на преговори по въпроса – както във връзка с изпълнението на ангажиментите по Договора за неразпространение на ядреното оръжие от 1968 г., така и с продължаване действието след изтичане на договорения в него десетгодишен период на новия Договор за ограничаване на стратегическите нападателни оръжия (СТАРТ) от 2011 г. Не бе изненада и обстоятелството, че основната интрига от срещата Путин-Тръмп веднага се пренесе от Хелзинки във Вашингтон. Като противоборството бе прехвърлено от международното във вътрешнополитическото поле, а акцентът – от отношенията САЩ-Русия върху дебата за или против Тръмп. Очевидно е, че Тръмп ще остава постоянно уязвим и атакуван за евентуална руска намеса в президентските избори в САЩ, както и че Тръмп и Путин нямат друг избор, освен да бъдат на една и съща позиция по този въпрос: че Тръмп не е спечелил с руска помощ (независимо от формулировката, с която Тръмп се застрахова – че „няма сговор“ между тях). Вашингтон и Москва винаги са гледали един към друг над Европа, без погледът им да се спира задълго върху Брюксел, Берлин, Париж или Лондон. Към тази ос днес се добавя и Пекин, трансформиращ постепенно и целенасочено икономическата си мощ в политическо влияние. Тече процес на преконфигуриране на света, на търсене на новите геополитически баланси. Ще има ли в него значимо място и за Европа ще зависи най-вече от самата Европа. И един от най-важните изводи от турнето на Тръмп на стария континент и срещата му с Путин е, че завоюването на самостоятелна роля на ЕС в световните процеси преминава през постепенна еманципация от САЩ – при запазване на стратегическото евро-атлантическо партньорство, но в далеч по-балансиран и равноправен вид.", "date": "2018.07.18", "title": " Европа се оказа незабележима в Хелзинки\t\t\t"}
{"url": "https://trud.bg/%d0%b2%d1%80%d0%b5%d0%bc%d0%b5-%d0%b5-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b4%d0%b0-%d1%81%d0%b5-%d1%81%d0%b0%d0%bc%d0%be%d1%81%d0%b5%d0%b7%d0%b8%d1%80/", "text": "След като цяла седмица се плете в тъпи обяснения за чумата по овцете и козите и избиването на хиляди животни поради пълна безпомощност, нахалството на   в специално “пояснение” пуснато в публичното пространство. В него ведомството си позволява да иззема функциите на правораздаването и да твърди, че заповедите за умъртвяването на добитъка били законосъобразни. Дали е така може да се произнесе единствено българският съд. Ясно е, че прокуратурата има достатъчно основание да се самосезира по тези трагични събития. Още повече, че в закона за ветеринарната дейност изрично е посочено, че преди радикалните мерки при опасни заразни болести, агенцията по храните е длъжна да прилага мерки за профилактика. Заповедта на министъра се позовава на този пункт от споменатия закон, но в нея и дума няма за забравената профилактика. Да си брокер на европейските милиарди е сладко занимание, но от време на време е добре да видиш какво става по родните земи.", "date": "2018.07.18", "title": " Време е прокуратурата да се самосезира"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d1%84%d0%b5%d1%80%d0%bc%d0%b5%d1%80%d0%b8-%d0%b8-%d0%bf%d0%be%d0%bb%d0%b8%d1%86%d0%b8%d1%8f-%d0%bf%d1%80%d0%b5%d0%b4/", "text": "Напрежението пред Министерски съвет ескалира. Протестиращите фермери направиха опит да нахлуят в сградата на правителството. Те са удържани от жива верига полицаи, предаде БГНЕС. Протестиращите скандират „Оставка!“. Хората са блокирали и движението по бул. „Княз Ал. Дондуков“. Напрежението пред правителството се повиши, след като министър-председателят Бойко Борисов не се появи пред протестиращите, за което те настояваха. Фермерите излязоха на протест с искане за оставката на земеделския министър Румен Порожанов и директора на БАБХ Дамян Илиев. Овцевъдите   пред сградата на Министерския съвет. Прозвуча траурен марш, а след него и химна на България. „Ние не просим пари г-н Борисов, искаме това, което ни отнехте“, се чуваха възгласи под прозорците на МС. Една жена, чието стадо е било избито, заяви, че не е била допусната от жандармерията и без нея то е евтаназирано. Хората се оплакаха, че нито един чиновник от 17 000 администрация на земеделското министерство не е отишъл при тях да им обясни за проблема.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Сблъсъци между фермери и полиция пред Министерския съвет (ВИДЕО)"}
{"url": "https://trud.bg/%d0%b6%d0%b0%d0%bd-%d0%ba%d0%bb%d0%be%d0%b4-%d1%8e%d0%bd%d0%ba%d0%b5%d1%80-%d0%ba%d1%80%d0%b0%d0%ba%d1%8a%d1%82-%d0%bc%d0%b8-%d1%81%d0%b5-%d1%81%d1%85%d0%b2%d0%b0%d0%bd%d0%b0-%d1%82%d0%be%d0%b2/", "text": "Председателят на Европейската комисия Жан-Клод Юнкер даде днес пресконференция, точно седмица след като се появи на обществено събитие в Брюксел  . Пресконференцията бе посветена на постиженията на неговия „план Юнкер“ за инвестиции в ЕС. Попитан какво се е случило миналата седмица и дали наистина е бил пиян, или е имал спазми на ишиаса, както обясни по-рано негов говорител, Юнкер заяви, че кракът му се е схванал. В добра форма съм, има много по-важни неща от моето здраве. Честно казано, нямам време да се занимавам с такива дреболии. Наистина съм впечатлен колко внимание се обръща на незначителни неща и настоявам за уважение. Учудващо е колко много хора са специалисти по здравословното ми състояние, коментира Юнкер. Той заяви, че не го интересува наследството, което ще остави, защото то било като поезията – говорело само за себе си. Попитан какво ще каже на президента на САЩ Доналд Тръмп при срещата им идната седмица във Вашингтон, председателят на ЕК поясни, че ще повтори тезите, които е изложил на срещата на Г-7 в Канада. По неговите думи изглежда има нужда Тръмп да чуе отново, че търговията в ЕС е свързана с единния пазар под надзора на ЕК и изключва възможността от двустранни договорености с отделни държави от Общността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Жан-Клод Юнкер: Кракът ми се схвана, това са дреболии"}
{"url": "https://trud.bg/%d0%b5%d1%81-%d0%b4%d0%b0%d0%b4%d0%b5-%d0%bd%d0%b0-%d0%b3%d1%83%d0%b3%d1%8a%d0%bb-%d1%81%d1%80%d0%be%d0%ba-%d0%be%d1%82-90-%d0%b4%d0%bd%d0%b8-%d0%b4%d0%b0-%d0%bf%d1%80%d0%b5%d0%ba/", "text": "Европейският съюз даде срок от 90 дни на интернет и софтуерната корпорация „Гугъл“, за да прекрати „незаконните практики“, свързани с операционната система „Андроид“. В противен случай компанията рискува допълнителни глоби, предава AFP. „Гугъл“ трябва да прекрати незаконните практики в рамките на 90 дни или да плати наказателни глоби в размер до 5% от среднодневния световен оборот на „Алфабет“, дружеството-майка на „Гугъл“, се казва в изявление на Европейската комисия. По-рано днес ЕС наложи окончателна глоба в размер на рекордните 4,3 милиарда евро на „Гугъл“ за злоупотребата с господстващата пазарна позиция на операционната система „Андроид“ за смартфоните. Европейският комисар по конкуренцията Маргарете Вестагер обяви глобата на пресконференция в Брюксел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " ЕС даде на „Гугъл“ срок от 90 дни да прекрати „незаконните“ практики около „Андроид“ или компанията рискува още глоби"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%82%d0%ba%d0%b0%d0%b7%d0%b0-%d0%b4%d0%b0-%d1%81%d0%bf%d1%80%d0%b5-%d0%b5%d0%b2%d1%82%d0%b0%d0%bd%d0%b0%d0%b7%d0%b8%d1%80%d0%b0%d0%bd%d0%b5%d1%82%d0%be-%d0%bd/", "text": "Административният съд на София-град отказа дa cпpe зaпoвeдтa зa избивaнeтo нa живoтни в Cтpaнджaнcĸo. Магистратите   от депутата от БСП за България Кристиан Вигенин. Жалбата му е обявена за недопустима. Според съдия Лyизa Xpиcтoвa народният представител не е предоставил доказателства зa нaличиeтo нa пpяĸ и нeпocpeдcтвeн интepec oт cпиpaнeтo нa евтаназията на животните заради съмнения, че са заразени с чума. Освен това атакуваната от него зaпoвeд нa диpeĸтopa нa Българската агенция за безопасност на храните, според Зaĸoнa зa вeтepинapнo-мeдицинcĸaтa дeйнocт не подлежи на oбжaлвaнe. От БСП за България сезираха съда заради cъмнeния в дocтoвepнocттa нa диaгнoзaтa „чyмa пo дpeбнитe пpeживни живoтни“. В жалбата си Кристиан Вигенин пише, че Агeнцията e пpeдпpиeлa ĸpaйни и дpacтични дeйcтвия, каквато е евтаназията, вмecтo дa opгaнизиpa дpyги, пpeдвидeни в зaĸoнa и в нapeдбитe мерки – ĸaтo ĸapaнтиниpaнe нa cтaдaтa cъc cъмнeния зa зaбoлeли живoтни или вaĸcинaция. Определението на съдия Луиза Христова може да бъде обжалвано пред Върховния административен съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Съдът отказа да спре евтаназирането на животни в Странджанско"}
{"url": "https://trud.bg/16-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bc%d1%8a%d0%b6-%d0%bd%d0%b0%d1%80%d1%83%d1%88%d0%b8%d0%bb-%d0%b7%d0%b0%d0%bf%d0%be%d0%b2%d0%b5%d0%b4-%d0%b7%d0%b0-%d0%b7%d0%b0%d1%89/", "text": "Районният съд във Велико Търново постанови 1 година и 6 месеца затвор и глоба в размер на 200 лева за нарушаване на заповед от домашно насилие. Д.Х. е признат за виновен за това, че в периода от 10 март до 9 август миналата година седем пъти упражнил върху жена психическо насилие. Тормозът се изразявал в скандал и нахлуване в жилището й. Освен това Д.Х. отказал го напусне дома на бившата си съпруга доброволно, отправял заплаха, че ще отведе със себе си децата им, върху които са й присъдени родителските права. Въпреки несъгласието й отвел едното дете, отправял обиди и заплахи за убийство и побой. След това се нахвърлил върху жената, ударил я, повредил входната врата на жилището, счупил стъклата на прозорец и й забранил да излезе от апартамента. Нанесените от буйстващия мъж щети са на стойност 457 лева. По обвинение на Районна прокуратура – Велико Търново за първите шест месеца на годината петима са осъдени за нарушаване на заповед за защита от домашно насилие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " 1,6 г затвор за мъж нарушил заповед за защита от домашно насилие"}
{"url": "https://trud.bg/%d1%86%d0%b5%d0%bd%d1%82%d1%8a%d1%80-%d0%b7%d0%b0-%d0%b0%d0%bd%d0%b0%d0%bb%d0%b8%d0%b7%d0%b8-%d0%b8-%d0%bc%d0%b0%d1%80%d0%ba%d0%b5%d1%82%d0%b8%d0%bd%d0%b3-%d1%80%d1%83%d0%bc%d0%b5%d0%bd-%d1%80%d0%b0/", "text": "Най-много доверие имаме на Румен Радев, Мая Манолова и Йорданка Фандъкова. Това показват данните от национално представително проучване на Център за анализи и маркетинг. Доверието към държавния глава минава 61%. Омбудсманът Мая Манолова се радва на подкрепата на над 58 на сто, а кметът Фандъкова има одобрението на 42,5%. Четвърта е позицията на премиера Борисов и подкрепа от над 41%. В челната петица влизат още вицепрезидента Илияна Йотова и Слави Трифонов. Ако изборите са сега, в парламента биха попаднали 4 партии – ГЕРБ, БСП, ДПС и Патриотите. Спрямо декември 2017 г. ДПС и „Обединени патриоти“ имат ръст в електоралната подкрепа. Като основни проблеми за страната анкетираните посочват – ниските доходи, здравеопазването, корупцията по високите етажи на властта, безработицата и престъпността. Най-много от отговорилите смятат, че Германия трябва да е основен външнополитически партньор на България, следвана от Русия. През февруари миналата година преобладаващото мнение е обратното – Русия, следвана от Германия. Най-много вярваме на президента Радев, Мая Манолова и Фандъкова     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Център за анализи и маркетинг: Румен Радев, Мая Манолова и Йорданка Фандъкова се ползват с най-голямо доверие\t\t\t"}
{"url": "https://trud.bg/23-%d0%b3%d0%be%d0%b4%d0%b8%d1%88%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%ba%d0%b0-%d0%bf%d0%b0%d0%b4%d0%bd%d0%b0-%d1%81-%d0%ba%d0%be%d0%bb%d0%b0%d1%82%d0%b0-%d1%81%d0%b8/", "text": "23-годишна американка оживя по чудо, след като падна с автомобила си от близо 80-метрова скала на пуст и изолиран плаж в калифорнийския крайбрежен парк „Биг сър“. С мозъчно сътресение и счупени ребра, Анжела Ернандес е оцеляла цяла седмица, събирайки вода от сладководно изворче в парче маркуч от радиатора на колата си. Роднините й съобщили на полицията за изчезването й на 6 юли и обявили награда от 10 хиляди долара. Докато спасителните екипи я издирвали, тя била случайно открита от къмпингуващо семейство в края на миналата седмица. Дни след спасяването си жената описа преживяното във Фейсбук. Шосето, виещо се покрай океана в парка „Биг сър“, е един от най-живописните пътища в света. Завоите на ръба на скалите могат да са обаче колкото красиви, толкова и страшни. Там някъде, опитвайки се да избегне удар със зайче, пресичащо платното, Анжела Ернандес е полетяла от близо 80 метра височина. В публикацията си във Фейсбук тя пише, че единственото нещо, което си спомня от падането, е, че идва в съзнание в колата, усещайки студената вода, стигнала над коленете й. „Най-накрая успях да изляза от колата и да скоча в океана. Доплувах до брега и заспах за известно време. Когато се събудих, все още беше светло и чак тогава осъзнах какво се е случило.“ Анжела оцелява, благодарение на малко сладководно изворче в скалите, от което събирала вода капка по капка в парче маркуч от охладителната система на автомобила си. Всеки ден тя се изкачвала на някоя височина и викала за помощ с колкото глас има, а вечер търсила място за спане, където да не я залее приливът. Цялото тяло я боляло, а лицето й изгоряло от силното слънце. Къмпингуващите недалеч Чад и Челси Мур търсели място за риболов покрай брега, когато се натъкнали на нещо необичайно. „Видяхме броня от кола и си казахме „Хм, броня, това е странно“. След това погледнахме от другата страна и видяхме кола“, спомня си Челси. Колата, която семейство Мур вижда на каменистия бряг, изглежда смачкана до неузнаваемост. „Не изглеждаше сякаш може да има оцелели. Колата беше много зле. Нямаше следи от хора, от кръв или от каквото и да било“, допълва Челси. Двамата започнали да събират отломки от джипа, включително и регистрационния номер, с намерение да ги предадат на полицията. След това решили да се върнат в къмпинга си, намиращ се на около 3 километра и се върнали на мястото на инцидента, вървейки покрай океана. „Върнахме се и Анджела беше там, на скалите. Изглеждаше ужасно, но щастлива в същото време. Наистина щастлива да ни види“, казва Чад. Оказва се, че Анжела Ернандес има сътресение на мозъка и четири счупени ребра, но за нея това няма никакво значение. „Чувствам се сякаш имам всичко, което някога съм искала. Седя в болницата и се смея със сестра си, докато счупните кости започнат да болят“, пише Анджела във Фейсбук. /„ “/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " 23-годишна американка падна с колата си от 80-метрова скала, оцеля по чудо"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%be%d1%81%d0%b2%d0%be%d0%b1%d0%be%d0%b4%d0%b8-%d0%b7%d0%b0%d0%bc-%d0%bc%d0%b8%d0%bd%d0%b8%d1%81/", "text": "Със заповед на министър-председателя Бойко Борисов от длъжността заместник-министър на земеделието, храните и горите е освободен Цветан Димитров, съобщиха от правителствената информационна служба. Решението на премиера е взето след срещата на министъра на земеделието, храните и горите Румен Порожанов с представители на протестиращите животновъди. Министър-председателят Борисов разпореди на министър Порожанов да освободи също така директорa на дирекция „Животновъдство“ Златка Възелова, директорa на Дирекция „Директни плащания и идентификация на земеделските парцели“ Георги Праматаров, както и съветника на министъра Бойко Синапов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Премиерът освободи зам.-министър Цветан Димитров\t\t\t"}
{"url": "https://trud.bg/%d0%ba%d0%b0%d1%80%d0%b5-%d0%b8%d0%b4%d0%be%d0%bb%d0%b8-%d0%b2%d1%8a%d1%80%d0%bd%d0%b0%d1%85%d0%b0-%d1%86%d1%81%d0%ba%d0%b0-%d0%b2-%d0%b5%d0%b2%d1%80%d0%be%d0%bf%d0%b0/", "text": "Каре от 24-каратово злато поведе ЦСКА при първото гостуване след завръщането в Европа. Димитър Пенев, Димитър Якимов, Петър Жеков и Пламен Марков отново са в „червения“ строй за дуела срещу „Рига“ в четвъртък. „Продължаваме напред“, категорични бяха четирима легенди, донесли едни от най-славните победи в 70-годишната история на ЦСКА най-вече с европейски триумфи.  Треньорът Нестор Ел Маестро показа голямо уважение към тях и още с влизането на терминала на летището в София поздрави всеки един по отделно. Официално на работа в клуба единствено е спортният директор Пламен Марков.  Гриша Ганчев, собственикът на ЦСКА, лично води делегацията на ЦСКА. 30-градусова жега посрещна отбора в латвийската столица. Времето е нетипично за прибалтийската република и затова определят температурите като „екстремно топли“.  ЦСКА спечели първия мач с 1:0 и всички в отбора са убедени – трябва да се играе за задължителен гол, който да предреши двубоя. Националът Кирил Десподов е на линия. „1:0 е добър резултат, но може да бъде и лош – каза нападателят. – Фернандо Каранга е голям футболист и ще ми липсва. Очакваме латвийците да играят затворено и с високи топки към нападателите. Така беше и в първия двубой в София.“", "date": "2018.07.18", "title": " Каре идоли върнаха ЦСКА в Европа"}
{"url": "https://trud.bg/%d0%bc%d0%be%d1%89%d0%b8-%d0%bd%d0%b0-%d1%81%d0%b2%d0%b5%d1%82%d0%b5%d1%86-%d0%be%d1%82-%d0%b0%d0%bc%d0%b5%d1%80%d0%b8%d0%ba%d0%b0-%d1%89%d0%b5-%d0%b7%d0%b0%d0%ba%d1%80%d0%b8%d0%bb%d1%8f%d1%82-%d1%81/", "text": "Митрополитът на Ситка и Аляска в САЩ Дейвид и Видинският митрополит Даниил осветиха в храма „Св. Св. Кирил и Методий” в Монтана икона на Свети Герман. Свети Герман е живял от средата на ХVІІІ до 30-те години на ХІХ век и е покровител на православните вярващи в Аляска. Той е един от осемте монаси от Валаамския манастир, изпратени от руската църква и императрица Екатерина Велика на православна мисия в Аляска. Още приживе е бил много почитан за неговите подвизи и чудеса, любовта му към хората и дейността му за просвещение във Вярата. Канонизиран е за светец през 1969 година от Руската задгранична църква, а през 1970 година и от Московската патриаршия. Заедно с иконата на Свети Герман епископ Дейвид донесе във Видинската епархия и частици от мощите на светеца. „Свети Герман е първият православен и много почитан светец в САЩ. Той е чудотворец на цяла Америка. Голяма благословия е, че ще имаме неговото застъпничество за всички нас!” каза след службата митрополит Даниил. Десетки вярващи и граждани се поклониха пред иконата на светеца и се помолиха за здраве и спокойни дни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Мощи на светец от Америка ще закрилят Северозапада\t\t\t"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%be%d1%82-%d1%83%d1%82%d1%80%d0%b5-%d1%81%d0%b5-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2/", "text": "От утре умъртвяването на животните в огнищата на зараза ще бъде възстановено. Това съобщи министърът на вътрешните работи Валентин Радев след заседанието на Оперативния щаб за борба с чумата по животните, предаде  . Полицейското присъствие в съответните региони ще бъде засилено. Усилено ще бъде и присъствието на униформени служители по границите. Валентин Радев допълни, че по сухопътната граница между България и Румъния се изгражда ограда от бодлива тел, за да не могат заразени с чума животни да влязат у нас.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Валентин Радев: От утре се възстановява умъртвяването на животни в огнищата на зараза"}
{"url": "https://trud.bg/%d0%b8%d0%b7%d0%b2%d0%b5%d0%b4%d0%b5%d0%bd%d0%b8%d1%82%d0%b5-%d0%be%d1%82-%d0%bf%d0%b5%d1%89%d0%b5%d1%80%d0%b0%d1%82%d0%b0-%d0%b2-%d1%82%d0%b0%d0%b9%d0%bb%d0%b0%d0%bd%d0%b4-%d0%bc%d0%be%d0%bc%d1%87/", "text": "Дванайсетте момчета и техният треньор по футбол, които бяха блокирани в наводнена пещера в Северен Тайланд, се появиха за пръв път публично, след като бяха спасени, предоха   и  . Облечени с бяло-зелени футболни фланелки с образа на глиган, по името на клуба им „Диви глигани“, 12-те момчета се смееха и си играеха с футболна топка докато отиваха към подиума за излъчваната на живо по телевизията пресконференция в Чианг Рай. Медийното събитие е организирано седмица след драматичното извеждане на момчетата от международен екип водолази. На пресконференцията всички момчета се представиха един по един, след като си размениха по няколко футболни паса на импровизирано игрище в залата. След спасяването им младите футболисти и наставникът им прекараха седмица в болница в Чианг Рай, на около 60 км южно от дългата 10 км пещера Там Луанг-Хун Нам Нанг Нон. Младежите бяха принудени да прекарат повече от 2 седмици в пещерата, след като отидоха да я разгледат след тренировка на 23 юни, а придошлата вода блокира изхода. „Това е чудо“, разказа 14-годишният Адул Сан-Он, който отговори на английски на британските водолази, които ги откриха след 9 дни без никакъв контакт с външния свят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Изведените от пещерата в Тайланд момчета: Спасението ни е чудо (СНИМКИ И ВИДЕО)"}
{"url": "https://trud.bg/%d0%b1%d0%b0%d0%bb%d0%ba%d0%b0%d0%bd%d0%b4%d0%b6%d0%b8%d0%b8-%d1%81%d0%bf%d1%80%d0%b5%d1%82%d0%bd%d0%b0%d1%85%d0%b0-%d0%bf%d1%8a%d1%81%d1%82%d1%8a%d1%80-%d0%bf%d1%80%d0%b0%d0%b7%d0%bd%d0%b8%d0%ba/", "text": "„Да пребъде българското“ – под това мото премина тазгодишният празник на шарената черга, народния бит и старите занаяти в еленското село Блъсковци. Четвъртото му поредно издание събра в китното балканско селище местните хора, приятели и гости. Малко хора живеят в селцето, не повече от 50, но мераците им за съживяването му са големи. Така се ражда идеята за този самобитен празник, който организират местното народно читалище „Съгласие-2014“ и кметският наместник Катя Цветкова. Интересът към него с всяка година расте. И сега, час преди откриването му, хората изпълниха двора пред кметството. Тук всичко подредено връщаше към отминали времена, когато балканджиите в Блъсковци са били три пъти повече, имало е училище, а църквата и читалището отваряли всеки ден. „Днес пък си имаме празник на шарената черга – една приятелска среща, която засилва усещането ни за общност и е пример за децата ни“ – хвали се режисьорът на „Лили рибката“ Ясен Григоров. Случаен бил изборът му да купи къща в съседното село Марафелци, но Еленският балкан все по-силно го привлича и не пропуска да доведе семейството си на празника. Синът му Румен, както и доста от виладжиите в района, се бяха пременили в народни носии, показвайки на живо колко сръчна, работна и с богато въображение е била българката. Грейнали с хубостта си шарени черги, везани ризи, кенарени кърпи, сукмани, чеизи за невести, дарове за свекър и свекърва извадиха на показ от старите бабини ракли организаторите на празника. Момичета избираха пъстри престилки, обличаха сукмани от колекцията на Ценка Джамбазова от Троян, в която имаше още тъкани възглавници и бръчник отпреди 150-200 години. Сръчни занаятчии демонстрираха дърворезба и пирография, тъкане, плетене на една кука и с царевична шума, показваха изработка на калоферска и совалкова дантела, на българска бродерия. Програмата на събора бе не по-малко весела и пъстра. Със закачки между моми и ергени, игриви песни и задявки започна седянката насред мегдана, пресъздадена от групата за стари градски песни „Гласовете на Зинзара“ към местното читалище. Участниците в празника веселиха и състави от читалищата в общината. Знак за добра поличба бяха четиризнаците Сара, Мелина, Ария и Денис, на които хората истински им се радваха. Семейството, което живее в Хамбург има и по-голям син. Родителите на двегодишните малчугани Петранка Събева и Ърфан Мехмедов избират по интернет „Слънчевата къща“ в Марафелци за лятната им почивка. „Тук децата се чувстват като в рая – свобода, слънце, цветя и игри на воля. Радвам се, че открихме това чудесно местенце и следващото лято отново сме тук“ – сподели майката. Тя току-що бе изтеглила късметче от кошничката с мъдри мисли, пословици и умотворения, типични за бита на балканджиите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Балканджии спретнаха пъстър празник на шарената черга"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%b5%d0%bd-%d0%bd%d0%b0%d0%b4%d0%bb%d0%b5%d0%b7-%d0%b2-%d0%ba%d0%b2%d0%b0%d1%80%d1%82%d0%b0%d0%bb-%d0%b0%d1%81/", "text": "При дъжд водата се излива по нова канализация в езерото Приключилите два мащабни инфраструктурни проекта промениха изцяло визията на варненския квартал“Аспарухово“. За първи път в града е направен пешеходен надлез, дълъг 84 м, със стълбища и асансьори за хора с увреждания и майки с детски колички. Съоръжението е с подово отопление срещу обледяване и срещу рискове за пешеходците в зимно време. Приключено е изграждането на ул. „Мара Тасева“ до кръстовището на пътя за кв.“Галата“, както и на бул.“Първи май“. Новата улична настилка по ул.“Мара Тасева“ е около 15 000 кв.м, двете пътни платна са разширени, изградени са нови тротоари и 68 места за паркиране, от които 14 са за хора с увреждания. Поставени са нови улични лампи, изместена е контактната тролейбусна мрежа заради разширението, изградена е около 1 км велоалея. Оформено e и ново безопасно кръгово кръстовище на бул. „Първи май” с бул. „Народни будители”. Изградена е дъждовна канализация, осигуряваща оттичане на водите от улицата в канала море – езеро. Покрай бул. „Първи май“ всичко е озеленено, изградени са спортно игрище, кът за отдих и две детски площадки със зона за фитнес на открито. Ремонтите продължават и с трети проект по ОП „Региони в растеж“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Пуснаха пешеходен надлез в квартал „Аспарухово“\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b0%d0%bf%d0%b8-%d1%82%d0%be%d0%bb-%d1%81%d0%b8%d1%81%d1%82%d0%b5%d0%bc%d0%b0%d1%82%d0%b0-%d0%bc%d0%be%d0%b6%d0%b5-%d0%b4%d0%b0-%d0%be%d0%b1%d1%85/", "text": "Тол системата може да бъде разширена така, че да обхваща и общински пътища. Това каза инж. Светослав Глосов, председател на УС на Агенция „Пътна инфраструктура“ (АПИ) по време на заседанието на Регионална комисия във връзка с тол системата във връзка с идеята 20% от тол системата да отиват за общински пътища. „Републиканската пътна мрежа, която минава през общини и населени места, в момента за нея не се плаща нито винетна такса, нито ще се плаща и тол такса. Тези участъци ще бъдат с нулева ставка в тол системата. Не е проблем те да бъдат платени, тъй като така или иначе ние поддържаме пътното платно, а общините поддържат тротоари и осветление. Тол системата може да бъде разширена така, че да обхваща и общинските пътища“, каза инж. Глосов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Шефът на АПИ: Тол системата може да обхване и общинските пътища"}
{"url": "https://trud.bg/levski-i-gnilata-qbulka/", "text": "Преди шест месеца „Левски“ остана без спортен човек в ръководството. Тогава главният мениджър Асен Букарев хвърли оставка, обявявайки клуба за лъскава, но гнила отвътре ябълка. Думите му отекнаха като глас в пустиня и набързо бяха забравени при все, че година по-рано същото стори и Люпко Петрович. И двата случая са от най-новата ера на клуба със собственик Спас Русев. Но с гръмки трансфери на Жорди Гомес и Габриел Обертан, както и назначението на Делио Роси, нещата продължаваха да изглеждат някак розови на „Герена“. Така отмина още един провален сезон, включващ колосална разлика с шампиона „Лудогорец“, загубен финал за купата на България от „Славия“ и ранно отпадане от меко казано непретенциозния „Вадуц“. Много черни точки и все на една сметка. Тази на Русев. Защото италианецът далеч не е най-виновният. Той просто води тренировките. Сам си го каза. Не отговаря за селекция, няма спортен шеф и дори не си говори с президента. Човек ще си помисли, че е сложен, за да отбива номера. По-лошата теза е, че всички тези лъскави придобивки на „Герена“ водят клуба към фалит, с какъвто се сблъска вечния съперник ЦСКА. Само времето ще покаже дали катастрофата ще се избегне или нещата ще се случат като под индиго. Сега сигурно е само, че положението не е толкова цветущо, колкото клубните босове се опитаха да го изкарат с финансовия отчет, публикуван през лятото. Зад проваления старт на новата кампания стоят поредица от грешки, породени от липсата на силен футболен човек по високите етажи. Като се започне от селекция, мине се през поредно подценяване на контролните срещи в паузата и се стигне до все така неглижираното отлагане на назначение на нов спортен директор в ръководството.  Към момента бъдещето на „Левски“ е изцяло в ръцете на Спас Русев. Само собственикът на клуба знае какво следва след поредното фиаско в Европа, което силно удари дъното. Бизнесменът трябва да прецени дали клубът има нужните пари, за да се освободи предсрочно от наставника Делио Роси. И ако го стори, трябва да е наясно с кого ще го смени. Повече от сигурно е, че италианецът няма да си тръгне сам. Каза го още преди седмица, обявявайки, че думата „оставка“ не е в речника му. Не, защото не знае значението й, а защото предпочита да бъде използван терминът „неустойка“. Бившият треньор на „Лацио“ е наясно, че „Левски“ е „последно десет“ в кариерата му и на друго място 30 000 евро месечна заплата няма кой да му даде. За себе си Делио Роси е прав. Намерил е църква и се кръсти! Неслучайно на пресконференцията след провала роденият в Римини специалист отказа да даде отговор на най-наболелите въпроси, засягащи 26-кратните шампиони. Правеше се на Луи дьо Фюнес и постоянно препращаше топката към ръководството и в частност към Спас Русев. Но е време някой да излезе и да каже кой стои в основата на освобождаването на Роман Прохазка и Васил Панайотов. И двамата бяха сърцето и душата на отбора и даваха всичко, когато бяха на терена. Именно такива играчи липсваха срещу „Вадуц“. На реванша Панайотов гледаше мача от трибуните и се изяждаше от яд, че не може да помогне на отбора. В същото време Антони Белмонт и Жорди Гомес се редуваха кой ще спечели негласното състезание за по-калпав пас. И така даваха вид, че им е все тая дали „Левски“ ще продължи или не. Важното бе, че по-рано през деня заплатите им бяха преведени. Накрая се стигна дотам феновете да чупят седалки и да опитат да нахлуят на терена. Твърде агресивна постъпка, но когато си търпял толкова много, понякога изпадаш в крайности. Факт е обаче, че футболът е за феновете. А те не искат да гледат този отбор с треньор Делио Роси…", "date": "2018.07.18", "title": " „Левски“ и гнилата ябълка"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%be%d1%87%d0%b8%d0%b2%d0%b0-%d0%b4%d0%be-%d0%b0%d0%b2%d0%b3%d1%83%d1%81%d1%82/", "text": "Григор   Димитров   ще   наблегне   на   възстановяването   след   ранното   отпадане   от  „ Уимбълдън “.  Българският   тенисист   няма   да   участва   на   турнира   в   Атланта   САЩ   идна   седмица ,  въпреки   че   проведе   няколко   тренировки   в   града   под   ръководството   на   легендата   Андре   Агаси .  Първият   турнир ,  за   който   Димитров   е   заявил   участие ,  е  „ Мастърс “- ът   в   Торонто който   започва   на август Други   проблеми   има   най успешният   тенисист   в   историята   Роджър   Федерер Маестрото   от   Швейцария   иска   американската   компания Найк да   му   отстъпи   правата   върху   логото след   като   вече   играе   с   новата   си   екипировка Уникло", "date": "2018.07.18", "title": " Григор почива до август"}
{"url": "https://trud.bg/%d0%b3%d0%be%d1%80%d1%8f%d1%89%d0%b0-%d0%ba%d0%be%d0%bb%d0%b0-%d1%81%d0%bf%d1%80%d1%8f-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%82%d1%80%d0%b0%d0%bc%d0%b2%d0%b0/", "text": "Движението на трамвайните мотриси по линии 1, 6 и 7 по бул. „Христо Ботев“ в София е временно преустановено. Това съобщиха от пресслужбата на Столична община. Причината е запалил се лек автомобил в близост до релсите. Екип на столичната пожарна е на място.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Горяща кола спря движението на трамваи 1, 6 и 7 в центъра на столицата"}
{"url": "https://trud.bg/%d0%b2%d0%bd%d0%b5%d0%b7%d0%b0%d0%bf%d0%b5%d0%bd-%d0%b4%d1%8a%d0%b6%d0%b4-%d0%b2-%d0%ba%d0%b0%d0%b2%d0%b0%d0%bb%d0%b0-%d1%80%d0%b5%d0%ba%d0%b8-%d0%bf%d0%be-%d1%83%d0%bb%d0%b8%d1%86%d0%b8%d1%82%d0%b5/", "text": "Огромни щети причиниха проливния дъжд и силните ветрове, които засегнаха снощи районите на източна Македония и Ксанти. В седалището на община Нестос, Хрисуполи, източно от Кавала, в която бе обявено бедствено положение след последните проливни дъждове на 26 юни, отново се наводниха пътища и подземни къщи, а силните ветрове разрушиха покриви на къщи. Паднали дървета блокираха трафика на автомобили по провинциалната пътна мрежа. В района на Ксанти проливния дъжд, предизвика прекъсвания на тока, главно в община Ставропулис и община Микис. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Внезапен дъжд в Кавала, реки по улиците и изкоренени дървета (СНИМКИ)"}
{"url": "https://trud.bg/%d0%bf%d1%8a%d1%82%d0%b5%d0%bd-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%bf%d0%be%d0%b3%d1%83%d0%b1%d0%b8%d0%bb-%d0%bc%d0%be%d0%bc%d1%87%d0%b5-%d0%b1%d0%b5-%d0%b7%d0%b0%d0%b4/", "text": "42-годишният Иван Д., който на 5 юли малко след полунощ прегази фатално с колата си 16-годишно момче в Игнатиево и избяга, е истински пътен рецидивист. Това стана ясно на заседание на Варненския окръжен съд, който по искане на прокуратурата задържа за постоянно под стража обвиняемия. Оказа се, че той никога не е имал книжка, но въпреки това е навъртял 19 влезли в сила наказателни постановления за нарушения на Закона за движение по пътищата. Според справка на Пътна полиция мъжът е бил санкциониран за управление на кола без книжка, за отказ да бъде тестван с дрегер, за осуетяване на полицейска проверка. Иван Д. има и 3 присъди за шофиране след употреба на алкохол и една – за управление на автомобил при липса на правоспособност. Въпреки богатото му досие досега най-тежкото му наказание е било пробация. Във фаталната нощ на катастрофата Иван връхлетял с колата си преминаващото по улицата момче и го влачил на капака на возилото няколко метра. След това избягал и 10 дни се укривал. Предал се едва на 16 юли, когато момчето издъхнало в болница от тежките си травми. Заради множеството предишни осъждания на мъжа и фактът, че не е помогнал на момчето и се е укрил, магистратите не приеха искането на защитата Иван да дочака процеса си на свобода. Определението им може да се обжалва пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Пътен рецидивист, погубил момче, бе задържан под стража"}
{"url": "https://trud.bg/%d0%bb%d0%be%d0%b4%d0%ba%d0%b0-%d1%81-%d0%b1%d0%b5%d0%b6%d0%b0%d0%bd%d1%86%d0%b8-%d0%bf%d0%be%d1%82%d1%8a%d0%bd%d0%b0-%d0%ba%d1%80%d0%b0%d0%b9-%d0%ba%d0%b8%d0%bf%d1%8a%d1%80-16-%d1%81%d0%b8%d1%80/", "text": "16 сирийски бежанци са се удавили, 105 са спасени, като продължава издирването на други около 30 души след като лодка, превозваща бежанци е потънала край бреговете на Кипър, предаде  . Инцидентът станал на около 29 км от крайбрежието на селището Йени Еренкьой в Северен Кипър. В спасителната операция са се включили местни и екипи на турската брегова охрана, както и търговски съдове. Все още се изяснява точният брой на пътувалите с лодката, но предварителните данни сочат, че става дума за около 150 души.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Лодка с бежанци потъна край Кипър, 16 сирийци се удавиха, издирват се още 30 "}
{"url": "https://trud.bg/%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d0%b7%d0%b0-%d0%be%d1%82%d1%81%d1%82%d1%80%d0%b0%d0%bd%d1%8f%d0%b2%d0%b0%d0%bd%d0%b5%d1%82%d0%be-%d0%b9-%d0%be%d1%82-%d0%b7%d0%b0/", "text": "„Не мога да чакам покани да си свърша работата. Мое законово задължение е да съм там, където се обсъждат правата на гражданите”. Така омбудсманът Мая Манолова коментира пред „ “ отстраняването й от заседанието на Тристранния съвет във вторник с мотива, че била поканена. На него се обсъждаха законови промени, които отнемат правото на миньорите да се пенсионират по-рано като хора, извършващи първа категория труд при тежки условия. Това е било валидно до миналата година, но с премахването на определена наредба вече не важи. „Предупредих, че за последните 80 миньори от последния останал подземен въгледобивен рудник ще има проблем”, коментира Манолова. Тя изрази надежда, че водещият заседанието на Тристранката – вицепремиерът Валери Симеонов, „следващия път ще прочете и спази закона”, според който омбудсманът трябва да присъства на дискусии, засягащи правата на гражданите. „Чрез моето отстраняване те отстраняват българските граждани. Много е опасно, когато органите в държавата се капсулират. Какво крият?”, запита Манолова. Тя отхвърли обивиненията на един от синдикатите за това, че е замесена в „далавера”, свързана с миньорите. „Това е недостойно поведение. Нима складирам въглища в мазето си?”, коментира общественият защитник. Тя коментира и кризата с чумата в Бургаско и Ямболско. Според нея правата на стопаните на евтаназираните животни са нарушени, защото не били подробно информирани за действията на властите. Манолова ще проверява и сигнал от жена, в който се твърди, че вписаният в протоколите брой на умъртвените животни от нейното стадо е с 31 по-малък от действителния. Омбудсманът коментира и проблемите на хората с увреждания и техните близки. „Реформата, която социалното министерство обеща, не се случва и няма да се случи. Апелирам към чиновниците там да поемат отговорност и да не лъжат хората. Пари се наливат, но те не стигат до хората, които наистина имат нужда от тях”, категорична бе Манолова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Мая Манолова за отстраняването й от заседанието на Тристранката: Няма да чакам покани да си свърша работата\t\t\t"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%b8%d0%bc%d0%b5%d1%82/", "text": "Споразумението между Атина и Скопие за преименуване на Македония не съответства на интересите за укрепването на стабилността на Балканите. Това заяви в сряда официалният представител на Министерството на външните работи на Русия Мария Захарова, цитирана от ТАСС. „Русия винаги е била за постигане на взаимноприемлива договорка за държавното име между Скопие и Атина без натиск отвън и налагането на изкуствени срокове, която реално би отразило волята на народите и на двете страни. Това не се случи“, подчерта Захарова. „Споразумението доведе до дълбоко разделение в обществата и в Гърция, и в Македония. Очевидно то е далеч от интересите за укрепване на мира и сигурността на Балканите и служи изключително като инструмент за ускореното вкарване на Република Македония в НАТО“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " МВнР на Русия: Споразумението за името между Гърция и Македония не укрепва сигурността на Балканите"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bd%d0%be%d0%b2%d0%b8-%d0%bf%d1%80%d0%b8-%d0%bb%d1%8a%d0%b2%d0%b8%d1%86%d0%b8%d1%82%d0%b5/", "text": "Четири   нови   попълнения   ще   се   присъединят   към   женския   национален   отбор   по   волейбол   за   подготовката   за   световното   първенство   в   Япония   тази   есен .  Три   от   тях   са   от  „ Левски “ –  разпределителката   Гергана   Георгиева ,  блокировачката   Деница   Димитрова   посрещачката   Вангелия   Рачковска .  В   тима   идва   и   още   една   посрещачка  –  Симона   Димитрова   от  „ Марица “. „ Лъвиците “  очаквано   бяха   избрани   за   отбор   на   месец   юни   в   анкетата   на   пресклуб  „ България “,  а   треньор  ?1  е   наставникът   им   Иван   Петков .  Волейболистките   спечелиха   последователно   Златната   европейска   лига   и   междуконтиненталния  „ чалъндж “  турнир ,  които   ги   изкачи   в   елита   на   Лигата   на   нациите   догодина .", "date": "2018.07.18", "title": " Четири нови при „лъвиците“"}
{"url": "https://trud.bg/%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b0%d1%82%d0%b0-%d0%b5%d1%80%d0%b0-%d0%b2-%d0%bb%d0%b5%d0%b2%d1%81%d0%ba%d0%b8/", "text": "Делио Роси вече не е треньор на „Левски“. Италианецът се разделя с клуба по взаимно съгласие. Новината потвърди и собственикът на клуба Спас Русев пред „Дарик“. „Сините“ ще търсят нов специалист в следващите дни. Роси напуска клуба след срамното отпадане от „Вадуц“ в Лига Европа. Вторник вечер специалистът от Римини отказа да подаде оставка и обяви, че първо иска среща с Русев. Такава имаше в сряда по обяд, завършила с негативен за наставника развой. На „Герена“ италианецът изкара по-малко от година. Успя да изведе тима до финал за купата на България, но го загуби с дузпи. Отборът остана трети в Първа лига и бе далеч от битката за титлата.", "date": "2018.07.18", "title": " Официално: Италианската ера в „Левски“ приключи!"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d0%be%d0%b7%d1%8a%d0%ba%d0%b0-%d0%bd%d0%b0-%d0%be%d1%80%d1%8a%d0%b6%d0%b5%d0%b5%d0%bd-%d0%ba%d0%b0%d0%bd%d0%b0/", "text": "На канал за незаконно оръжие от България за остров Крит попаднаха митничари от ГКПП Промахон. Арестуван е 55-годишен гръцки бизнесмен, който притежава магазини за военно оборудване в град Ираклион и се предполага, че е „мозъка“ на канал за търговия с оръжия, внасяни от България. Бизнесменът, който в миналото е бил обвинен за фалшифициране на документи, издаване на фалшиви паспорти, фалшиви данъчни номера и търговия с оръжие, беше арестуван след много месеци наблюдение. В кръгозора на властите е попаднал от 1 март, когато служители на митническата служба в Промахон, след проверка на камион пътуващ от България за град Ираклио на остров Крит чрез системата за контрол X-RAY, открили изненадващо, че сред хранителните добавки и детски стоки, които превозвал камиона е укрита оръжейната стока. Открити са 20 барабанни и газови пистолети, три ножа, различни видове средства за стрелба и други. Камионът е конфискуван като от полицията в град Ираклио е поискано арестуването на 55-годишния краен получател на стоката. След последвало наблюдение на предприемача, той и други 6 души, включително директор на транспортната компания, както и друг съучастник от регион Иматия са арестувани. Предварителното разследване е в ход и се проучва участие в канала и на други хора от България и Гърция. По време на операцията полицейските служители са открили в различни складове на предприемача на остров Крит, други 16 огнестрелни оръжия, 19 парализиращи спрейове, 2773 сфери, 49 пълнители, 8 пистолета, 6 електропалки, нож и редица документи, свързани с покупко-продажба, които представляват доказателствен материал. Издирват се и други съучастници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Арестуваха „мозъка” на оръжеен канал от България за остров Крит"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bf%d1%80%d0%b0%d0%b2%d0%b8-%d0%b4%d1%8a%d1%80%d0%b6/", "text": "Искаме да спре унищожаването на българското земеделие, да не се унищожава Сранджа. Искаме и тези, които вече пострадаха, да получат справедливи обезщетения. Това, което виждаме на протеста, е гневът на народа срещу държавата. Това каза председателят на НС на БСП Корнелия Нинова по време на протеста на животновъди пред Министерски съвет, съобщиха от партията. Тя заяви, че другите искания на левицата и на протестиращите са – да спре убиването на животни, докато не се изясни наистина ли става въпрос за чума. „Това, което им се предлага, е нищо спрямо загубите, които претърпяха. Методиката, която се използва не е справедлива. Няма как за една патица да се изплаща обезщетение от 250 лв., а за една овца – 190 лв. Искаме да се направи програма „Странджа- Сакар“ за възстановяване на района. Една жена от Шарково преди малко ми каза:”Те не убиха само животните, те убиха нас, семействата ни и България, по този начин”, каза още лидерът на левицата. Тя припомни, че БСП иска оставката на министър Порожанов вече трети ден. „Нещата, вече отиват към премиера. Има ли премиер в държавата? Не може 15 дни да мълчи, докато народът му се вдига на крак срещу него и правителството му. Вече въпросът не е само за оставката на Порожанов, Бойко Борисов носи отговорност, че изправи държавата срещу народа”, каза Корнелия Нинова. „Дойдохме с хората от Шарково и цяла България, защото искаме да им помогнем. Това е българската храна, българското производство, българската икономика. Това е животът на хиляди хора. Те имат нужда от подкрепа и ние трябва да сме до тях през цялото време”, заяви още лидерът на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Корнелия Нинова: Борисов изправи държавата срещу народа\t\t\t"}
{"url": "https://trud.bg/%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b2-%d0%bd%d1%81-%d0%be%d0%b4%d0%be%d0%b1%d1%80%d0%b8-%d0%bd%d0%b0/", "text": "Транспортната комисия в Народното събрание одобри днес на първо четене промените в Закона за пътищата и въвеждането на ТОЛ системата. От началото на 2019 г. ще се въведе и електронна винетка, предаде  . ТОЛ системата ще важи за превозните средства над 3,5 тона, обясни вносителят на промените – депутатът от ГЕРБ Станислав Иванов. „ТОЛ таксите – като цена и обхват, все още не се знае къде ще бъдат, защото чакаме доклад от Световна банка. Когато докладът на Световна банка приключи, тогава ще са ясни параметрите по отношение на цена и обхват на ТОЛ системата, но към момента ние даваме една рамка, която ще даде възможност за стартиране на процедурата и същевременно теста в МС в наредба ще може да определи съдбата и цената на ТОЛ системата и винетките“, каза Станислав Иванов.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Транспортната комисия в НС одобри на първо четене тол системата"}
{"url": "https://trud.bg/%d0%bc%d0%be%d1%86%d0%b0%d1%80%d1%82%d0%be%d0%b2%d0%b8%d1%82%d0%b5-%d0%bf%d1%80%d0%b0%d0%b7%d0%bd%d0%b8%d1%86%d0%b8-%d0%b2-%d0%bf%d1%80%d0%b0%d0%b2%d0%b5%d1%86-%d1%81%d1%8a%d1%82/", "text": "ХIV-ят Международен музикален фестивал „Моцартови празници” в Правец (12-15 юли) се превърна в празник за стотици почитатели на музиката. Създаден през 2003 г. и за седма година домакинстван от RIU Pravets Golf & SPA Resort, тази година фестивалът сътвори уникално преживяване, в което акцентът беше симбиозата между опера, танц и кукли. Четирите фестивални дни и вечери бяха изпълнени със събития за всички възрасти, с участието на утвърдени имена от световните музикални сцени, сред които Калуди Калудов, Драгана Радакович (Сърбия) и Дарио ди Виетри (Италия). И тази година публиката на фестивала бе завладяна от „запазената марка” на форума – синкретичните спектакли с музика, театър, балет, мултимедия и кукли, които от година на година все повече изумяват със своята оригиналност. Това бяха и последните „Моцартови празници”, подготвени от световната оперна прима Христина Ангелакова, която ни напусна през май, но завинаги ще остане част от наследството на фестивала. Вечерният съботен спектакъл реализира последната ѝ творческа идея – танцьори, певци и актьори пресъздадоха по три различни начина с думи, песен и танц образа на Фауст в спектакъла „Валпургиева нощ“ по музиката на Гуно и стиховете на Гьоте, под режисурата на Боян Крачолов и с хореография на Филип Миланов. Специален гост на тазгодишните „Моцартови празници“ беше Марионетният оперен театър от германския град Линдау. В своя пръв гастрол в България трупата представи впечатляващи постановки на операта „Вълшебната флейта“ от Моцарт и балета „Лебедово езеро“ от Чайковски, които завладяха публиката с невероятното майсторство на актьорите-кукловоди. «Гвоздеят на програмата» тази година бе постановката на «Турандот» на Старозагорската опера под режисурата на Огнян Драганов и Дарин Петков, претворила друга идея на Христина Ангелакова – опера с кукли и певци. Просторната площадка пред хотела и цялата фасада на сградата на «Риу Правец» бяха превърнати в естествен декор на спектакъла, който покори публиката с блестящото изпълнение на солистите Драгана Радакович, Дарио ди Виетри, Цветелина Василева и Юлиан Константинов. Зрителите се насладиха на уникален оперен експеримент, дело на международен екип (сценография и костюми Каталин Йонеску-Арборе, Васил Рокоманов и Силва Бъчварова; пластика Хзе Фу-Чен; художествено осветление Васко Лисичов), в който взеха участие и Прабългарската школа за оцеляване „Багатур“ и Детско-юношеската студия за опера и балет „Маргаритки“. „Моцартови празници“ завършиха в неделя с реализираната мечта на оперния колос Калуди Калудов да помести действието на операта „Палячи“ в истинска среда – под шапитото на цирка. Постановката на Огнян Драганов осъществи брилянтно замисъла на големия тенор, извеждайки оркестъра на сцената в обкръжението на акробати и артисти. Уникалното преживяване от „Моцартовите празници” остави почитателите на фестивала в очакване на нови изненади и творчески експерименти на брега на езерото в следващото им, 15-то поред издание.", "date": "2018.07.18", "title": " “Моцартовите празници” в Правец сътвориха уникално преживяване\t\t\t"}
{"url": "https://trud.bg/77-000-%d0%b7%d0%b0-%d1%83%d0%b8%d0%ba%d0%b5%d0%bd%d0%b4%d0%b0-%d0%bd%d0%b0-%d1%82%d1%80%d1%8a%d0%bc%d0%bf-%d0%b2-%d1%88%d0%be%d1%82%d0%bb%d0%b0%d0%bd%d0%b4%d0%b8%d1%8f/", "text": "Американското правителство е платило над $77 000 за престоя на Доналд Тръмп и екипа му в шотландския голф-клуб на президента миналия уикенд, предаде Ройтерс. Това сочат данни за федералните разходи, които показват, че визитата на държавния глава в Европа е докарала печалби за бизнес империята му. Тръмп остана в клуба две нощувки и игра голф в него миналата събота – между срещата си с британската премиерка Тереза Мей и тази с руския лидер Владимир Путин.", "date": "2018.07.18", "title": " $77 000 за уикенда на Тръмп в Шотландия"}
{"url": "https://trud.bg/%d0%b1%d0%b4%d0%b6-%d0%ba%d1%83%d0%bf%d1%83%d0%b2%d0%b0-42-%d0%bd%d0%be%d0%b2%d0%b8-%d0%bc%d0%be%d1%82%d1%80%d0%b8%d1%81%d0%b8-%d1%81%d1%8a%d1%81-100-%d0%bc%d0%bb%d0%bd-%d0%bb%d0%b2/", "text": "“БДЖ-Пътнически превози” ЕООД ще получи до 100 млн. лева целево финансиране през 2020 г. за нови влакове. Проектът за инвестиционен разход “Придобиване на нов подвижен състав за нуждите на “БДЖ-Пътнически превози” ЕООД” беше одобрен от правителството. Предвижда се със средствата да бъдат закупени 42 електрически мотриси. Това е поредната подкрепа, която дружеството ще получи от държавата, след като в началото на месеца Министерски съвет одобри помощ на стойност 104 млн. лева, с които железниците да изплатят част от старите си задължения. Дълговете на БДЖ продължават да намаляват и от над 800 милиона лева вече са 100 милиона лв.", "date": "2018.07.18", "title": " БДЖ купува 42 нови мотриси със 100 млн. лв."}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0-%d0%bf%d0%b8%d1%81%d1%82%d0%b0-%d0%bd%d0%b0-%d1%88%d0%b0%d0%bc%d0%bf%d0%b8%d0%be%d0%bd/", "text": "Държавата ще реконструира закритата лекоатлетическа писта в Пловдив, на която тренира световната шампионка за девойки Александра Начева, разкри Красен Кралев. Само за седмица тя стана №1 на планетата в тройния скок и взе сребро от европейското. А на среща със спортния министър шампионката бе удостоена с почетен плакет. В момента върви процедура за ремонт срещу 139 000 лв. Ведомството продължава реновирането и на други бази на атлетиката. През август ще бъде готова подобна писта и в Пловдив, на която се подготвя Габриела Петрова, а стойността на ремонта е 515 000 лв. Най-голямата инвестиция до момента е в зала „Асикс Арена“ – 7 милиона лева. Ремонт се прави още на пистата на Националния стадион, закупено е и атлетическо оборудване за базата „Белмекен“.", "date": "2018.07.18", "title": " Държавата ремонтира писта на шампионка"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%b7/", "text": "Призовавам правителството за диалог с протестиращите и със стопаните на място, когато се взима всяко едно решение и особено за начина, по който това решение се изпълнява. Начинът на унищожаване на животните тук унищожава крехкото доверие на гражданите в българските институции. Това заяви президентът Румен Радев в отговор на журналистически въпрос в Болярово, съобщиха от пресслужбата на „Дондуков“ 2.   Президентът посети града, за да се срещне със засегнатите стопани в района на Странджа и проведе среща с кмета на Община Болярово Христо Христов, в която участваха и кметовете и кметските наместници на Воден, Странджа, Шарково и Крайново, представители на полицията и на ветеринарните служби. Държавният глава подчерта, че в региона има сериозен проблем, който не се изчерпва само със сектор „Животновъдство“. „Това е проблем за поминъка на хората и тяхната съдба в този беден граничен регион, както и за националната сигурност, държавността и функционирането на нашите институции. Тази празнина, която се получи между хората тук и властта, не може да се запълни само с финансови компенсации. Трябва дълготрайна, устойчива политика на държавата за възстановяване на поминъка на тези хора“, добави Румен Радев. Президентът призова правителството да обърне внимание на проблемите на хората, така че те да почувстват държавата на своя страна. „Очаквам най-сетне да има един продуктивен диалог, не може само с механичен подход, механично изтребване на животните и механично даване на пари до следващата криза“, каза още президентът. Румен Радев беше категоричен, че абдикирането на държавата от много важни функции като наблюдение, профилактика, карантина и пристъпването към крайната и най-лесна мярка – просто унищожаване на животните, не е решение. Попитан дали ситуацията налага да бъде свикан Консултативен съвет за национална сигурност, президентът заяви, че всички последствия от това заболяване трябва да бъдат ограничени по възможно най-бързия и ефективен начин и е нужно първо да се оцени как ще бъдат извършени тези дейности и какви дългосрочни стъпки ще бъдат предприети за възстановяване и стабилизиране на поминъка на местните хора. Представителите на местните власти призоваха за възможно най-бързо възстановяване на традиционния поминък, какъвто е животновъдството в засегнатите места, за да не се допусне обезлюдяване на района и поискаха юридическа помощ за запазване на субсидиите за използваните пасища. Отправен беше и апел за осъществяване на програмата „Странджа-Сакар“, в която са включени проекти за 70 млн. лева за развитието на пограничните райони. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Румен Радев призова правителството за диалог с протестиращите фермери\t\t\t"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%b8%d0%b7%d1%80%d0%b0%d0%b5%d0%bb-%d0%bd%d0%b0%d1%88%d0%b0%d1%82/", "text": "Точно в 17,23 часа започна церемонията – възпоменание на загиналите израелски туристи в жестокия атентат на 18 юли 2012 г. Тогава камикадзе взриви раница-бомба в багажното отделение на автобус с израелски туристи, пристигнали от Тел Авив. Загинаха петима израелци и българския шофьор, а 35 бяха ранени. 6 години след атентата няма осъдени, но извършителите са известни. „Вярваме в правосъдната система на България и че извършителите от Хизбула ще си получат наказанието“, каза посланикът на държавата Израел у нас, н.пр. Ирит Лилиян. „За мен е много трудно да забравя какво се случи тогава, тъй като бях свидетел. Пристигнах с екипите, за да оказваме помощ на пострадалите. Ние сме обект на непрекъснати терористични атаки и нашата болка е за всички жертви“, каза още посланикът на Израел. 30 души, близки на загиналите от терористичния акт присъстваха на възпоменанието. Те пристигнали преди няколко дни и били в непрекъснат контакт с Н. Пр. Ирит Лилиян. Сред официалните лица бяха зам.-председателят на ГЕРБ Цветан Цветанов, областният управител Вълчо Чолаков, главният секретар на МВР Младен Маринов, представители на дипломатическия корпус, депутати и двама заместник министри. Зам.-министъра на МВР Стефан Балабанов се обърна към присъстващите: „Никакви думи на съпричастност няма да върнат щастието във вашите очи. Лицето на терора няма граници цвят и милост. На тази дата преди 6 години МВР и всички служби за сигурност преминаха в друг етап на действие – с нашите приятели от Израел и рано или късно извършителите ще бъдат намерени. Равин отслужи религиозен ритуал, а всички станаха на крака, като имената на загиналите бяха назовани един по един. Майки на погубените в атентата запалиха свещи, а десетки институции поднесоха венци и цветя на паметника. Венец изпрати и Главният прокурор Сотир Цацаров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Посланикът на държавата Израел: Нашата болка е за всички жертви"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d0%bf%d0%be%d0%bc%d0%be%d1%89%d1%82%d0%b0-%d0%b7%d0%b0-%d0%be%d1%82%d0%be%d0%bf%d0%bb%d0%b5%d0%bd%d0%b8%d0%b5/", "text": "Увеличават размера на помощта за отопление. С 9,05 лв. повече ще бъде помощта за целия отоплителен период от 1 ноември 2018 г. до 31 март 2019 г. и така сумата ще нарасне до 374,15 лв. Месечният размер на целевата помощ за отопление за предстоящия зимен сезон ще бъде увеличена до 74,83 лв. Социалният министър Бисер Петков е издал заповед за промяната. Документи за помощта ще се приемат в дирекциите “Социално подпомагане” до 31 октомври по настоящ адрес на кандидатите.", "date": "2018.07.18", "title": " Увеличават помощта за отопление"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%be%d1%82-%d1%86%d1%8f%d0%bb%d0%b0-%d0%b5%d0%b2%d1%80%d0%be%d0%bf%d0%b0-%d0%b8%d0%b4%d0%b0%d1%82-%d0%b2-%d1%80%d0%b8%d0%b3%d0%b0/", "text": "Привърженици на ЦСКА от цяла Европа се организираха в социалните мрежи и ще подкрепят отбора срещу „Рига“. Най-голямата група идва от Лондон, където има и сериозен фенклуб. За минути още след жребия е бил разпродаден единственият директен полет от България на нискотарифна авиокомпания – от Бургас до Рига.  Последното еврогостуване на ЦСКА бе именно в странна от бившия СССР – срещу молдовския „Зимбру“. Тогавашното 0:0 обаче не помогна след 1:1 в София, но сега дори нулево равенство би бил достатъчен резултат за „червените“.  За първи път след разпада на бившия Съветски съюз ЦСКА гостува в някоя от прибалтийските републики. За сметка на това „червените“ са отстранявали съперници от Украйна, Беларус, Армения и Молдова, като номер едно в списъка е превърналият се в европейски гранд „Шахтьор“ (Донецк).", "date": "2018.07.18", "title": " Фенове от цяла Европа идат в Рига"}
{"url": "https://trud.bg/%d1%80%d1%83%d1%81%d0%b5%d0%b2-%d0%b7%d0%b0%d0%b4%d0%b5%d0%b9%d1%81%d1%82%d0%b2%d0%b0-%d0%bf%d0%bb%d0%b0%d0%bd-%d0%bd%d0%be%d0%b2-%d1%82%d1%80%d0%b5%d0%bd%d1%8c%d0%be%d1%80/", "text": "  Спас Русев, собственикът на „Левски“, задейства план нов треньор на тима. От всички на стадион „Георги Аспарухов“, бизнесменът бе зареден с най-голям кредит на доверие към Делио Роси, но той бе изчерпан и в сряда следобед двете страни обявиха очакваната раздяла между двете страни. Новината потвърди и собственикът, разкривайки, че е по взаимно съгласие. Тепърва обаче ще стане ясно колко е коствало това на клуба. В сряда сутринта италианецът изведе тима за тренировка само часове след фиаското с „Вадуц“. Заниманието бе зорко охранявано от полиция, след като се отприщи мощно фенско недоволство в края на печалния двубой с представителя на футболното джудже Лихтенщайн. Въпреки това нови ексцесии нямаше, а отборът тренира близо час за последно под ръководството на Роси. На базата бе и изпълнителният директор Красимир Иванов, отказал да коментира трагикомичните събития в клуба. След края на тренировката спецът от Апенините бе привикан на спешна среща с Русев. На нея собственикът на „Виваком“ и италианецът „по трудния начин“ стигнали до извода, че Роси няма повече няма какво да даде за 26-кратните шампиони. И е по-добре да си тръгне, вместо да дълбае дъното и на „Герена“ да стане още по-страшно. Няколко са спряганите имена за наследник на Делио Роси. Сред тях е Ясен Петров, последният треньор, направил пробив с „Левски“ в Европа. Той изведе тима от „Герена“ до групите на Лига Европа през сезон 2010/2011, а с малко повече късмет тимът можеше да стигне и до елиминационната фаза. Сега бившият футболист на „сините“ е свободен, след като приключи преди 6 месеца взаимоотношенията си с китайския елитен „Хенан“, където от седмица се подвизава и Фернандо Каранга, бивш голмайстор на ЦСКА. Пловдивският Джанини, какъвто е прякорът на наставника, вече е имал среща с боса на столичния гранд. Тя се е състояла преди месеци, но в крайна сметка двете страни не са предприели по-сериозни действия. Сега обаче те са задължителни.  Освен Петров в битката за поста на Роси е и Стойчо Стоев. И той остави своя следа на „Герена“, но далеч по-бледа от тази на Петров. Факт е обаче, че бившият треньор на „Лудогорец“ работи с далеч по-оскъден бюджет и все пак бе близо до купата на България. Финалът обаче бе загубен с 1:2 от „Черно море“ след продължения. Откакто Стоев си тръгна от „Георги Аспарухов“ не е имал друг отбор. А оттогава минаха повече от 2 години. В рулетката се завъртат също двама сърби и дори сензационно Милен Радуканов, ексфутболист на „Левски“, който води ЦСКА през 2013-а.  Наемането отново на чужденец е рискован ход, защото у нас трудно виреят чужди специалисти. „Левски“ например с лекота изгони Славиша Йоканович, който направи бум в Англия. Но доказаната сръбска школа и авторитет като Славолюб Муслин, може да си струват риска. Стига на Спас Русев да му стиска.", "date": "2018.07.18", "title": " Русев задейства план „нов треньор“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-204/", "text": "Четири уволнения заради чумата разпореди Борисов След ескалация на напрежението – протест и щурм. Браншът и правителството се споразумяха, карантината ще продължи шест месеца.     Поругаха гроба на Стефан Стамболов Охранителната фирма, допуснала посегателството, ще плати щетите. Вече възстановяват открадната скулптура. Разрушен е и паметникът на Каблешкови.       Какви здравни вноски дължат българите в чужбина Данъчен консулт на „Труд“.             Политическата шизофрения не е болест за лекуване „Прибирането“ на душевно болните не става с полиция, казва доц. д-р Владимир Велинов, лидер на Българската психиатрична асоциация, в интервю за „Труд“.           За милениумчетата любовта е секс, а любодействието е порно В обществения превоз срещаме три поколения – със „здрав гръбнак“, със „слаб“ и безгръбначно – анализ на д-р Илия Илиев.           Смут и мараня над Албиона Доналд Тръмп поразбърка и блатото „Брекзит“ – коментар на Благовест Бенишев.         Стиснат юмрук Силует на Новак Джокович. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Вижте акцентите в броя на вестник „Труд“ в четвъртък, 18 юли 2018"}
{"url": "https://trud.bg/%d0%b1%d0%b0%d0%b2%d0%b0%d1%80%d1%81%d0%ba%d0%b8-%d0%bf%d0%b0%d1%82%d1%80%d1%83%d0%bb%d0%b8-%d0%bd%d0%b0-%d0%b3%d1%80%d0%b0%d0%bd%d0%b8%d1%86%d0%b0%d1%82%d0%b0-%d1%81-%d0%b0%d0%b2%d1%81%d1%82%d1%80/", "text": "Баварската гранична полиция започна да патрулира по границата с Австрия, за да предотвратява нелегална миграция, съобщи вчера Маркус Зьодер, министър-председател на южната германска провинция, предадоха местни медии. “От днес започва гъвкав контрол на нашите граници с най-модерна техника”, написа Зьодер в туитър. Новото оборудване включва дронове, камери и очила за нощно наблюдение. Екипите ще от около 500 души, но няма да имат правомощия да връщат в Австрия заловени нелегални мигранти. Акцията идва в съответствие с крайните антимигрантски позиции на германския вътрешен министър Хорст Зеехофер, когото Зьодер наследи като министър-председател на Бавария.", "date": "2018.07.18", "title": " Баварски патрули на границата с Австрия"}
{"url": "https://trud.bg/20-%d0%bf%d0%be-%d0%bc%d0%b0%d0%bb%d0%ba%d0%be-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%bd%d0%b8-%d0%b6%d0%b5%d0%bd%d0%b8/", "text": "3а изминалата година броят на безработните жени в България е намалял с близо 20% (19,83%) или с 25 895, сочи доклад на Министерски съвет с данни от Евростат, изготвен върху равнопоставеността на жените и мъжете в България за 2017 година. Данните отразяват резултатите от изпълнението на политиките за повишаване на участието на жените на пазара на труда, намаляването на разликите в заплащането между половете и насърчаването на равенството в процесите на вземане на решения. Борбата с насилието, основано на пола и промяната на обществените стереотипи спрямо половете са сред приоритетите на правителството. През 2017 г. средногодишният брой регистрирани безработни лица по пол в страната е 236 751 лица, от които 130 556 жени и 106 195 мъже. Това е с 47 955 лица по-малко в сравнение с данните от 2016 г. Междувременно през изминалата година броят на безработните мъже е намалял с 22 060. Данните на Евростат показват, че разликата в заплащането на двата пола в страната ни е 14,4%. За сравнение средната разлика за страните от ЕС е 16,2 %. С тези резултати за две години България се е предвижила с 10 места напред, съгласно показателите на Индекса за равнопоставеността на жените и мъжете на Европейския институт за равенство между половете. В доклада си Министерски съвет поставя акцент върху изпълнението на Закона за равнопоставеност между двата пола, регламентиращ институционалната рамка, стратегическите и оперативни документи за по-ефективно управление на политиката по равнопоставеност на жените и мъжете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " 20% по-малко безработни жени\t\t\t"}
{"url": "https://trud.bg/%d0%bb%d0%b8%d0%bf%d1%81%d0%b0-%d0%bd%d0%b0-%d0%b2%d1%82%d0%be%d1%80%d0%b8-%d0%ba%d0%b0%d0%bd%d0%b0%d0%bb-%d0%bd%d0%b8-%d0%be%d1%82%d0%bd%d0%b5-%d1%88%d0%b0%d0%bc%d0%bf%d0%b8%d0%be%d0%bd%d0%b0%d1%82/", "text": "България вече се лиши от едно голямо първенство заради липса на втори гребен канал в Пловдив.  „Международната федерация по гребане искаше да ни повери мондиала за юноши и девойки, както и за мъже и жени в неолимпийските дисциплини през 2020-а, когато са игрите в Токио, но ние вече не отговаряме на изискванията“, заяви Иван Попов, шеф на организационния комитет на световното за всички възрасти в този спорт през септември. Причината са множеството жалби срещу общината за строеж на нов канал от еколози и природозащитници, които са отхвърлени от Темида. А вече четвърти месец се чака и решението на последната инстанция Върховния административен съд.  От 26 до 29 гребният канал ще бъде домакин и на последното голямо първенство по кану-каяк – мондиала до 23 г.  „Имаше дори риск да ни го отнемат, но постигнахме компромис с Международната федерация да сме домакини – каза Евелина Петрова, изпълнителен директор на родната централа. – А каналът в Пловдив наистина е уникален. Там ветровете или са попътни или насрещни, но никога странични, които да пречат на състезателите.“ Освен всичко каналът в Пловдив се слави и като най-бързата писта в света. Президентът на МОК – германецът Томас Бах също е за идеята градът да продължи да бъде домакин на големи форуми и като доказателство през септември ще бъде гост на шампионата на гребците.  А иначе в кану-каяка над 1200 състезатели от 69 страни ще си оспорват медалите. България залага на 21 лодки в 24 дисциплини.", "date": "2018.07.18", "title": " Липса на втори канал ни отне шампионат"}
{"url": "https://trud.bg/%d0%b6%d0%b8%d0%b2%d0%be%d1%82%d0%bd%d0%be%d0%b2%d1%8a%d0%b4%d0%b8-%d0%b4%d0%b0%d1%80%d1%8f%d0%b2%d0%b0%d1%82-%d0%ba%d0%be%d0%b7%d0%b8-%d0%be%d1%82-%d1%81%d1%82%d0%b0%d0%b4%d0%b0%d1%82%d0%b0-%d1%81/", "text": "Междувременно животновъди протягат ръка на колегите си в Ямболско, като им дарят животни от своите стада, предаде  . Тодор Петров от кюстендилското село Брестница започнал с едно животно преди 6 години, а днес има десетки крави и кози. Решен е да се раздели с някои от животните си, за да помогне. „Бих дарил част от яретата или една-две кози, защото знам какво е да си животновъд и изведнъж просто то да изчезне”, каза той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Животновъди даряват кози от стадата си на засегнатите от чумата"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d1%83%d0%b2%d0%be%d0%bb%d0%bd%d0%b5%d0%bd%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d1%87%d1%83%d0%bc%d0%b0%d1%82%d0%b0-%d1%80%d0%b0%d0%b7%d0%bf%d0%be/", "text": "Увеличиха двойно помощта „де минимис” за животновъдите Четири уволнения заради чумата разпореди премиерът Бойко Борисов в сряда. Освободен бе заместник-министърът на земеделието Цветан Димитров, както и съветникът на министъра Бойко Синапов. Двама шефове на дирекции в ресорното министерство също се простиха с постовете си – Златка Възелова от “Животновъдство” и Георги Праматаров от “Директни плащания и идентификация на земеделските парцели”. Фермерите преговаряха от няколко дни с правителството, а обезщетенията заради чумата не бяха единственият повод за създалото се напрежение, което премина в протест на жълтите павета. Правителството в крайна сметка удовлетвори исканията на бранша и те прекратиха недоволството си пред сградата на Министерски съвет. След срещата се разбра, че помощта “де минимис” за животновъдите се увеличава от 7 на 15 лв. А отменената от Върховния административен съд Наредба 3, според която субсидии се получават срещу фактури за продадено мляко, няма да бъде върната. Те договориха и плащанията за 2018 г. да стартират навреме. “Не сме изверги и ни е жал за животните, но допуснем ли заразата да мине в други населени места, тогава ще плачат всички”. Това каза премиерът Борисов на правителственото заседание в сряда. “Проявете необходимото съчувствие, човещина, бързо плащайте. Убедете хората и всички останали, че след това тази напаст ще влезе навсякъде и тогава целият сектор ще загине”, допълни той. От бранша заявиха, че стадата ще бъдат възстановени в началото на следващата година, докато цели шест месеца в местата ще има карантина. Националната козевъдна и овцевъдна асоциация обяви, че в момента, в който обектите бъдат годни за приемане на животни, те ще обезпечат хората с доставката на животните. Междувременно на заседание на Оперативния щаб за борба с чумата взеха решение от днес да се възстанови умъртвяването на животните в засегнатите от заразата места.   Проблемът е за поминъка на хората и съдбата им “Това е проблем за поминъка на хората и тяхната съдба в този беден граничен регион. Тази празнина, която се получи между хората тук и властта, не може да се запълни само с финансови компенсации. Трябва дълготрайна, устойчива политика на държавата за възстановяване на поминъка им”, заяви президентът Румен Радев. Той отиде в Болярово, за да се срещне с пострадалите от чумата по овцете и козите стопани от общината. Държавният глава разговаря с кмета на общината Христо Христов и кметовете на засегнатите от бедствието села Воден, Странджа, Шарково и Крайнов. Той подчерта, че начинът на унищожаване на животните тук унищожава крехкото доверие на гражданите в българските институции и призова за активен диалог на правителството с протестиращите животновъди. “Очаквам продуктивен диалог, не може само с механично изтребване на животните и даване на пари до следващата криза”, каза още президентът. Той бе категоричен, че абдикирането на държавата от много важни функции и пристъпването към крайната и най-лесна мярка – унищожаване на животните, не е решение. По-рано през деня Радев откри паметник на Апостола на свободата Васил Левски в Руен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Четири уволнения заради чумата разпореди Борисов (обзор)\t\t\t"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%b4%d0%b5%d0%bf%d0%be%d1%80%d1%82%d0%b8%d1%80%d0%b0%d0%bb-%d0%b5%d0%ba%d1%81%d1%82%d1%80%d0%b5%d0%bc/", "text": "Спад в подкрепата за ХДС/ХСС Германският вътрешен министър Хорст Зеехофер бе обвинен, че незаконно е депортирал предполагаем ислямски екстремист, за когото се смята, че е бил бодигард на лидера на “Ал Кайда” Осама бен Ладен. Това е станало въпреки съдебно решение, че Сами А. може да остане в Германия, предаде Ройтерс. Случаят със Сами А. получи известност през април, когато бе официално потвърдено, че от години живее в Бохум, провинция Северен Рейн-Вестфалия, заедно със съпругата си и четирите им деца и получава социални помощи от 1168 евро. Разследван е за връзки с “Ал Кайда”, но обвинения не са му повдигани. Всеки ден е трябвало да се подписва в полицията. Пред в. “Билд” Сами А. (42 г.) заявил, че му е казано, че “решението за депортация идва от самия връх и нищо не може да му бъде направено”. Германското МВР подчерта, че не е имало натиск над провинциалните власти, в чиито правомощия са депортациите. Самият Зеехофер посочи, че разбрал за съдебното решение, едва когато Сами А. бил вече бил напът към Тунис миналия петък. “Не спазвате буквата на закона”, нападна Зеехофер лидерът на Зелените Роберт Хабек. В същия дух се изказа и Волфганг Кубицки, зам.-шеф на друга опозиционна партия – либералната “Свободни демократи”. Зеехофер, лидер на баварския ХСС, сестринска партия на ХДС на канцлерката Ангела Меркел, заема твърда антимигрантска позиция. Съюзът им регистрира рекорден спад в подкрепата до 30,5%. През септември в Бавария предстоят местни избори и проучване от понеделник показа снижаване на популярността на Зеехофер. Две трети от германците искат той да подаде оставка като министър.", "date": "2018.07.18", "title": " Берлин незаконно депортирал екстремист\t\t\t"}
{"url": "https://trud.bg/%d0%bf%d0%be%d1%80%d1%83%d0%b3%d0%b0%d1%85%d0%b0-%d0%b3%d1%80%d0%be%d0%b1%d0%b0-%d0%bd%d0%b0-%d1%81%d1%82%d0%b5%d1%84%d0%b0%d0%bd-%d1%81%d1%82%d0%b0%d0%bc%d0%b1%d0%be%d0%bb%d0%be%d0%b2/", "text": "Охранителната фирма, допуснала посегателството, ще плати щетите. Вече възстановяват открадната скулптура Общината чисти растителност с 1 млн. лв., за да подобри сигурността Дръзко посегателство е извършено над гроба на Стефан Стамболов, сигнализира общинският съветник от ВМРО в София Карлос Контрера. Вместо с бронзов бюст, паметникът на великия български държавник в Централните софийски гробища завършва с две метални тръби. Вандалите са посегнали и на гроба на Каблешкови, екип на “Труд” засне счупената и съборена плоча. В момента на нея се намира само петното, където е стоял барелеф, преди да бъде откраднат. На мястото са погребани племенникът на Тодор Каблешков и виден български юрист Антон Каблешков, както и Люба Митова Каблешкова, инж. Стоян Митов и Хили инж. Ст. Митова. Преди три дни строшените паметници са забелязани от граждани, които са сигнализирали ВМРО, а оттам се опасяват, че случаят е още от края на юни. Подаден е сигнал на 16-и юли, но се изяснява дали не става дума за по-предишен период, обясниха пред “Труд” от МВР. Започнало е разследване. Според Контрера има сериозен дефект в сигурността в гробищните паркове в София. “Случилото се е недопустимо и имаме колосален провал на охранителна полиция към Второ районно управление, и на охранителната фирма. Под носа им са откраднали бюста от гроба на Стамболов, на метри от входа, където има охрана. Питам аз какво правят тези патрули и къде са, когато вандалите вилнеят”, коментира Контрера пред “Труд”. По думите му, Столичната община тази година е дала 1 млн. лв. за разчистване на растителност в гробищата в София, за да може да има по-добра видимост за охраната. От СДВР обясниха на екипа ни, че полицаите, които охраняват района, не влизат изобщо в парка, ако нямат получен сигнал за нарушение. Задължени са само да правят обходи около гробищата. От фирма “АСО-София” ООД, охраняваща Централните софийски гробища, казаха, че там имат 7 денонощни поста, от които 4 стационарни. 3-те мобилни правят постоянни обходи с автомобили. С опазването на сигурността са ангажирани 96 техни служители. “В тези два дни, откакто е започнало разследването, се снемат доказателства от видеонаблюдението”, обясни шефката на общинското предприятие “Гробищни паркове” Райна Божичкова. “Охранителната фирма се е свързала с автора на скулптурата и в момента той е започнал работа по възстановяването”, каза тя. “Започваме да възстановяваме, тогава предполагаме, че вече сме отписали бронзовия бюст и не можем да го намерим?”, се зачуди Карлос Контрера. Откраднатата скулптура на Стамболов е дело на сина на писателя Николай Хайтов-Александър Хайтов. Скулпторът е автор и на паметника, изобразяващ цар Самуил със светещи очи. Какви глоби и наказания ще последват за охранителите и извършителите ще се изясни след края на разследването, съобщи Божичкова. Тя увери, че охранителната фирма по договор трябва да възстанови щетите и на двата паметника. В парка има по 14-15 жалби месечно за вандализъм над паметници и дървета. В началото на годината има случай с четирима задържани.   60 човека вилнеят безнаказано Според общинския съветник от ВМРО Карлос Контрера, полицейските патрули не се справят с вихрещите се по софийските гробища банди. Така вандалите чупят паметници, вършат измами из гробищата, прилъгвайки опечалени да им поправят паметника, който самите те преди това са счупили. Измамите причинили щети за десетки хиляди левове, твърди той. “От полицията имат поименен списък кои са възможните заподозрени. Става въпрос за група от 50-60 човека контингент, която непрекъснато прави подобни изстъпления на гробищата. Знаят им и кътните зъби, и въпреки това тези хора продължават да върлуват. Това е много сериозен въпрос, който трябва да се насочи към началника на Второ районно управление”, каза пред “Труд” Контрера.   Потрошили мемориала на съпругата на Ботев Вандали са вилнели преди месец и счупили отливката със снимката върху паметната плоча на гроба на съпругата на Христо Ботев – Венета Ботева във Велико Търново. Той се намира в парка “Дружба” и е редом до този на Иванка Ботева. Злосторниците са строшили керамиката, като са я ударили с твърд предмет. “Гробът на Венета Ботева е забравен от обществеността. Рядко се появяват цветя пред паметната плоча. Много от младите хора дори не знаят, че съпругата на великия революционер и поет Христо Ботев е родом от старата българска столица”, обясняват търновци. Те допълват, че останките на съпругата на Ботев са положени до тези на дъщеря й – Иванка Ботева. В старата столица има улица, която носи името “Венета Ботева” и детската градина, чийто патрон е Иванка Ботева.   Шефът на Комисията по култура в парламента Вежди Рашидов пред „Труд”: Вандалщината трябва да се спре със закони – Г-н Рашидов, как ще коментирате поредното посегателство върху паметници на видни българи? – Неслучайно първото нещо, което направих, като станах министър, беше да се разшири парцел № 1 и да се създаде Алея на българските творци. Винаги съм осъзнавал, че гробищата са не място, където просто да погребем някого – там седи паметта на нашите родове. Народ, който поругава или няма отношение към миналото, много трудно може да се нарече народ с бъдеще. – Имате ли сведения тя да е била обект на посегателства? – За щастие, след като я ремонтирахме, тя се превърна в приятно място, на което може да се отиде дори нощем. Аз смятам, че вандалщината трябва да се спре именно чрез действащи закони и правилници, защото неприлагането на законите също може да се нарече форма на вандалщина. – Докъде стигна работата по Законопроекта за гробищата и гробищните паркове, който внесохте в края на миналата година? – Юридически екип се произнася по текстовете, преди да дойдат при нас в Комисията по културата и медиите и в другите парламентарни комисии. Направил съм неофициално сметка, че ако всеки човек внесе по 3 или 4 лева такса за поддръжка на фамилен гроб, който притежава, то на месец се събира сума между 300 – 400 000 лева. Едни такива приходи биха били много полезни за управлението на тези места. Така е в много други страни.   Във Варна наследници полагат грижи За гробовете на най-известните личности, чиито тленни останки са в централните гробища на Варна, се грижат наследници, доброволци и предимно служителите от общинското предприятие „Обреди“, като разходите са за собствена сметка. Сред най-бележитите личности, погребани там, са капитан Петко Войвода, творецът на архитектурата на Варна Дабко Дабков, един от бащите на българската археология Хермин Шкорпил, създателят на Морската градина Антон Новак. Вечен покой във Варна намират моряците от германската подводница УБ-45, потопена на 6 ноември 1916 г. в близост до северното крайбрежие. На централните гробища са погребани още първата българка с висше образование по медицина д-р Анастасия Головина, митрополит Симеон и др. Духовният баща на енорията е бил погребан първо до катедралата „Св.Успение Богородично“, но след това костите му са били преместени в централните гробища. Така се случва и с други бележити българи, погребани първоначално в Морската градина и преместени след изграждането на траурния парк на Варна през 1935.   Камери и охрана за 360 дка в Шумен Цветелина Георгиева  ТРУД Шумен В Гробищния парк на Шумен не са постъпвали оплаквания на вандалски посегателства. Служители обясняват, че понякога има сигналите за изчезнали фенери от гробовете, но уточняват, че те едва ли напускат територията на траурното място, по-скоро си сменят местата. “В Гробищния парк на Шумен през деня има жива охрана, денонощно всички подходи към него са и под наблюдението на 12 камери. Освен това парка е и ограден”, обясни пред “Труд” Златин Кайряков, управител на общинското предприятие “Паркове и обредна дейност”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Поругаха гроба на Стефан Стамболов\t\t\t"}
{"url": "https://trud.bg/%d1%88%d1%83%d0%bc%d0%b5%d0%bd%d1%86%d0%b8-%d1%81%d0%b5-%d0%bf%d0%be%d0%ba%d0%bb%d0%be%d0%bd%d0%b8%d1%85%d0%b0-%d0%bf%d1%80%d0%b5%d0%b4-%d0%b0%d0%bf%d0%be%d1%81%d1%82%d0%be%d0%bb%d0%b0-%d1%87%d0%b5/", "text": "Шуменци честваха в сряда 140 години от своето Освобождение, поклониха се и пред паметта на Апостола. Тържествата в града започнаха в храм „Свето Вознесение Господне“, където архиерейският наместник отец Димитър отслужи панихида в памет на загиналите и молебен за здраве и благоденствие. На церемонията присъстваха кметът Любомир Христов, председателят на Общинския съвет проф.Борислав Беджев, зам-кметове, представители на културни и просветни организации и граждани. В словото си отец Димитър припомни, че в ден като днешния се прекланяме пред делото на всички герои, дали живота си за свободата на Шумен. Той допълни, че тези празници ни събират и е изключително важно да сме обединени в радостта от постигнатото и заедно да преодоляваме трудностите в тежки моменти.  Проявите, посветени на 140-годишнината от Освобождението на Шумен и 181 г. от рождението на Васил Левски продължиха с полагане на венци и цветя пред паметника на загиналите руски воини в кв. „Млада гвардия“ и пред бюст-паметника на Дякона в центъра на града. „Днес е паметен ден за България и за Шумен. Датата 18 юли винаги буди гордост като емблема на свободата. На този ден преди 181 години е роден най-свидният син на България – Васил Иванов Кунчев – Левски, на този ден преди 140 г. в Шумен изгрява свободата“, каза в словото си уредникът на къща-музей „Панайот Волов“ Милена Георгиева. Празникът ще продължи в 18,30 часа на пл. „Освобождение“ с концерт-спектакъла „140 години свободен Шумен“ с участието на НД „Традиция“, които ще пресъздадат с жива картина паметни събития от освобождението. За шуменци ще пее и група „Епизод“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Шуменци се поклониха пред Апостола, честваха и 140 г. свобода"}
{"url": "https://trud.bg/%d1%80%d1%83%d1%85%d0%bd%d0%b0-%d1%88%d0%b5%d1%81%d1%82%d0%b5%d1%82%d0%b0%d0%b6%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2-%d0%b8%d0%bd%d0%b4%d0%b8%d1%8f-%d0%bd%d0%b0%d0%b9-%d0%bc%d0%b0/", "text": "Шестетажна сграда в строеж рухна тази нощ върху съседно здание източно от индийската столица Делхи, при което загинаха най-малко трима души, предаде АП, като се позова на полицията. Според началника на пожарникарите най-малко 12 работници, които са се намирали на строежа в момента на рухването, може да са в капан под отломките. До момента спасителите са намерили три тела под руините, казаха от полицията. Втората, четириетажна сграда също се сринала в резултат на рухването на първата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Рухна шестетажна сграда в Индия, най-малко трима са загинали"}
{"url": "https://trud.bg/%d0%bf%d1%83%d1%88%d0%b0%d1%87%d0%b8-%d0%be%d0%b1%d1%80%d0%b0%d1%85%d0%b0-%d1%81%d0%b5%d0%bb%d1%81%d0%ba%d0%b8-%d0%bc%d0%b0%d0%b3%d0%b0%d0%b7%d0%b8%d0%bd/", "text": "Неизвестни крадци разбиха магазин за хранителни стоки в шуменското село Гусла и си тръгнаха с 30 лв. оставен оборот, цигари и храни. Собственикът М.И./63 г./ нямал охрана и открил обекта си разбит и отворен към 6,30 часа сутринта във вторник. Предната вечер работил до 22 часа. Крадците-пушачи са взели 16 стека цигари. Най-вероятно не са били съвсем безшумни, защото счупили входната врата, коментират запознати. Криминалисти от РУ-Каолиново са извършили оглед на място и за взломната кражба е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Пушачи обраха селски магазин"}
{"url": "https://trud.bg/%d0%bf%d0%be%d1%87%d0%b5%d1%82%d0%be%d1%85%d0%b0-%d1%80%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b0%d0%bf%d0%be%d1%81%d1%82%d0%be%d0%bb%d0%b0-%d0%bd%d0%b0-%d0%bc%d1%8f/", "text": "Тридесетина човека се събрахме да почетем рождения ден на Апостола на ул.“Дамян Груев“ пред №6.  по-рано според проучването на историка Николай Иванов тялото на Васил Левски е погребано тук, някогашните Софийски гробища. Миналата година на днешния ден бяхме само четирима човека, надявам се догодина да се съберем двойно и тройно повече. Идва време и археолозите да потвърдят или отхвърлят хипотезата на Н.Иванов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Почетоха годишнината от рождението на Апостола на мястото, където се предполага, че е погребан"}
{"url": "https://trud.bg/%d0%b3%d0%bb-%d0%b0%d1%81-%d0%b4-%d1%80-%d0%b4%d0%b8%d0%b0%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b8-%d0%b4-%d1%80-%d0%b0%d0%bd%d0%bd%d0%b0-%d0%bf%d0%be%d0%ba%d1%80/", "text": "Жители и гости на Благоевград ще могат да видят две изключителни изложби на 19 юли в Градска художествена галерия, съобщиха от общината. От 18.00 часа две дами ще представят своите експозиции. Преподавателите в Югозападен университет „Неофит Рилски“ гл. ас. д-р Дина Захариева и д-р Анна Покровнишка ще покажат своите вдъхновяващи творби. Самостоятелна изложба-живопис на гл. ас. д-р Дина Захариева включва творби от различни жанрове, наситени с богата асоциативна образност, изтънчена живописна култура, сложни фактурни наслоявания и материализации. Творчеството на д-р Захариева е вдъхновено от заобикалящата предметна и непредметна среда. Тя пресъздава нова реалност, пречупена през субективните й търсения. Темите, по които работи, са реализирани в серии от „Хвърчила“, „Прозорци“, „Екопласт обекти“, пейзажи, натюрморти, голи тела и абстрактни фигурални и нефигурални композиции, изпълнени чрез маслената техника. Д-р Анна Покровнишка ще представи своята самостоятелна изложба „Превърнати форми“. Концепцията й е свързана с термина във философията „превърната форма“ (verwandelte Form). Неговият смисъл се прилага към строежа и начина на функциониране на сложни системи от връзки. Творческият проект на автора съдържа изобразителни коментари върху социалните теми. Произведенията са създадени от отпадъчни материали: полиестер, хартия, плексиглас и метал. Механизмът на работа е свързан с тяхното деформиране, компресиране и преобразуване. По този начин работната субстанция поставя ново начало необременено от миналия си живот и заявява своето съществуване изцяло самостоятелно и реално. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Гл.ас д-р Диана Захариева и д-р Анна Покровнишка със самостоятелни изложби в Благоевград"}
{"url": "https://trud.bg/181-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b0%d0%bf%d0%be%d1%81%d1%82%d0%be%d0%bb%d0%b0-%d0%bd%d0%b0-%d1%81/", "text": "Монтана отбеляза 181-вата годишнина от рождението на Васил Левски с поклонение пред неговия паметник. То бе организирано от Общински комитет „Васил Левски” със съдействието на Регионалния исторически музей. В словото си д-р Ваня Иванова – директор на музея, каза: „Всеки изминал ден ни отдалечава от епохата, в която е живял Левски. От конкретните условия на живот като материална действителност, мобилност и мисловни парадигми. Същевременно образът на българския Апостол на свободата остава все така ярък, а преклонението пред него – все така популярно, увеличават се и местата на памет, свързани със светлата му личност. Васил Левски се утвърждава като вечен пример за подражание – със своята безкористност, висок морал и чутовна отдаденост на така бленуваното през втората половина на 19-ти век създаване на независима българска държава и равнопоставеност на всички народности, които „ще живеят в нейните предели“. Пред паметника на Васил Левски и радетелите на духа и свободата от българския Северозапад бяха поднесени венци и цветя от името на Областния управител на Област Монтана, Кметът на Община Монтана, културните институции в града, училища, неправителствени организации, граждани. Траяна Ценова – председател на Общинския комитет „Васил Левски”, подчерта всеобщата съпричастност към честването. Присъстващите получиха флаер, върху който са фиксирани по-важните дати от живота и делото на Апостола на свободата. Идеята е този флаер да предизвика интереса им да потърсят по-подробна информация за маркираните в него исторически факти, личности и протичащи във времето процеси, поясни д-р Иванова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " 181 години от рождението на Апостола на свободата честваха в Монтана"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%b4%d0%bd%d0%b5%d1%81-%d0%b5-%d0%b4%d0%b5%d0%bd-%d0%b7%d0%b0-%d0%bf%d0%be%d0%ba%d0%bb%d0%be%d0%bd-%d0%b8/", "text": "Днес е ден за поклон и благодарност – 181 години от рождението на Васил Левски. Поклон пред делото и себеотрицанието му. Благодарност за най-съвършения урок по родолюбие. Това написа във Фейсбук лидерът на БСП Корнелия Нинова по повод годишнината от рождението на Апостола на свободата. „Заветите на Апостола ни дават национално самочувствие. Но те ни и заклеват в чест и отговорност, борбеност и почтеност. Важно е да помним, защото преклонението ни днес показва, че нито бесилото, нито времето могат да заличат Неговата отдаденост на Отечеството. Поклон и пред Гуна Кунчева – българката, майката, която роди и отгледа любимия георй на България“, допълни тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.07.18", "title": " Корнелия Нинова: Днес е ден за поклон и благодарност – 181 години от рождението на Васил Левски"}
