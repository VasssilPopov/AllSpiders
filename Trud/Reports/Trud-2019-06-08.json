{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d1%80%d0%b0%d0%b7%d0%bf%d1%80%d1%8a%d1%81%d0%bd%d0%b0-%d1%81%d1%8a%d1%81-%d1%81%d1%8a%d0%bb%d0%b7/", "text": "Френската полиция използва сълзотворен газ и водни оръдия, за да разпръсне участници в акция на „жълтите жилетки“ в южната част на страната, съобщиха местни медии. В демонстрацията в Монпелие са участвали около две хиляди души. В хода на сблъсъците със силите на реда са пострадали двама души, а други двама демонстранти са били арестувани. От полицията съобщиха, че някои от протестиращите са започнали да чупят витрини на магазини, да палят контейнери за смет и да рушат спирки на обществения транспорт.", "date": "2019.06.08", "title": " Френската полиция разпръсна със сълзотворен газ протест на „жълтите жилетки“"}
{"url": "https://trud.bg/%d1%82%d0%be%d0%bc%d0%b0-%d0%b1%d0%b8%d0%ba%d0%be%d0%b2-%d0%b1%d1%81%d0%bf-%d1%81%d0%b0%d0%bc%d0%b8-%d1%81%d0%b8-%d0%bf%d0%be%d1%81%d1%82%d0%b0%d0%b2%d0%b8%d1%85%d0%b0-%d0%ba%d0%b0%d0%bf%d0%b0%d0%bd/", "text": "Това не е капан за БСП, това е една тема, която дойде покрай друга тема. БСП сами си поставиха капан с неясния законов текст от 2005 година, каза по   депутатът от ГЕРБ Тома Биков по повод предложението на управляващите партийната субсидия да се намали на 1 лев. Със законовите промени ние прекратяваме тази практика. Ние можем да се оправим и с 1 лев субсидия – имаме достатъчно гласове, имаме и други начини за финансиране. А по отношение на обвиненията за кризисния пиар – не знам ние да сме в криза. Нашата цел не е пиар, заяви Биков. Наясно сме с всички рискове при едно подобно решение. Въпросът е да предизвикаме един дебат и да видим кой за какво се бори. Омръзна ни да сме виновни за всичко. За да бъдем пределно ясни, ние казваме, че сме готови на това, а оттук нататък нека всички партии кажат своите позиции по темата, коментира депутатът от ГЕРБ. По думите му преди евроизборите лидерът на БСП Корнелия Нинова и водачът на листата Елена Йончева са „надували балона“, но на вота са се сблъскали с реалността и все още не могат да преодолеят изборната загуба.", "date": "2019.06.08", "title": " Тома Биков: БСП сами си поставиха капан за партийната субсидия"}
{"url": "https://trud.bg/%d0%b3-20-%d0%bf%d1%80%d0%b8%d0%b5-%d0%bf%d1%80%d0%b0%d0%b2%d0%b8%d0%bb%d0%b0-%d0%bf%d1%80%d0%b8-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b8%d0%b7/", "text": "Участниците в започналата днес в японския град Цукуба министерска среща на страните от Г-20 по въпросите на търговията и цифровата икономика се договориха за някои международни правила при използването на технологии, основаващи се на изкуствения интелект. Документът за това беше разпространен след края на първия ден от заседанието, съобщи БТА. „Лицата, използващи или разработващи технологии с изкуствен интелект, трябва да спазват буквата на закона, правата на хората и демократичните ценности. Системите, базирани на изкуствения интелект, трябва да бъдат ясни и безопасни през целия си цикъл на съществуване“, се подчертава в документа.  Домакин на срещата на министрите на търговията и цифровата икономика е японският град Цукуба, известен като академично средище. Тази година Япония за пръв път председателства Г-20 и през цялата година в различни японски градове се организират срещи на равнище министри. Срещата на върха ще бъде на 28 и 29 юни в Осака. С интерес се очаква участието в нея на руския президент Владимир Путин, китайския Си Цзинпин и американския Доналд Тръмп.", "date": "2019.06.08", "title": " Г-20 прие правила при използването на изкуствения интелект"}
{"url": "https://trud.bg/%d0%b1%d1%81%d0%bf-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bf%d1%80%d0%b5%d0%b4%d0%bb%d0%be%d0%b6%d0%b5%d0%bd%d0%b8%d0%b5%d1%82%d0%be-%d0%b7%d0%b0-1/", "text": "Националният съвет на БСП прие позиция парламентарната група на партията да не подкрепя предложението на ГЕРБ за 1 лев на действителен глас партийна субсидия. „Отчитайки и силните обществени настроения срещу партийното финансиране, Националният съвет на БСП възлага на парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии“, се казва в информацията.", "date": "2019.06.08", "title": " БСП няма да подкрепи предложението за 1 лев на глас партийна субсидия"}
{"url": "https://trud.bg/%d1%84%d0%b8%d0%bb%d0%b8%d0%bf-%d0%ba%d0%b8%d1%80%d0%ba%d0%be%d1%80%d0%be%d0%b2-%d0%b2%d1%80%d0%b5%d0%bc%d0%b5%d1%82%d0%be-%d0%bd%d0%b0-%d1%86%d0%b5%d0%bd%d0%b7%d1%83%d1%80%d0%b0%d1%82%d0%b0-%d1%81/", "text": "Независимо дали хората знаят руски език или не, няма значение, защото аз пея за любов. Това каза при кацането си на българска земя руската звезда Филип Киркоров, която след няколко часа ще изнесе грандиозен концерт в Зала 1 на НДК, предаде  . Киркоров обеща шоу, каквото досега не е правено у нас. За целта пристига с 10 ТИР-а техника, декори и костюми. Изпълнителят каза още, че всяко идване в България е голямо събитие за него, защото чувства страната ни като свой втори дом. Певецът каза, че заради това е взел решението си именно тук да прави първо премиерите на новите си парчета извън Русия. Световноизвестният изпълнител изказа своето притеснение от факта, че цензурата се завръща в Русия и част от песните му са били спирани от излъчване, но според него това има обратен ефект, защото хората ги търсят в мрежата и по този начин те стават още по-популярни. „Удряй своите хора да не ходят напред, за да се страхуват чуждите. Така беше преди. Минаха почти 30 години оттогава и все още има корумпирани хора, които са живи и се опитват да спъват творчеството. Дори една весела песен като Ibiza беше критикувана, след това „Цветът на настроението“, защото си мислеха, че дете пие шампанско, а това не беше така. Свалиха песента от радиото“, каза той и с огорчение добави, че отново се е върнало времето на цензурата. Изпълнителят припомни, че популярността си в Русия дължи на песните на Тончо Русев, който вече не е сред живите. Това стана и повод да каже, че за първи път откакто прави концерти у нас не може да обещае, че тази вечер ще изпълни песен на български. Киркоров уточни, че това решение ще вземе в последния момент и в зависимост от емоциите, които го владеят на сцената.", "date": "2019.06.08", "title": " Филип Киркоров: Времето на цензурата се върна в Русия"}
{"url": "https://trud.bg/%d1%87%d0%b5%d1%85%d0%b8%d1%8f-%d0%bd%d0%b5-%d0%bf%d0%bb%d0%b0%d0%bd%d0%b8%d1%80%d0%b0-%d0%b4%d0%b0-%d0%bf%d1%80%d0%b8%d0%b5%d0%bc%d0%b5-%d0%b5%d0%b2%d1%80%d0%be%d1%82%d0%be/", "text": "Чешкият премиер Андрей Бабиш заяви, че Прага свързва своя икономически ръст със запазването на националната си валута и не планира да приеме еврото, предаде ТАСС. „Чехия, за разлика от Словакия, не планира да приема еврото“, заяви Бабиш, който се намира на работно посещение в Словакия. По неговите думи, отказа на Чехия от преминаване към еврото, е свързан „със сериозните проблеми, които изживява еврозоната“. Според Бабиш, тези проблеми могат да бъдат преодолени, само в случай, че еврозоната бъде напусната от Италия и Гърция, които не реализират болезнените за населението, но необходими за оздравяване на собствените им икономики реформи.", "date": "2019.06.08", "title": " Чехия не планира да приеме еврото"}
{"url": "https://trud.bg/%d0%bc%d0%b0%d1%81%d0%b8%d0%b2%d0%b5%d0%bd-%d0%bf%d0%be%d0%b6%d0%b0%d1%80-%d0%b8%d0%b7%d0%bf%d0%b5%d0%bf%d0%b5%d0%bb%d0%b8-%d0%bd%d0%b5%d0%b1%d0%be%d1%81%d1%82%d1%8a%d1%80%d0%b3%d0%b0%d1%87-%d0%b2/", "text": "Огромен пожар изпепели новостроящ се небостъргач в центъра на Варшава, съобщи RT. Огънят е избухнал към 23 часа в петък вечерта. Изгорели са последните три етажа на сградата. Полицията е незабавно е отцепила мястото, за да предотврати наранявания от падащите отломки. В момента на избухването на огъня сградата е била празна. Няма пострадали хора. Около 120 пожарникари са взели участие в операцията за овладяване на пожара, съобщават от пожарната пред местните медии. Пожарът е погасен към 2 часа през нощта, но сградата е оставена под наблюдение за още 12 часа. В небостъргача, който е трябвало да бъде построен до 2020 г., са предвидени луксозен хотел и офиси.", "date": "2019.06.08", "title": " Масивен пожар изпепели небостъргач във Варшава (ВИДЕО)"}
{"url": "https://trud.bg/%d1%82%d0%b8%d1%80-%d0%b8%d0%b7%d0%b3%d0%be%d1%80%d1%8f-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d0%bc%d0%b0%d1%80%d0%b8%d1%86%d0%b0/", "text": "Тир, натоварен с желязо, се запали в ранния следобед на 58-ия км на магистрала „Марица“ и затрудни движението в посока Турция, предаде  . Камионът е пътувал от Пловдив за Истанбул. Преди отбивката за Харманли тирът пламнал в движение. Два екипа на пожарната потушиха огъня. Пожарът не затвори пътя, но движението бе спирано периодично в продължение на часове. Шофьорът на изгорелия камион предположи, че причината е късо съединение, въпреки че според него тирът е бил технически изправен.", "date": "2019.06.08", "title": " Тир изгоря на магистрала „Марица“"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-%d1%81%d0%b0%d0%bd%d0%ba%d1%82-%d0%bf%d0%b5%d1%82%d0%b5%d1%80%d0%b1%d1%83%d1%80%d0%b3-%d1%86%d0%b8%d1%84%d1%80%d0%be/", "text": "Цифровата трансформация дава много възможности, но ни изправя и пред рискове. Затова е важно всички международни партньори да работим заедно в един все по-цифровизиран свят, в който намирането на необходимите синергии би довело до по-голяма ефективност и осезаеми ползи за гражданите и бизнеса. Европейският подход към цифровизацията поставя гражданите и техните интереси в центъра на вземане на решения. Това заяви българският еврокомисар по цифровата икономика и общество Мария Габриел по време на Международния икономически форум в Санкт Петербург, съобщиха от пресцентъра на ЕК. В рамките на форума, посветен на целите за устойчиво развитие на ООН до 2030-та година, тя проведе срещи с вицепремиера на Русия Максим Акимов, с посланика на ЕС в Русия Маркус Едерер, с представители на големи международни технологични компании и на Асоциацията на европейски бизнес в Русия. Комисарят запозна участниците във форума с основните приоритети в цифровата сфера, поставяйки акцент върху изкуствения интелект, киберсигурността, цифровите иновационни хъбове, блокчейн, 5G. Мария Габриел очерта областите, в които съвместната работа с бизнеса е изключително важна –стандартизацията на 5G, достъпа до данни и тяхното съхранение, както и трансграничната свързаност и вътрешната съвместимост. „Моето убеждение е, че технологиите  са част от решението на предизвикателствата на цифровата революция и инструмент, който трябва да остане в услуга на гражданите. Трябва да положим съвместни усилия на международно ниво, за да се възползваме от възможностите, предлагани от цифровата трансформация на нашите икономики и общества“, заяви още Мария Габриел.", "date": "2019.06.08", "title": " Мария Габриел в Санкт Петербург: Цифровизацията дава възможности, но ни изправя и пред рискове"}
{"url": "https://trud.bg/%d0%be%d1%85%d1%80%d0%b0%d0%bd%d0%b0%d1%82%d0%b0-%d0%bd%d0%b0-%d1%88%d0%b2%d0%b0%d1%80%d1%86%d0%b5%d0%bd%d0%b5%d0%b3%d0%b5%d1%80-%d0%b8%d0%b7%d0%bf%d0%be%d0%bb%d0%b7%d0%b2%d0%b0-%d0%b5%d0%bb%d0%b5/", "text": "Охраната на Арнолд Шварценегер използва електрошок срещу крадец, опитал се да открадне електрическия планински велосипед на актьора на стойност над 5000 долара. Видеоклип беше разпространен в мрежата.Мъжът се опитал да открадне колелото, докато бившият губернатор на Калифорния бил на тренировка. Той бил обезвреден пред спортната зала, пише БГНЕС. Инцидентът става само месец, след като Шварценегер беше нападнат по време на спортно събитие в Йоханесбург. Нападателят, чието име не беше съобщено, премина през охраната и ритна актьора в гърба. До момента мотивите му остават неясни. Шварценегер заяви, че няма да повдигне обвинения срещу човека, който го е нападнал.", "date": "2019.06.08", "title": " Охраната на Шварценегер използва електрошок срещу крадец (ВИДЕО)\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d0%bd%d0%b5-%d1%81%d1%8a%d0%bc-%d0%b1%d0%bb%d0%b0%d0%bc%d0%b8%d1%80%d0%b0%d0%bd%d0%b0-%d0%bd%d0%b5-%d1%81%d0%b5-%d0%b7%d0%b0%d0%bd%d0%b8%d0%bc%d0%b0%d0%b2%d0%b0/", "text": "Пленумът на БСП не е обсъждал промяна в Устава на партията и връщане на старото положение за избор на председател. Това каза лидерът на БСП Корнелия Нинова пред журналисти. По думите й в дневния ред не съществува такава точка. „25 членове на Националния съвет внесоха своите идеи за промяна в Устава. За информация тези идеи не са гласувани и не са включени в дневния ред на конгреса“, обясни Нинова. По думите й политическият анализ за резултата от европейските избори е бил приет. „Приехме го и възложихме на една комисия от 17 души да го допълни и да го внесем на конгреса“, обясни тя. Запитана как тълкува това, че пленумът е отказал тя да бъде част от работната група, която ще доработва доклада, Нинова заяви, че го тълкува като добро решение и не го смята за бламиране. „Ако беше прието аз да правя този доклад, щяха да бъдат оправдани някой съмнения за еднолична партия и намеса на лидера. Оценявам решението аз да не съм начело, за да няма после обидени“, подчерта Нинова. Във връзка с   на Сергей Станишев срещу нея, че за конгреса вече има готов сценарий и няма изобщо да се стига до избор на нов председател на партията, Корнелия Нинова коментира, че не си пада по сценариите. „Питайте сценаристите. Не ме занимавайте със сценарии. Подала съм оставка, конгресът има дневен ред, ще реши как да действаме оттук нататък“, посочи тя. По повод негативни коментари на нейни съпартийци за избора на Петър Витанов за ръководител на групата на депутатите от БСП Нинова заяви: „Не харесвам агресивния тон и лепенето на етикети. Обръщам се към тези другари, които си позволяват да го правят. Това е грозно и демотивира партията и нейните членове“. „Решението за избор на Петър Витанов е взето с тайно гласувано от петте евродепутати“, посочи тя.", "date": "2019.06.08", "title": " Нинова: Не съм бламирана. Не се занимавам със сценарии"}
{"url": "https://trud.bg/%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b7%d0%b0-%d0%b7%d0%b0%d0%b3%d1%83%d0%b1%d0%b0%d1%82%d0%b0-%d0%be%d1%82-%d1%87%d0%b5%d1%85%d0%b8%d1%8f-%d0%bc%d0%be%d0%bc%d1%87%d0%b5%d1%82%d0%b0/", "text": "Димитър Бербатов коментира представянето на националния ни отбор по футбол, който късно снощи загуби с 1:2 от Чехия в квалификация за Евро 2020. Голмайстор №1 на България заяви, че „лъвовете“ са се постарали и трябва да бъдем оптимисти за бъдещето, информира  . „Гледах мача на националния отбор. Всички обичаме да критикуваме. Мога да си позволя много неща да кажа, но няма смисъл, защото не съм част от отбора и не съм близо до нещата, за да мога да си позволя да говоря каквото и да е. Лошото е, че загубихме, защото тръгнахме добре. Надявам се мача, който идва, момчетата да го спечелят“, каза Бербатов. „Момчетата се стараха и опитаха това, което могат. Важен е резултатът, но той не беше в наша полза. Винаги трябва да си оптимист. Винаги ще подкрепям националния отбор“, заяви той. „Познаваме се с Краси Балъков, но не мога да давам оценка на качествата му като треньор, защото аз все още не съм треньор. В момента трудното при мен тепърва идва“, каза бившият нападател на „Тотнъм“ и „Манчестър Юнайтед“.“", "date": "2019.06.08", "title": " Бербатов за загубата от Чехия: Момчетата се стараха, трябва да сме оптимисти"}
{"url": "https://trud.bg/%d0%b6%d0%b5%d0%bd%d0%b0-%d1%81%d1%82%d0%b0%d0%bd%d0%b0-%d0%bf%d1%80%d0%b5%d0%bc%d0%b8%d0%b5%d1%80-%d0%bd%d0%b0-%d0%bc%d0%be%d0%bb%d0%b4%d0%be%d0%b2%d0%b0/", "text": "Мая Санду, съпредседател на блока АКУМ, беше определена за министър-председател на Молдова, след като парламентът гласува в нейна подкрепа, съобщава БГНЕС. По-рано беше съобщено, че президентът на Молдова Игор Додон, след консултации с парламентарни фракции, е решил да номинира съпредседателя на блока АКУМ Мая Санду, като кандидат за премиер. „Депутатите единодушно подкрепиха кандидата за премиера Мая Санду, поздравления за назначаването й“, каза председателят на парламента след гласуването.", "date": "2019.06.08", "title": " Жена стана премиер на Молдова"}
{"url": "https://trud.bg/%d0%b8%d1%80%d0%b0%d0%bd-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bd%d0%be%d0%b2%d0%b8%d1%82%d0%b5-%d1%81%d0%b0%d0%bd%d0%ba%d1%86%d0%b8%d0%b8-%d0%be%d1%82-%d1%81/", "text": "Властите в Иран заявиха, че въвеждането от страна на САЩ на нови рестрикции, по отношение на най-голямата иранска петролна компания PGPIC, демонстрира „липсата на съдържание“ в изявленията на Вашингтон, за възможни преговори с Техеран, предаде ТАСС. „Не измина и седмица и стана ясно, че уверенията на президента на САЩ, за намерения да започне преговорен процес с Иран са безсъдържателни“, заяви говорителят на иранското външно министерство Абас Мусави. Иранският дипломат заяви, че провежданата дълги години от американските власти политика, на оказване на натиск срещу Иран, не е имала и няма да има никакво въздействие върху курса, следван от Техеран. „Този натиск от страна на Вашингтон е неправилен път и американската администрация може да бъде уверена, че няма да постигне своите цели, провеждайки такава политика“, заяви Мусави.", "date": "2019.06.08", "title": " Иран разкритикува новите санкции от САЩ"}
{"url": "https://trud.bg/%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0%d1%85%d0%b0-%d1%80%d0%be%d0%b6/", "text": "Рожденият ден на британската кралица Елизабет Втора бе отбелязан официално с традиционен военен парад. Тя е родена на 21 април преди 93 години, но традицията повелява офиицално този ден да бъде отбелязван през втората събота на юни. Елизебет Втора бе придружена от членове на кралското семейство и хиляди лондончани и гости при наблюдаването на парада на гвардейците, предаде  . Тук бяха уелсикят принц Чарлз, херцогът и херцогинята на Кембридж и херцогът и хорцогинята на Съсекс. Това на практика бе първата публична поява на херцогинята на Съсекс – Меган Маркъл – след като роди Арчи преди четири седмици. Съпругът на кралицата – принц Филип, не бе сред присъстващите. Сред гостите бе забелязана Тереза Мей, кото вчера официално подаде оставка като лидер на торите. В парада взеха участие около 1 400 гвардейци, от Грийн парк, непосредствено до Бъкингамския дворец, бяха изстреляни традиционните 41 топовни салюта. Над множеството прелятаха повече от 20 самолета, сред които някои от най-модерната бойна техника. По традиция на рождения си ден кралицата раздаде и над 1 000 почетни звания и титли на хора със заслуги към страната.", "date": "2019.06.08", "title": " Във Великобритания отпразнуваха рождения ден на кралицата (ВИДЕО)"}
{"url": "https://trud.bg/%d1%80%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f-%d0%b7%d0%b0-%d1%82%d0%b5%d1%80%d0%be%d1%80%d0%b8%d0%b7%d1%8a/", "text": "Родителите на арестуваното момче първи са забелязали обвързаността му с радикални идеологии и са сигнализирали службите. Това заяви адвокатът на задържания – Емил Велинов по  . „Бащата решава да се обърне към органите на държавата, за да му помогнат в ситуацията, защото и той не е човек, който би могъл да се справи сам. Всички деца какво казват – сърфирайки си из интернет, случайно попада на сайт, започва да си кореспондира с някакъв човек. Този човек малко по-малко започва да му казва колко е добър, какво е добро, какво е лошо“, обясни адвокатът. Велинов е категоричен, че 16-годишният ученик от Пловдив е „жертва на интернет“. „Не знам дали това са бомби. Те не представляват опасност. Те се продават свободно. Абсолютна жертва на интернет”, каза той.", "date": "2019.06.08", "title": " Родителите на задържания за тероризъм ученик от Пловдив сигнализирали службите"}
{"url": "https://trud.bg/%d0%b3%d0%b5%d0%b9%d1%81%d0%ba%d0%be%d1%82%d0%be-%d0%bf%d1%80%d0%b5%d0%b2%d1%8a%d0%b7%d1%85%d0%be%d0%b4%d1%81%d1%82%d0%b2%d0%be-%d0%b8%d0%bb%d0%b8-%d0%b7%d0%b0-%d0%ba%d0%b0%d0%ba%d0%b2%d0%be-%d0%bf/", "text": "Хомосексуалните сами се вкарват в графа на непризнати и недооценени С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Животът е пъстър. Животът е красив. Библията казва, че „всички сме по Негов образ и подобие”, затова съм изненадан, че някои общества искат да се изкарат по-божии от останалите. Да си роден гей може да е привилегия или проклятие, в зависимост от собствената ти гледна точка. С мрънкащи изяви и парадности, хомосексуалните сами се вкарват в една графа на непризнати, недооценени, искащи, подсмърчащи несретници на природата. Аз харесвам разнообразието и мога да приема всяка негова форма, но такава гюрюлтия на недоволство от живота, а не неговото празнуване, ме кара да страня от подобни изяви. Набива се в лицето на обществото колко посланици и организации подкрепят това. А кой е казал и потвърдил, че едни чиновници, със заплати идващи от съответните данъкоплатци са компетентното „жури” за правотата на едно събитие. Какво впрочем налага подобен гей парад е много по-интересен въпрос, отколкото мащабите на неговата подкрепа. Никога не са ми били ясни точните цели, конкретните оплаквания и решенията след подобни паради, състояли се до днес. Виждам толкова хомосексуални на различни постове, толкова политици, келнери, артисти. Мама казваше – каквото за всички турци, това и за гол Хасан… Защо едни да парадират с неясна за мен платформа, да ангажират обществото с демонстрациите си, а пенсионерите да броят стотинки и дори да нямат сили да излязат на протест. Ами това са вашите баби и дядовци, бе калпазани с боядисани очи и оскубани вежди. Какво ви липсва бе хора? Напишете го просто и ясно, а не под булото на една неяснота да тикате напред интересите си като безполова булка, бременна от невроза. Освен това не виждам радост изписана по лицата на прайдуващите, а една жълтина, една сивота и напрежение, като при веган на когото погрешка поднасят менюто с пържоли. И какво е прочие нивото на тези маршируващи в името на неясни идеи. Какви са книгите, които са прочели, какви са приятелите им, откъде си купуват полите. А може би световният политически ред да има нужда от една всеобщо морално отслабване, да въведе в норма далечно на вече възприетото, да наложи превъзходството на колония от видоизменени ценности, с които да замеря хората, оформили се и потвърдили се като стабилна клетка на обществото. Валсуващият марш на меките китки няма как да установи една успешна диктатура на това превъзходство, без доказателствата на работоспособността, старанието, възпроизвеждането и интеграцията в обществото, без противопоставяне с него.   Доналд Тръмп Изключително съм доволен от начина, по който изглежда Кралицата на Великобритания. Тази нежна резеда и запазена стойка, премерената елегантност, търпеливият и достоен начин на влизането и във всяка възраст са покоряващи. Комплимент към Мелания, към която имам съвсем малки забележки, но те потъват в снажната фигура на президента Тръмп. Влиятелният господин показва своето величие чрез осанка и стил, чието съперничество може да се простира само да този на крале и магнати. Понякога само се чудя защо българката така отбягва хубавите шапки или ги носи само когато е на море или на бригада…         Богдан почита Веско Маринов Вероятно вдъхновен от определени политически намеци към звездата Веселин Маринов, колегата му Богдан Томов реагира навременно. Той веднага сподели в мрежата снимка с изпълнителят на десетки хитов,е а за нас каза следните вълнуващи думи: „Винаги е хубаво човек да се радва на приятелство от почти 40 години! Да пази на касета запис, който дори изпялия песента едва ли вече има!? Да, имам запис на написана от Веско песен още от казармата му в ДНА-Хасково. Балада за любов ,която всъщност е винаги движещият стимул във всички 29 албума на Веско! Малко хора го познават от толкова години и знаят, че всъщност неговата чистота и наивност са дълбоко вкоренени от възпитанието му в толкова обичания и почитан от него -Полски Тръмбеш.” На тази снимка приятелите са на юбилейния концерт на Мишо Белчев преминал с успех скоро. Тези дни пък Томов бе изразително горд от благотворителността на своята дъщеря, завърнала се специално от Париж, за да разпредели дарения между абитуриенти в неравностойно положение.   Маймарова празнува благотворителност В центъра на всяка Ротари благотворителност, бизнесдамата Цветелина Маймарова посвети на благородна кауза и личния си празник. С отбелязването на кръгла годишнина, титулованата рожденичка отреди подаръците и цветята да бъдат подчинени на милосърдието. В момента Маймарова е президент на Ротари Капитал клуб и в реда на нещата беше повечето гости да са видни членове на организацията. Дипломати, бизнесдами, интелектуалци, вдигнаха наздравица и предоставиха своята лепта за обявената кауза. Ефектна песенна разходка из шлагерите на различни поколения направи Клавдия, позната от първото издание на предаването Музикална академия.", "date": "2019.06.08", "title": " Гейското превъзходство или за какво парадирате\t"}
{"url": "https://trud.bg/%d0%bb%d0%be%d0%ba%d0%be-%d1%81%d0%be%d1%84%d0%b8%d1%8f-%d1%83%d1%80%d0%b5%d0%b4%d0%b8-%d1%82%d1%80%d0%b5%d0%bd%d1%8c%d0%be%d1%80-%d1%80%d0%b0%d0%b1%d0%be%d1%82%d0%b8%d0%bb-%d0%b2/", "text": "Валентин Захариев е новият треньор на вратарите в „Локомотив“ (София). Опитният специалист ще започне работа в квартал „Надежда“ от 12 юни, когато отборът се събира за първа тренировка. Специалистът заменя на поста Кольо Донев, преминал в новака в Първа лига „Царско село“. Захариев работи за последно в „Левски“, но през зимата се раздели със „сините“ като част от промените на „Герена“. Все още не е ясно бъдещето на стража на „железничарите“ Александър Любенов. Вратарят е собственост именно на 26-кратните шампиони, а последната дума ще има новият треньор на тима Петър Хубчев. Ако прецени, че няма да разчита на него, Любенов е много вероятно да продължи наема си с „червено-черните“. Иначе от „Локомотив“ си тръгва досегашният капитан Владислав Романов, който преминава в „Дунав“ (Русе) като свободен агент.", "date": "2019.06.08", "title": " “Локо“ (София) уреди треньор, работил в „Левски“"}
{"url": "https://trud.bg/%d0%ba%d0%b0%d0%b1%d0%b0%d0%bb%d0%b8%d1%81%d1%82%d1%8a%d1%82-%d0%b3%d0%b0%d0%bb-%d1%81%d0%b0%d1%81%d0%be%d0%bd-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b0%d0%bd-%d0%be%d1%82-%d0%bc%d0%b0/", "text": "Макар да се ползва със световна популярност, кабалистът и астролог Гал Сасон е скромен и лаконичен за успехите си. Споделя, че винаги с радост и удоволствие идва в България, с която го свързва и кръвна връзка, тук се чувства като у дома си, дори има български паспорт. – Гал, вие изнесохте в София лекцията „В света на синхроничностите: знаци, символи и съвпадения“. Идеята на синхроничността е, че никоя среща в живота ни не е случайна.  – Да, всяка среща е съдбоносна. В древногръцката митология има една богиня, Ананке, която се счита за висша богиня на съдбата и нейното име се превежда като „необходимост“. Всичко, което ни се случва, е нужно, и всяка среща е необходима. Понякога не разбираме защо, друг път ни става ясно по-късно. Веднъж се запознах с един човек, имахме още няколко срещи и си казах, че това е много важна връзка, но от нея нищо не излезе. Тогава търсех къща и този човек обаче ми препоръча агент по недвижими имоти. Срещнах се с агента, станахме много добри приятели и той ми помогна да си купя хубава къща. Понякога са ни нужни хора не за ролите, за които ние си мислим, а за нещо напълно различно. Може да разберем това след седмица или месец, а понякога едва след като умрем и се откъснем от времето и пространството. Всичко, което се случва, има причина. И не е нужно да се ангажираме твърде много с това дали една среща е била важна или не. – Хората обаче много биха искали, когато усетят в някого голяма близост, да разберат бързо дали той е тяхната сродна душа.  – Няма сродна душа. Това е илюзия. Ако направите една ретроспекция на историята на романтичните връзки, ще видите, че хиляди години хората са сключвали бракове по политически и икономически причини. Моята баба, която е българка, родена във Варна, ми е разказвала как, когато е била на 16 години, баща u я представил на дядо ми от Турция и u казал: „Това е съпругът ти“. Тя нямала какво да каже. – Мислех да ви питам как са се запознали.  – Ето как – насила са се запознали преди 100 години. Само в романтичната епоха започнахме да свързваме любовта с връзките. Сега имаме избор и свободна воля, но това много ни обърква. Чакаме някой да ни каже дали това е нашата сродна душа. А понякога нашата сродна душа е детето ни или най-добрият ни приятел. Съпругът ви в минал живот може да ви е враг в настоящия. – Възможно ли е човек да предизвика повече щастливи случайности в живота си?  – Щастливата случайност или синхроничността – това е инструмент да се свържеш с Едното. Това са две несвързани истории, които се пресичат, за да станат нещо ново, като два пътя, които се кръстостват. Синхроничността ни помага да чувстваме единство. Психологът и психиатър Кърл Густав Юнг е изследвал гадателските явления и е открил, че когато сме релаксирани, спокойни, в покой, имаме повече гадателски връзки. А каква е гадателската енергия? Мисля за един човек – и изведнъж той ми се обажда. Това е синхроничност. Колкото по-релаксирани сме и в покой, толкова повече синхроничности идват. Така че, ако искате да предизвикате повече щастливи случайности, медитирайте, правете разходки в парка и нещата, които обичате. Това е плодородна почва за синхроничности. – Завършили сте психология, а се насочвате към кабала и астрология. Кои събития в живота ви предопределиха този избор?  – На 23 години се върнах от пътуване в Индия и Изтока. Израснал към в ултраакадемично семейство в Хайфа, Израел и усещах натиск да продължа образованието си, но си задавах въпроса „Кой съм аз?“ и не можех да реша какво да уча. Веднъж на връщане от плуване в Средиземно море забелязах, че на табелката на родната ми къща пишеше: „Улица „Фройд“ 26“. На другия ден записах психология в университета на Хайфа. Години по-късно открих, че 26 е нумерологичната стойност на непроизносимото име на Бога, свързано с архетипната енергия на Мъдростта. Знакът на бащиния дом не само ме бе насочил към изучаването на Фройд, но и ме бе тласнал към мъдростта на кабала. – А как човек може да определи коя е неговата съдбоносна цифра? Повторения на важни събития може би?  – Да, понякога с повторения, които се връщат отново и отново. Така че аз винаги препоръчвам да се записват тези повторения и какво означават в момента. След това виждате някакви модели. Защото всичко се случва на цикли и по модели. – Какво се случи, след като завършихте университета?  – След бакалавърската степен планирах магистратура и докторантура по клинична психология. Макар да бях един от най-успешните студенти на випуска обаче, моят професор ми обясни, че възгледите ми за живота и лечението сериозно се отличават от тези на конвенционалната психология. „Прекалено сте креативен, за да станете добър клиничен психолог“ – така той отказа да ме приеме за докторантура. Като типичен Овен, бях вбесен. Тогава приятел ме покани на сърф в Мексико. Първо отказах, бях съсипан, а после се замислих. Името ми Гал на иврит означава „вълна“. Реших, че единственият начин наистина да разбера вълните, тоест себе си, е да се науча да карам сърф. Днес вече знам, че просто съм последвал своя път, начертан още при раждането ми. Тогава не го знаех, но астрологичният ми изгряващ знак е Риби. Изгряващият знак е символът, който ни насочва по пътя към самопознанието. И приятелят ми, а всъщност и „врагът“ ми – професорът бяха само пратеници. – Какви съдбоносни неща ви се случиха в Мексико?  – На петия ден, в Гуадалахара, докато се разхождах по улиците и се чудех какво да правя, един млад непознат мъж ми предложи да видя „истинското Мексико“. По време на пътуването из бедните райони се запознах с две момчета, които свиреха на инструментите си. До тях стоеше неизползван микрофон. Винаги съм мечтал да стана рок певец. Импулсивно грабнах микрофона и запях, или по-скоро започнах да крещя рок импровизации колкото глас имам. Това беше един от най-фантастичните дни в живота ми. След три седмици, когато понаучих испански, вече свирехме по клубовете из цяла Гуадалахара, а едно семейство буквално ме осинови, предлагайки ми безплатна квартира, храна, транспорт и обич. Където и да отидех, се натъквах на щастливи синхроничности. Един ден, докато тичах в парка, видях група хора, облечени в бяло. Седяха на земята и пееха нещо на странен език. За първи път в това си прераждане виждах практикуващи йогини и се присъединих към тях. Започнах всеки ден да ходя на йога. – Списание „Azia Magazin“ ви класира сред 10-те най-добри лечители в света. Как лекувате и това има ли връзка с йогата?  – Да, веднъж в Мексико заедно с учителя ми по йога помогнах на един болен, като изпробвах тибетска техника за енергийно лечение, която бях усвоил преди. Тогава признателната му жена настоя да ми направи подарък, заведе ме в друга стая и ми зададе 3 въпроса, които аз на свой ред и до днес задавам на всеки човек, който потърси помощ от мен. Наричам ги Триединство: „Кога си роден?“, „Къде си роден?“ и „В колко часа си роден?“. Тогава за първи път видях как се чертае астрологична карта. Затворих очи и прошепнах на висшия си Аз: „Ако съм предопределен да изучавам това изкуство, което ми се струва толкова познато, моля те, покажи ми пътя“. Как лекувам, ме попитахте? Не аз, астрологията лекува. Понякога помага на хората да приемат неща, които се случват, и да ги променят. – Как кабала навлезе в живота ви?  – Веднъж китаристът на групата ме заведе на едно странно събиране. Учителят говореше на испански и от време на време вмъкваше по някоя дума на иврит. Изведнъж за мое изумление той започна да пише на дъската с буквите на моя роден език. Бях попаднал на курс за изучаване на кабала и астрология. Така че китаристът също се оказа мой пратеник. Записах се в езотеричната школа „Сиркуло Дорадо“ и учих там две години. Може да се каже, че програмата в Гуадалахара замени магистратурата по психология в Хайфа. По-късно разбрах, че „Зохар“ – най-важната книга в кабала, е написана в Гуадалахара, Испания. Сякаш душата ми копнееше да изучава кабала на място с това име. Дали бях планирал да се занимавам с кабала, астрология и йога? Не. Дали смятах, че това е моята съдба? Не. Просто следвах посоката на името си и другите знаци и синхроничности, които срещах по пътя си. Сега, когато поглеждам назад, си мисля, че професорът, който сложи кръст на академичната ми кариера, е бил човекът с най-сериозно влияние в моя живот. Той се оказа моят спасител, водач и лечител. – Кое предпочитате повече – кабала или астрология?  – Те са почти едно и също. Има много астрология в кабала и много кабала в астрологията. – В Лос Анджелис не е ли по-модерна кабала?  – Не, когато Мадона се занимаваше с кабала преди 20 години, беше много популярна, но сега не. Колкото до астрологията, хората се интересуват от нея от хиляди години. – Преди години, когато излиза първата ви книга „Едно желание може да промени вашия живот“, Мадона я препоръчва в своя блог като една от най-добрите за кабала. После ви представят като кабалиста на Мадона.  – Никога не съм бил неин кабалист. Не знам откъде тръгна, даже продължават да ме обявяват така. Може би връзката е с онази препоръка в нейния блог. – Как образованието ви по психология ви помага в работата ви като кабалист и астролог?  – Трите са много свързани. Мисля, че много хора, които преди 200 години са били астролози, щяха да са психолози. Юнг, който се е занимавал и с астрология, е казал, че психологията има да научи много повече от астрологията, отколкото обратното. – Проведохте тук и уъркшоп върху регресията – какви сме били в минали животи и как това влияе на живота ни сега. Трябва ли човек да се страхува да научи тези неща за себе си?  – Не, защото никой няма да ви го каже, вие сами ще го откриете. – Как?  – С дълбока медитация. Ако сте готови, ще видите и ще преживеете минал живот, ако не, ще имате само дълбока релаксация. То е като лаборатория за изследване на съня. Ние ще ви дадем възможност да сънувате и ако сте готови да си спомните, ще си спомните. – А каква е ролята на специалист като вас в това един човек да открие какъв е бил в предишен живот?  – Аз водя хората през медитация и мога да им помогна, когато се върнат от медитацията, да тълкувам какво са видели, да разгледаме следи от това в астрологичната им карта. Това им помага да разберат как ролите им в предишни животи могат да влияят на живота им сега. На някои хора им е трудно да направят тези връзки. – Внук сте на българка, два пъти годишно изнасяте лекции тук. Сигурно България има специално място в сърцето ви?  – България винаги е била специална за мен заради историите от баба ми и от 15 години идвам тук, вече го правя два пъти годишно. Имам много приятели. – Какво бъдеще ни очаква според астрологичната карта на България?  – Трудно е да се направи карта за нация, която съществува толкова отдавна. За някои държави като Израел и Египет е по-лесно, защото имат рождена дата. Но за места като България, които са имали империя, изгубили са империя, освобождавали са се от османско робство и комунизъм, е трудно да се направи карта заради промените. Традиционната карта на България – двоен Козирог, означава късно разцъфване. Догодина Юпитер навлиза в Козирог и това много ще помогне на България. – Носите колие с розетката от Плиска, защо?  – Беше ми подарено от българи на един от първите ми курсове тук. За този знак знам, че е донесен от Централна Азия, но никой не може да потвърди със сигурност. Има много теории за него. – У нас в последните години той се налага като Знака на българина, носят го националистите.  – Да, знам. – Имате и български паспорт, да разбираме ли, че неслучайно носите това колие?  – Да, както и вие споменахте, България заема специално място в сърцето ми. (Смее се) Нашият гост  Гал Сасон е утвърден автор и духовен учител с многобройни вдъхновени последователи в САЩ, Европа и Близкия Изток, където над 20 години води семинари по кабала, астрология, мистицизъм и “разказване на истории”. Първата му книга “Едно желание може да промени вашия живот” е преведена на повече от 8 езика и се ползва с подкрепата на 14-я Далай Лама. На български език са излезли и “Космически навигатор” и “12-те царства на светлината” (астрология), а от 2017 г. – и годишни астрологични прогнози, всичките издания на издателство “Кибеа”. Гал Сасон живее в Лос Анджелис и редовно води семинари и уъркшопи в САЩ, Аржентина, Канада, Мексико, Русия, Литва, Великобритания, Германия, Хонконг, Испания, Сингапур, Турция, Израел, България и Швейцария.", "date": "2019.06.08", "title": " Кабалистът Гал Сасон, препоръчан от Мадона, пред „Труд“: Не търсете сродната душа в любовта, това е илюзия\t"}
{"url": "https://trud.bg/%d1%82%d0%b5%d0%bc%d0%bf%d0%b5%d1%80%d0%b0%d1%82%d1%83%d1%80%d0%b8-%d0%b4%d0%be-34-%d0%b3%d1%80%d0%b0%d0%b4%d1%83%d1%81%d0%b0-%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%b8-%d0%bf%d1%80%d0%b5/", "text": "Днес ще бъде предимно слънчево. В следобедните часове отново ще се развие купеста облачност и на места, главно в североизточните райони, ще превали и прегърми. Ще духа слаб северозападен вятър. Максималните температури ще бъдат между 29° и 34°, малко по-ниски по морския бряг, в София около 30°. През нощта срещу неделя по-значителни валежи с гръмотевици ще има в Централна България. Ще превали и на места в Източна България. Атмосферното налягане ще остане по-високо от средното за месеца. През деня ще се задържи почти без промяна. Над Черноморието ще бъде предимно слънчево, в следобедните часове с развитие на купеста и купесто-дъждовна облачност. На места, главно по северното крайбрежие ще превали и прегърми. Ще духа бриз. Максималните температури ще са между 26° и 28°. Температурата на морската вода е 21° – 23°. Вълнението на морето ще бъде 1 – 2 бала. В планините също ще бъде предимно слънчево, но след обяд ще се развива купесто-дъждовна облачност и ще има краткотрайни валежи с гръмотевици. Ще духа умерен, по най-високите части силен северозападен вятър. Максималната температура на височина 1200 метра ще е около 23°, на 2000 метра 15-16°.", "date": "2019.06.08", "title": " Температури до 34 градуса и възможни превалявания ни очакват днес"}
{"url": "https://trud.bg/%d0%bd%d0%b5-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%bb%d0%b8-%d1%81%d0%b0%d1%89-%d0%bd%d0%be%d0%b2-%d0%b2%d1%82%d0%be%d1%80%d0%b8-%d1%84%d1%80%d0%be%d0%bd%d1%82-%d0%b2-%d0%b5%d0%b2%d1%80/", "text": "Приключиха честванията по случай 75-годишнината от Десанта на съюзниците САЩ, Великобритания и Канада в Нормандия. На 6 юни 1944 г. е дадено началото на най-голямата съвместна сухопътна, военновъздушна и морска операция – „Овърлорд“, с която започва освобождаването на Франция от нацистките окупатори, а оттам и на цяла Западна Европа. Генералите на САЩ и Великобритания Дуайт Айзенхауер и Бърнард Монтгомъри стоварват армия от 1 452 000 души (към м.юли) на европейския континент. Срещу тях са 39 дивизии на Вермахта 380 000 души под командването на фелдмаршалите Герд фон Рундщет и Ервин Ромел. Операция „Овърлорд“ завършва с разгром на Западната групировка на Райха. Германия дава 288 695 жертви, 2127 самолета и 1500 танка. Съюзниците постигат победата с цената на 226 386 убити, 4101 самолета и 4000 танка. На Източния фронт, Германия и съюзниците u губят 5 076 700 убити, СССР дава 8 649 200 военни жертви. Няма смисъл от спорове каква е ролята на операция „Овърлорд“ за изхода на Втората световна война. Разбира се основните сражения ги извоюва СССР, но без нея победата щеше да е още по-дълга, мъчителна и още по-кървава. Без десанта цяла Германия, Франция, Италия и Испания щяха да са под управланието на комунистическите прокси-партии на Сталин, с неговата икономика, пропаганда, режим на управление. Нещо, от което СССР се отказа и то на два пъти, при Хрущов и при Горбачов. От гледната точка на тези събития можем да преценим докъде са се развили съюзите и къде са различията към момента. На Западния фронт-2019 „десантира“ Доналд Тръмп. Шумно и безапелационно започна да дава съвети за преустройството на Европа. Първо от Великобритания. Препоръча страната да напусне ЕС незабавно и без сделка. Предложи веднага след като „се освободи от оковите“, Великобритания да сключи с него една „добра сделка“ и да не плаща дължимата вноска към бюджета на ЕС от 39 млрд. евро. Похвали Борис Джонсън като подходящ за нов премиер. Поздрави Нейджъл Фараж за Брексит и победата му на евроизборите. Дирекно каза, че този „добър човек“ трябва и той да участва в преговорите за излизане от ЕС. По традиция „изхейти“ кмета на Лондон Садик Хан, който си беше позволил да го критикува. Видя се и с Кралицата. Изтъкна шотландските си корени и инвестицията му на Острова в две голф игрища. Отново обаче посочи, че страните са на прага на „феноменална“ сделка, която ще потвърди специалните им отношения. Зад привидните медийни експлозии типично в негов стил всъщност прозираше истинската цел на визитата, а именно очертаване на рамките на бъдещото двустранно споразумение между САЩ и Великобритания. Заедно с американския президент в делегацията присъстваха и изпълнителните директори и висши представители на BAE Systems, GlaxoSmithKline, National Grid, Barclays, Reckitt Benckiser, JP Morgan, Lockheed Martin, Goldman Sachs International, Bechtel и Splunk. Както виждаме обаче за тази „много, много добра сделка“ говори само американската страна. Партньорът в лицето на Великобритания смутено мълчи, а ЕС гледа с нескрита тревога какви могат да ги подпишат Тръмп и евентуално фаворита му Борис Джонсън, докато все още имаме отворени граници с Кралството, а и след това. Така е защото на Великобритания u е отредена ролята на партньор и то младши-партньор с допълваща функция достъп през нея до европейския пазар. Накратко „феноменалната сделка“ представлява вариант на опитите още от администрацията на Обама да се сключи Транс-атлантическото споразумение за свободна търговия. Най-точното определение даде Дейвид Хениг, директор на Проекта за британска търговска политика и бивш съветник на британското правителство по въпросите на търговията. „Това е безкомпромисен документ от гледна точка на САЩ, в който не се споменава нищо за взаимна изгода“… Списъкът съдържа 18 страници и на практика налага америкаската земеделска продукция, както и забрана за сближаване с Китай. В документа са описани най-тежките кошмари за европейските земеделски производители. Настоява се за „всеобхватен достъп“ за американските земеделски стоки във Великобритания чрез намаляване или елиминиране на митата, както и премахване и на другите бариери пред американския износ. Изпълнението на тези условия на практика отваря британския пазар за новият и пъстър ГМО свят, отгледан в Америка- генетично модифицираните земеделски продукти, хранените с антибиотици животни и третираното с хлор пилешко – които са забранени в ЕС, но са широко разпространени в САЩ. Достъп до възможност на американските банки пряко да финансират определени сектори от икономиката. Всяко едно сключване на споразумения с „непазарни страни“, в случая Китай, следва да бъде одобрявано от САЩ. Това е формулирано с изречението „Съединените щати се опитват да си запазят възможността да се оттеглят от сделката, ако не харесат евентуално търговско споразумение на Великобритания с „непазарни страни“ и е пряко предупреждение към Китай, че бъдещите отношения с Великобритания ще се одобряват от Вашингтон. САЩ са наясно, че Брексит постави Великобритания в много неизгодно положение. Едно е да се водят преговори със страна от ЕС с население от 500 млн., а друго с 66 милионна, макар и владялата Америка преди време, Великобритания. Оттук и привидно импулсивно изпуснатите призиви от страна на Тръмп, страната да напусне без сделка ЕС и ако може и със скандал. Така тежестта в преговорите буквално ще се стопи. От своя страна ЕС също наблюдава процеса с тревога, защото евентуално напускане на Великобритания с отворена граница през Северна Ирландия ще осигури и достъп на тези продукти до европейския пазар. Към момента структурата на търговията на Великобритания е 49% с ЕС, 13% със страни в търговски споразумение с ЕС и едва 14% със САЩ. Излизането без сделка изисква нови търговски споразумения за тези близо 62% и осигурява „феноменален“ пазарен дял на САЩ. Неволно се налага аналогията с операция „Овърлорд“, когато през Великобритания тогава не толкова доминиращите в света САЩ влязаха в Европа и от тогава няма излизане. Деструктурираха Британската колониална империя и овладяха над 70% от пазарите й. На „Източния фронт“, както казва Швейк „…Войната си вървеше много добре, докато не се намеси Генералният Щаб“, в момента Пентагонът. Русия почти се беше примирила със санкционното ежедневие, ЕС – с контрасанкционното. Постепенно се движеха и енергийните проекти. Докато намесата на „Генералния Щаб“ не активира отново военното противопоставяне. Анулирането на Договора за ракетите със среден и малък обсег (ДРСМО) поставя Европа отново в положението на заложник за нова надпревара във въоръжаването на Европейския театър. САЩ разполагат системата THAAD вместо Aegis Ashore в базата си в Румъния, като официалното заявление, е че системата ще премине дългосрочна актуализация. Същата седмица директорът на военното разузнаване на САЩ ген. полк. Робърт Ашли-младши директно обвини Русия, че провежда скрити ядрени изпитания на свръхмалки ядрени устройства. Това е пряко нарушение на Договора за всеобща забрана на ядрените изпитания и отваря врати за стартиране на подобни опити в самите САЩ. Нещо което е залегнало в концепцията им за ограничена ядрена война. Какви перспективи в това отношение пред надпреварата във ядренните оръжия отваря денонсирането на този договор можем да си представим, като за сравнение САЩ разглеждат ядренния артилерийски боеприпас тип „Grable“ с мощност от 15 Ктн. като „средно мощен взрив“. А това е с размерите на артилерийски снаряд… Още от Източния фронт, САЩ обявиха новите хиперзвукови оръжия на Русия като ракетите „Сармат“ с бойните хиперзвукови маневриращи блокове „Авангард“ като елементи от Договора за стратегическите настъпателни оръжия СНВ-3, който изтича в края на 2020 г. и заплашиха, че ще анулират и него. В отговор руският президент Владимир Путин заяви, че Русия е постигнала технологично изпреварване в стратегическите оръжия и може да мине и без този Договор. Нещо от рода на…“Все тая…!“ Да, но на нас в Европа едва ли ще ни е… Все тая! И отново неволно се налага аналогията, че основните „сражения“ в тази надпревара ще са на „Източния фронт“ и много от нещата след Десанта преди 75 години си остават същите.", "date": "2019.06.08", "title": " Не откриват ли САЩ нов Втори фронт в Европа?\t"}
{"url": "https://trud.bg/12-%d0%b4%d1%83%d1%88%d0%b8-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d1%82%d0%be%d1%80%d0%bd%d0%b0%d0%b4%d0%be-%d0%b2-%d0%b3%d0%b5%d1%80%d0%bc%d0%b0%d0%bd%d0%b8/", "text": "Дванадесет души бяха ранени, един от които сериозно, при преминаване на торнадо в германския град Лангенберг в провинция Северен Рейн-Вестфалия, предадоха ДПА и БТА. Стихията вдигнала във въздуха голяма шатра, в която се продавала бира по време на футболен турнир. После шатрата паднала с голяма сила върху хората и някои от тях били затиснати под нея. Ранените са били откарани в болница.", "date": "2019.06.08", "title": " 12 души пострадаха при торнадо в Германия"}
{"url": "https://trud.bg/%d1%82%d1%80%d1%8a%d0%bc%d0%bf-%d1%81%d0%b0%d1%89-%d0%b8-%d0%bc%d0%b5%d0%ba%d1%81%d0%b8%d0%ba%d0%be-%d1%81%d0%b5-%d1%80%d0%b0%d0%b7%d0%b1%d1%80%d0%b0%d1%85%d0%b0-%d0%b7%d0%b0-%d0%bc%d0%b8%d0%b3%d1%80/", "text": "Президентът на САЩ Доналд Тръмп обяви, че САЩ и Мексико са постигнали съгласие по въпроса за имиграцията и че митата, които той планираше да въведе в понеделник, са отменени, предадоха световните агенции. Тръмп съобщи това в Туитър. „САЩ и Мексико постигнаха споразумение. Митата, предвидени да влязат в сила от американска страна срещу Мексико, са следователно отменени за неопределено време“, се казва в туита на президента. Той допълва, че в скоро време ще бъдат публикувани детайли за сделката. Тръмп добави, че Мексико ще вземе „силни мерки, за да спре миграционния поток през страната по посока на южноамериканската граница“. „Това ще позволи да се намали до голяма степен, или да се елиминира, незаконната имиграция, идваща от Мексико в САЩ“, допълни Тръмп. Малко след това мексиканският министър на външните работи Марсело Ебрард, който е във Вашингтон за преговорите за митата и за незаконната имиграция с американски представители, потвърди в Туитър, че няма да има мита в понеделник. Той благодари на всички, които са помогнали да „се покаже величието на Мексико“. Преговорите започнаха в началото на седмицата. Тръмп заплашваше да въведе мита срещу Мексико от 10 юни в размер на 5 процента върху всички стоки, идващи оттам. Прогресивно до 1 октомври митата трябваше да се увеличат до 25 процента. В четвъртък мексиканските власти се ангажираха да засилят надзора по границата с Гватемала, като разположат 6000 членове на националната гвардия. Мексико замрази и банковите сметки на предполагаеми трафиканти на мигранти и върна стотици хондурасци в родината им. Властите на Мексико освен това блокираха кортеж от около 1200 мигранти, влезли в Мексико от Гватемала.", "date": "2019.06.08", "title": " Тръмп: САЩ и Мексико се разбраха за мигрантите, митата се отменят"}
{"url": "https://trud.bg/%d0%b7%d0%b0%d1%89%d0%be-%d0%bd%d0%be%d0%b2%d0%b8%d1%8f%d1%82-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb-%d0%bd%d0%b0-%d0%b2%d0%b2%d1%81-%d0%b5-%d0%ba%d0%b0%d1%82%d0%be-%d0%b2%d0%b8/", "text": "Турист отива на море и наема стая в хотел с басейн:  – А знаете ли – пита той рецепционистката – басейнът с каква вода е пълен – сладка или солена?  – Сутрин е пълен със сладка, а след обяд със солена… *** Един чукча влиза в магазин и казва на продавача:  – Дайте ми една брадва HEAVY METAL!  Продавачът му дал. След месец върнал брадвата, която била много потрошена и поискал още една брадва HEAVY METAL. След още един месец чукчата пак отишъл в магазина и пак поискал една брадва HEAVY METAL…  Но този път продавачът не се сдържал:  – А бе, к’во правиш с тия брадви, бе?  – Цепя лед! – отвърнал чукчата.  – Е що не каза да ти дам една брадва LED ZEPPELIN тогава?! *** На Мичето, мъдрата й баба Мика:  – Миче, Миче, мъж без мангизи може да ти е само приятелка! *** – Е, как си след снощи?  – Ужасно! Мразя се!  – Не се притеснявай! Много хора те мразят… *** Изпит по философия:  Професорът излиза на дъската и казва:  – Днес ще пишете само по един билет и една тема… и написва на дъската:  – „ЗАЩО?”  От всички работи има само една шестица и тя е на студента, който написал на листа си:  – „А, ЗАЩО НЕ!?” *** Жените мразят безотговорни мъже. Като си казал, че си в командировка до събота, не се прибирай в петък… *** Последната я зарязах, защото подозирах, че е с мен само заради парите…, които й дължа. *** Майката на шотландския боец разбрала, че той е безсмъртен чак след третия аборт!!! *** Баща към сина си:  – Още си пети клас да пушиш!  – Тате и ти си бил 5. клас!  – Тогава аз бях на 18, пикльо! *** Лесно й е било на Ева. Никакви кухни, тенджери, тигани и манджи. Откъснала ябълката и нахранила онова ненаситно животно Адам! *** – Тате, кой ти казваше как да караш кола, преди да се ожените с мама?  – Баба ти… *** Двама охранителни влезли в бар да се почерпят. По едно време на бара застанали две хубави момичета:  – Брат, виждаш ли тия мацки? Искам да сваля едната, но не знам как да ги разделя.  – Гледай и се учи – отговорил другия. Отишъл при момичетата, замахнал и ударил едната с всичка сила. Тя се проснала в несвяст на земята. Обърнал се към другата:  – Миличка, изглеждаш ми самотна тази вечер… *** Не вярвам на никого! Нито на жени, нито на правителството, а от 2012 г. и на маите не вярвам! *** Студентка влиза в кабинета на млад преподавател, разкопчава няколко копчета на ризата си и коленичи:  – Бих направила всичко, за да взема този изпит…  – Всичко… – прошепнал преподавателят.  – Да, всичко! – казала студентката и се притиснала към преподавателя.  – О, значи всичко…  – Да, абсолютно всичко…  – Тогава заминавай у вас да учиш! *** Жена пътува в спален вагон. От съседното купе се чува страшно хъркане, тя не може да заспи и започва да чука по стената. Настъпва тишина, но след няколко минути хъркането започва пак. Тя пак чука. От съседното купе се чува раздразнен мъжки глас:  – ПРЕСТАНИ ДА ЧУКАШ, МАААААА! Не разбра ли – няма да ти отворя! Видях те, като се качваше на влака – грозна си и не си мой тип… *** Какво нещо е термосът… Всички мислят, че пиеш горещ чай, а ти си сипал студена бира. *** – Докторе, лошо ми е!  – Какво ядохте?  – Гълъб ядох.  – Гол гълъб ли ядохте?  – Ами, хванах го, оскубах го… Да, ядох гол гълъб.  – Голям гол гълъб ли беше?  – Дааа! Беше голям гол гълъб.  – А ядохте ли главата на големия гол гълъб?  – Ядох главата на големия гол гълъб.  – Гола ли беше главата на големия гол гълъб?  – Разбира се, че беше гола главата на големия гол гълъб! И какво?  – Ами нищо. Аз съм логопед. С каквото можах, помогнах… *** Определение за зубър:  – Този, който е намерил нещо по-интересно от секса. *** – Искам да знам кой те пусна да влезеш?  – Ти сам ме покани бе Гоше!  – Не съм те канил!  – Тогава защо си оставил прозорчето в банята отворено? *** Няма такова друго животно, което да изпие толкова бира, като пържената цаца! *** Американски геолози с изненада установиха, че над нефтените залежи на САЩ има някаква арабска държава. *** Момиче сяда в колата на приятеля си. А той с печален вид є съобщава:  – Имам неприятности…  Момичето:  – Ама какви?  Момчето жално:  – Ами слушай…  И пуска песента на Сантра и Спенс „Не ме обичаш вече”. Текст: „Съжалявам, че те огорчавам, но какво ти давам? Днес съм тук, а утре там. Преди да почне всичко свърши между нас”.  Момичето го гледа шокирано:  – Ама как така! Късаме ли?  А момчето жално казва:  – Чу ли хубаво? Мисля, че дясната тонколона шуми… *** „Рaзликaтa в потенциaлите порaждa нaпрежение” или кaк физикaтa обяснявa фaктa, че не се рaзбирaм с прости хорa… *** Новият изтребител на ВВС е като виц – стар, но златен… *** – От къде са тия женски гащи в джоба на сакото ти?  – Даде ми ги комшията, вчера си ги забравила при него ма! *** Когато видя някоя двойка да се кара, гледам да не се отдалечавам много, че може случайно той да каже:  – Отивам да си легна с първата срещната глупачка! *** – И каква е разликата между мъжките и женските крака?  – Виж ся, крака като крака. Няма кой знае каква разлика. Основната разлика е в онова „между”. *** Скъпи момичета, имате суха кожа? Накъсана и изтощена коса? Проблемна фигура? Елате при нас… Тук е тъмно и ние сме пияни… *** Най-трудно е за учителите по химия.  – Те знаят как да взривят или отровят всеки малолетен дебил, но се сдържат с всички сили… *** Експресно тръгване от работа… На вила със секретарката… Коняк. Бонбони. Споделен душ. И после… Безумие… Безумие… След това чинно прибиране вкъщи. Изморен поглед. Обичайна целувка. И молба към милото:  – Моля те слагай вечерята, днес се изморих като куче…  Жената се мотае в кухнята. Котлети. Бира. Десерт. Бламанже. В леглото грейка лежи. Екранът на телевизора се отразява в очилата.  Жената мърка:  – Как те чаках… Цял ден мечтая за този момент, когато ще съм с теб…  И внезапно – есемес. И ти бос, бързо се прокрадваш в тоалетната за да прочетеш на спокойствие:  – Обичам те! Мислиш ли за мен? Какво вълшебство беше днес, колко възторг ни подари любовта! И този фантастичен, незабравим оргазъм… Такава сласт! И задоволство… Не е ли това Раят?  И ти бързо изтриваш есемеса. Поправяш пижамата… Трябва да си много внимателен в бъдеще… Вярно, зад прозореца и в душата ти е пролет, но не дай Боже милото да надуши… А жената с хладен тон те посреща в спалнята:  – Защо взе в тоалетната моя телефон? *** Няма да повярвате, но днес един мъж се опита да ме сваля. Каза ми:  – Щом нямате билет, свалям ви от автобуса!", "date": "2019.06.08", "title": " Защо новият изтребител на ВВС е като виц?"}
{"url": "https://trud.bg/%d0%ba%d1%83%d1%87%d0%b5%d1%82%d0%b0%d1%82%d0%b0-%d0%ba%d0%be%d0%b8%d1%82%d0%be-%d1%83%d0%b1%d0%b8%d1%85%d0%b0-%d1%87%d0%be%d0%b2%d0%b5%d0%ba-%d0%b2-%d1%81%d0%b5%d0%bb%d0%be-%d0%b2%d0%bb%d0%b0%d0%b4/", "text": "Хората във Владо Тричков предполагат, че  , са били оставени без грижи и те са нападнали от глад, съобщава  . Преди трагичния инцидент е имало и други – едно разкъсано куче, друго нападнато куче, което успяло да оцелее, а жертвата – Димитър, е бил нападан от същите животни и затова е избягвал да минава по пътя край вилата, в която са отглеждани. Минавал е по горска пътека, но те са го пресрещнали вчера и там. „Стопанинът на кучетата идваше да ги храни през два – три дни, те лаеха денонощно, предполагам, защото са гладни. Вероятно това е и причината да нападнат човек”, смята Гинка Петрова, която живее в съседство. Семо Георгиев показа и жалбите, които са подавани до полицията и общината, за да се сигнализира за отглеждането на кучетата. Мъжът посочва, че хората са се страхували и от зарази, и от това че кучетата са излизали без намордник. Първо донесе три кучета, после започнаха да се размножават, посочи още Семо Георгиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.08", "title": " Кучетата, които убиха човек в село Владо Тричков, най-вероятно са нападнали от глад, смятат местни жители"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%b5%d0%bd-%d0%b0%d0%ba%d1%82-%d0%b5-%d0%b1%d0%b8%d0%bb-%d0%bf%d1%80%d0%b5%d0%b4%d0%be%d1%82%d0%b2%d1%80%d0%b0%d1%82%d0%b5%d0%bd-%d0%b2/", "text": "Предотвратен е терористичен акт у нас, научи  . Целта на терориста е била в Пловдив. Той е задържан в четвъртък, преди да изпълни намерението си. Терористът е български гражданин, според източници на БНТ е под 18-години. За него и семейството му до сега не е имало данни да са радикализирани. Очаква се в ранния следобед днес прокуратурата, ДАНС и МВР да оповестят повече информация по случая. По информация на   арестуваният е радикализиран 16-годишен младеж. Предполага се, че ученикът е възнамерявал да извърши терористичен акт в Пловдив, тъй като при обиските са открити различни компоненти на несглобена бомба. В момента със задържания работят психолози на МВР, които се опитват да изясняват мотивите му. Източници от МВР обясниха пред „Хоризонт“, че поради неизвестни причини младежът се поддал на ислямско радикализиране в последно време. Не е ясно какво точно е възнамерявал да извърши той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.08", "title": " Терористичен акт е бил предотвратен в Пловдив"}
{"url": "https://trud.bg/%d0%bd%d0%b0-8-%d1%8e%d0%bd%d0%b8-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": ", телевизионен водещ, продуцент, 40 г. , бизнесмен, бивш министър и депутат, 55 г. , юристконсулт в УМБАЛ „СОФИЯМЕД“. , цигулар, 55 г. , бивш директор на Националната галерия.", "date": "2019.06.08", "title": " На 8 юни 2019 да почерпят"}
{"url": "https://trud.bg/%d0%b1%d1%80%d0%be%d0%bd%d0%b8%d1%80%d0%b0%d0%bd%d0%b0-%d0%ba%d1%80%d0%b5%d0%bf%d0%be%d1%81%d1%82/", "text": "Голям, луксозен и безсрамно скъп е любимият джип на шейховете – Karlmann King. С гигантски размери и брутален дизайн черният „звяр” се превърна в суперзвездата на завършилото наскоро изложение в Ню Йорк. Там американците го обявиха за обявиха за най-грозния автомобил. Красив или грозен – това е въпрос на вкус, но без съмнение е най-ексклузивният, най-екстравагантният и най-скъпият SUV в момента. Karlmann King струва 3,4 милиона евро и на фона на тази цена други високопроходими „играчки” за богаташи като Rolls-Royce Cullinan, Lamborghini Urus и Bentley Bentayga изглеждат дори евтини. Купувачи на такива автомобили явно не липсват, защото първият екземпляр Karlmann King отдавна е продаден на клиент от Африка. За този модел напират и арабските шейхове с дълбоки портфейли и големи гаражи, които първи имаха привилегията да видят прототипа преди две години на изложението в Дубай. Производител на Karlmann King е италианското дизайнерско студио и конструктор на каросерии Vercamodel Saro от Торино. Тази непозната фирма е натоварена от китайската компания IAT Automobile с поръчката да създаде и сглоби величествения офроудър. Плановете предвиждаха продукцията да бъде ограничена до 10 екземпляра, но поради големия интерес от страна на платежоспособните купувачи е твърде вероятно производството да се увеличи. Всеки автомобил се изработва според личните предпочитания на клиента по отношение на оборудването и интериора. При поръчка се налага да се чака между 9 и 18 месеца, за да стане колата готова.   Дебелите черни ламарини с остри ръбове, сякаш издялкани с тесла, добре прикриват същността на Karlmann King. Тази чудовищна машина, създадена от италианци и финансирана с китайски пари, всъщност използва американска техника. Реално това е преработен екстремен пикап Ford F-550 с бензинов двигател 6,8 V10 с мощност 367 к.с. и въртящ момент 620 Нм. Под капака на Karlmann King моторът има трудна задача, защото трябва да задвижва истински великан с тегло 4,7 тона. Ако има бронировка на каросерията, теглото се увеличава до почти 6 тона. Затова максималната скорост на движение е само 140 км/ч. Гигантският SUV с дължина 6 м и височина 2,48 м е всичко друго, но не и аеродинамичен, макар че прилича на боен самолет „Стелт”. Това е подвижна и луксозна крепост, създадена за експлоатация в екстремни условия и при температури от минус 40 до плюс 90 градуса. Голямата кабина е помпозна ложа с разточителни масажиращи кресла. В обзавеждането са използвани крокодилска кожа, орехово дърво и карбон, а има и позлатени декорации. Под прозорците са инсталирани хладилник, кафе машина и бар с чаши за шампанско. Големият 45-инчов HD монитор може да се използва за гледане на телевизия, за сърфиране в интернет и за видео игри. Таванът прилича на звездно небе, тъй като в него са вградени стотици малки светодиоди, които блестят в тъмното.", "date": "2019.06.08", "title": " Бронирана крепост\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d1%81%d1%83%d0%b1%d1%81%d0%b8%d0%b4%d0%b8%d1%8f/", "text": "Казусът с надплатените партийни субсидии е технически, а не политически. Това каза в предаването „Тази събота” по   министърът на финансите Владислав Горанов. По думите му, след разговор с премиера Бойко Борисов, е било преценено, че не е необходимо да подава оставка – призив, който отправиха от БСП. Запитан дали предложението на управляващите – субсидиите за партиите да са 1 лв. на глас, не е популистко, Горанов отговори: „Слагаме на масата това, което голяма част от българските граждани са поискали и да отворим дебата за финансирането на политическите партии по начин, по който един път завинаги да бъде затворен, за да не се поставя с всяко гласуване на бюджета”, коментира  финансовият министър. Горанов посочи, че темата е била използвана от определени политически сили за пропаганда и партийни цели. Сподели също, че аналогията за единия лев е свързана с въпроса, зададен в допитването, инициирано от „Шоуто на Слави” По думите му партиите трябва да седнат на една маса и да изберат един модел на финансиране. Ако бъде избрано субсидирането – да се определи разумния размер. На въпрос защо се е стигнало да надписване на субсидиите, той обясни, че различното в тълкуването на закона е начинът, по който се формира общата им маса и впоследствие как се разпределят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.08", "title": " Министър Владислав Горанов: Субсидия от 1 лев не е популистко, това искат голяма част от българите"}
{"url": "https://trud.bg/%d1%81%d0%b2%d0%b5%d0%b6%d0%b0-%d0%bc%d1%80%d1%8a%d0%b2%d0%ba%d0%b0-%d0%b7%d0%b0-%d0%b0%d0%ba%d1%83%d0%bb%d0%b8/", "text": "Участва и дъщерята на Сталоун От Entertainment Studios стартираха рекламната кампания на летния си филм с акули „47 Meters Down: Uncaged”. Произведението е продължение на относително приличния за жанра си хит „47 Meters Down” на Йоханес Робъртс, който през 2017 г донесе приходи от над 60 милиона срещу бюджет от 5 млн, припомнят от operationkino.net. Естествено, при подобна възвращаемост, следваща част бе практически неизбежна и две години по-късно тя е вече факт. „47 Meters Down: Uncaged” отново е дело на Йоханес Робъртс и редовния му сценарен партньор Ърнест Риери. Сюжетът разказва историята на четири тийнейджърки, които отиват да изследват древен град на Маите, който е изцяло под вода. Моментното „население” на този град е изцяло от акули, които се готвят за кървав пир. Основна атракция освен акулите тук е дъщерята на Силвестър Сталоун – Систин Роуз Сталоун. Режисьорът Йоханес Робъртс е и сценарист заедно с Ърнест Риера („The Other Side of the Door”, „47 Meters Down”). В ролите са още Джон Корбет, Брек Басингър, Ниа Лонг, Бриан Тжу, Софи Нелиси и др.", "date": "2019.06.08", "title": " Свежа мръвка за акули\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b0%d1%82%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%bd%d0%b0%d0%b3%d1%80%d0%b0%d0%b4%d0%b8-%d1%88%d0%b5%d1%84%d0%b0-%d0%bd%d0%b0-citroen-%d1%83-%d0%bd/", "text": "Изпълнителният директор на „Автомотор Корпорация“ – Олга Сандова, бе удостоена със степента Кавалер на националния орден за заслуги на Република Франция от посланика у нас Ерик Льобедел. От 1991 г. насам фирмата, ръководена от Олга Сандова, е официален вносител на автомобилите Citroen в България. „Получаването на това отличие за мен е огромна чест, а също и ангажимент да продължа да работя с още по-голяма отдаденост както за просперитета на марката Citroen, така и в областта на двустранното икономическо и културно сътрудничество между нашите две страни“, заяви Олга Сандова по време на церемонията във френското посолство. Тя е също така член на УС на Българската търговско-промишлена палата и член на УС на сдружение „Дамски форум“. През настоящата 2019-а се навършват 100 години от раждането на Citroen. Това е една от първите чужди марки, които започнаха бизнес с официално представителство в България след промените през 1989 г.", "date": "2019.06.08", "title": " Френската държава награди шефа на Citroen у нас\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0%d0%b3%d1%83%d0%b1%d0%b8-%d0%be%d1%82-%d1%87%d0%b5%d1%85%d0%b8%d1%8f-%d1%81-12-%d0%b2-%d0%b4%d0%b5%d0%b1%d1%8e%d1%82%d0%b0-%d0%bd%d0%b0/", "text": "Националният отбор на България загуби от Чехия с 1:2 като гост в мач от квалификациите за Евро 2020, който беше дебютен за новия селекционер на „лъвовете“ Красимир Балъков. На „Дженерали Арена“ в Прага родните футболисти не се представиха на очакваното ниво и напълно закономерно записаха поражение, въпреки че двубоят започна отлично за тях. Още в третата минута дебютантът в националния отбор Исмаил Иса даде преднина на България с добър изстрел с глава след отлично центриране на капитана Ивелин Попов. Веднага след като изостанаха в резултата, домакините тръгнаха в атаката в търсене на изравнителен гол и стигнаха до него в 19-та минута, когато лоша намеса на друг дебютант – Кристиан Димитров, позволи на централния нападател на Чехия Патрик Шик да вкара във вратата на Николай Михайлов. Чехите създадоха още куп положения до почивката, но Михайлов и късметът помогна на „лъвовете“ да не допуснат нов гол. Все пак логичното се случи в 50-та минута, когато Шик получи добър извеждащ пас, преодоля елементарно Васил Божиков и вкара за 2:1. Възпитаниците на Балъков нямаха сили да отговорят и до края не успяха да създадат нито една опасност пред противниковата врата. В крайна сметка, България допусна първо поражение в квалификациите за Евро 2020 и остава с две точки в актива си, като заема четвърто място в група А. В другия мач от групата тази вечер Черна Гора и Косово направиха равенство 1:1 в Подгорица. В понеделник България приема Косово на Националния стадион „Васил Левски“ от 21:45 часа.", "date": "2019.06.08", "title": " България загуби от Чехия с 1:2 в дебюта на Красимир Балъков"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%bf%d0%b0%d1%80%d1%82%d0%b8%d0%b9%d0%bd%d0%b0%d1%82%d0%b0-%d1%81%d1%83%d0%b1%d1%81%d0%b8%d0%b4%d0%b8%d1%8f/", "text": "При всички случаи субсидията трябва да бъде намалена и ще бъде намалена. Дали ще е 1 лев, дали ще е някаква различна от тази цифра, но трябва да е намалена. Това е общественото очакване и е задължително да се случи. Нашите представители правят различни предложения. Има вариант да има таван на субсидиите”. Това заяви в предаването   по Нова Телевизия заместник-председателят на ВМРО и евродепутат Ангел Джамбазки. „Трябва да има таван на субсидиите. Те трябва да се харчат за политическа дейност. Не трябва партиите да ги държат на влог. Трябва да има и отчетност”, добави още той. Джамбазки беше категоричен, че предизборната кампания на ВМРО е била в рамките на закона. Евродепутатът е на мнение, че причината за тежките скандали в т.нар „малка коалиция” са резултатите от евровота. „Мога да си го обясня само с резултата от изборите. Той очевидно е нещото, което провокира тези тежки думи”, коментира още заместник-председателят на ВМРО. По думите му технически Волен Сидеров е коалиционен партньор, а дали ще остане такъв зависи от неговите действия. Той не изключи да има раздяла с коалиционен партньор. Според него обаче това би било безотговорно. „Би било безотговорно да развалим коалицията заради лични отношения”. Категоричен е, че ниската избирателна активност е сигнал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.08", "title": " Ангел Джамбазки: Партийната субсидия задължително ще бъде намалена"}
