{"url": "https://trud.bg/%d0%b4%d0%bd%d0%b53%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": "Виолета Гиндева, актриса.Гергана Паси, бивш министър по европейските въпроси.Вероника Делибалтова, председател на Младежкото обединение на БСП.Михаела Калайджиева, юрист.Кирил Йорданов, бивш кмет на Варна, 61 г.Любомир Кючуков, директор на Института за икономика и международни отношения, 62 г.Любомир Филипов, бивш управител на БНБ, 72 г.Манол Генов, депутат от „БСП за България“ в 44-ото НС, 57 г.Пламен Константинов, треньор на националния отбор по волейбол, 44 г.Акад. Светлин Русев, художник, 84 г.Стефан Бурджев, депутат от „БСП за България“ в 44-ото НС, 31 г.Доц. д-р Стоян Александров, бивш финансов министър, 68 г.", "date": "2017.06.14", "title": " Днес да почерпят"}
{"url": "https://trud.bg/%d0%b8%d0%b4%d0%b5-%d0%bb%d0%b8-%d0%bd%d0%b0%d0%b8%d1%81%d1%82%d0%b8%d0%bd%d0%b0-%d0%b5%d0%b2%d1%80%d0%be%d0%b0%d1%82%d0%bb%d0%b0%d0%bd%d1%82%d0%b8%d1%87%d0%b5%d1%81%d0%ba%d0%b8-%d1%80%d0%b0%d0%b7/", "text": "Най-голямата заплаха за САЩ е Германия да стане суверенна и да нормализира отношенията си с РусияВъпросът в заглавието е наистина въпрос – отговорът му не ми е известен. Сблъсъкът между Тръмп и Меркел обаче отекна болезнено, особено в Германия с това как първият посегна грубо на немския износ, воден от вътрешнополитически мотиви, а втората реагира остро – колкото можеше да си позволи. Такива имаше и в Америка. Дейвид Фръм, консервативният бивш речеписец на Буш II, отсече, че посещението на Тръмп е катастрофа за отношенията САЩ – Европа. Телевизионният водещ Джо Скарбъро додаде, че то причинило повече вреда за Америка от коя да е друга президентска среща от сблъсъка на Кенеди с Хрушчов във Виена в 1961 г. насам. Старият дипломат Ричард Хаас оцени казаното от Меркел, че Европа вече не могла да разчита на други и трябвало да вземе нещата в свои ръце, като критичен праг, който САЩ след Втората световна война винаги се стремели да избягнат на всяка цена.Така е, защото тези хора, политиците и деловите кръгове зад тях, вярват в банкрутиралата външнополитическа доктрина “Обама” от втория му мандат – в необходимостта от поддържане на нова студена война с Русия, одобряват лова на вещици срещу “руската връзка” на Тръмп. Те пренебрегват историческите промени в Русия и Европа след края на 80-те години.Доктрината “Обама” всъщност копира кредото на крайните американски ястреби след Втората световна война: “атлантическото сътрудничество” е благовидният начин да се задържат завинаги американците в Европа, съветите – вън от Европа, а германците – под окупация. Тази доктрина негласно направляваше действията на САЩ и при разпростирането на договора на НАТО над бившата ГДР и разширяването на Алианса до Нарва.Най-опасните кризи в американско-европейските отношения за тези американски кръгове настъпват, когато възникне опасност Германия да добие независимост от САЩ, да стане суверенна и да нормализира отношенията си с Русия, което е неин жизнен икономически интерес.В историята останаха кризите от 1952 г., когато Сталин предложи Германия да се обедини и сама да избере свободно политическото си устройство, като остане военно неутрална, т.е. да се “финландизира”, и в 1983 г., когато протестното движение в Германия срещу разполагането в страната на нови американски ракети срещу СССР с милионните маршове по улиците опъна нервите в Бон и Вашингтон.И в двата случая се наложи линията на американските ястреби за запазване на “атлантическа и либерална” Германия и Европа. За тях това е решаващо условие за възпирането на СССР – и той неочаквано се разпадна и сякаш потвърди историческата им правота. Така се надяват да стане и сега – повече твърдост срещу Путин и той ще рухне, а в Москва ще се яви новият Елцин.И за самата Германия “атлантизмът и либерализмът”, т.е. американската окупация, мислят те, са жизнено важни – въпреки помрачаващите картината инциденти, като отказът на Шрьодер да подкрепи Буш срещу Ирак, скандалът с подслушването на Меркел и крамолното изгонване на американски разузнавач от Берлин през 2014 г.Без американската окупация Германия едва ли не остава сама с кошмарите на нацисткото си минало. Събуждат се всички зловещи призраци на Европа от първата половина на ХХ век. А с Брекзит суверенна Германия наготово получава възможност да изключи историческата си съперница Британия от европейските дела. Мечтата на Путин!Но тези теории изхождат от напълно погрешни предпоставки. Както посочи харвардският професор по политически науки Стивън Уолт, днешна Русия съвсем не е заплахата за Европа, каквато беше СССР. “Атлантизмът”, добавям, отдавна сам се превърна във водещ фактор за несигурност в Европа. Либийската и сирийската, в съчетание с афганистанската авантюра на НАТО, предизвикаха бежанската криза от 2015 г. Измислената конфронтация с Русия по границите й отвлича вниманието и разпилява ресурсите на Европа за справяне с истинската криза и за съвместна борба с тероризма.Бедствието, предизвикано от западната намеса в Украйна – главно с цел да попречи на Путин да се намеси в Сирия – тепърва също ще става разбираема за масовото западно съзнание. Европа пострада много и от безсмислените и контрапродуктивни антируски санкции и ответните мерки на Москва.Неслучайно след избирането на Обама през 2008 г. германците, имащи доверие в САЩ, бяха 76% и първият чернокож президент бе посрещан по площадите на Европа като рок звезда, а през 2014 г. делът на вярващите спадна до 34%, а 60% смятаха Сноудън за герой. След избора на Тръмп доверието към САЩ в Германия се срина още, при това катастрофално. Отказът на Тръмп от Парижкото споразумение звучи апокалиптично за европейската чувствителност.“Либерализмът” на вашингтонския консенсус пък отдавна се превърна във фактор за дефлация, неразвитие, растящо неравенство и социална несигурност за Европа – сегашната парализа на Брюксел и фактическият разпад на съюза на зони с различни “скорости” не са резултат на случайни грешки, а са цялостен срив на десетилетна икономическа политика, чийто символ бе еврото, а сега са “търговските” договори, като провалените ТТИП и СЕТА.Катастрофата на тази политика започна от САЩ в 2008 г. Германия наистина досега бе изключение от останалия западен свят – с изгодния за нея курс на еврото износът й стремително растеше. Затова сега Берлин така болезнено реагира на сделките на Тръмп за оръжие в Саудитска Арабия и приказките му за прекалено многото немски автомобили в САЩ. Експортният успех на Германия не е съвместим с мечтата на днешния Бял дом за реиндустриализация на Америка. А какво е това ако не пълно самоотрицание на “либерализма”?Атлантическият развод отразява отдавна назряла необходимост за Европа, но и за Америка – както видяхме по различен начин и от двете мощни популистки движения на Сандърс и Тръмп през миналата година, зад които стоеше мнозинството от американското население, включително и мнозинството от военните.За развода са и почти всички класически американски консерватори – по съвсем прагматични причини. Три четвърти от разходите за отбрана на Европа са за американска сметка 72 г. след края на войната и 26 г. след разпадането на СССР! Нечуван разгул на чиновническо пилеене на трудовите данъчни долари.А първият върховен главнокомандващ на НАТО ген. Айзенхауер каза още в 1951 г.: “Ако след десет години всички американски войски, разположени в Европа за целите на националната отбрана, не се завърнат в САЩ, целият проект ще се е провалил”. Най-авторитетният американски геостратег Джордж Кенан, автор на доктрината за сдържането на СССР от 40-те години, предупреждаваше: “Разширяването на НАТО ще е най-фаталната грешка на американската външна политика в ерата след Студената война. То ще насочи външната политика на Русия в посока, която няма да ни хареса.”Както предупреждаваше още древният Тит Ливий, прекаленото разрастване на империята в един момент винаги започва да работи за отслабването й.Но рано е още привържениците на евроатлантическия развод да се радват. Намеренията на Тръмп, дори когато по изключение са добри, имат тенденция да не се изпълняват. Твърде много бюрократична и корпоративна съпротива срещат, слаба и разединена е обществената база на президента, пропагандата на корпоративните медии срещу него не знае почивен ден, негативен е образът му в общественото мнение – и то заслужено, като се имат предвид почти всичките му вътрешнополитически инициативи.Главната идея на Тръмп за външната политика – нормализацията на отношенията с Русия, въпреки очевидната си правилност и полезност за САЩ – остава засега блокирана. Противоречиви са опитите му за кадрово обновление по върховете, да не говорим за пълно пресушаване на вашингтонското блато.Но все пак да не забравяме, че запазването на анахроничния “атлантизъм”, това ретроградно копие на “съветизма” от миналото (тогава нашата мисловна полиция се бореше с антисъветизма, както сега се бори с антиатлантизма) се разминава напълно с посоката на историята и няма да трае вечно.", "date": "2017.06.14", "title": " Иде ли наистина евроатлантически развод?"}
{"url": "https://trud.bg/%d0%b8-%d0%ba%d0%b0%d0%bc%d0%bf-%d0%bd%d0%be%d1%83-%d0%bf%d0%be%d1%81%d1%80%d0%b5%d1%89%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2/", "text": "Димитър Бербатов ще облече отново екипа на „Манчестър Юнайтед“. Нападателят ще се завърне в игра за „червените дяволи“ на 30 юни, когато сборен отбор на английския тим ще се изправи срещу легенди на „Барселона“. Благотворителната среща има за цел да генерира средства, които да бъдат дарени на каталунския педиатричен център. Според таблоида „Сън“, освен Бербатов, на терена ще излязат още Дуайт Йорк, Парк Джи Сунг и Карел Поборски. За каталунците пък ще се включат Гайска Мендиета, който тази вечер ще излезе на национални стадион „Васил Левски“, Людовик Жули и Роналдиньо. За бразилеца това ще е първо завръщане на „Камп Ноу“, откакто напусна клуба през 2008-а. Рони се смята все още за действащ футболист, въпреки че е без отбор и в напреднала футболна възраст (41 г).", "date": "2017.06.14", "title": " И „Камп Ноу“ посреща Бербатов"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bc%d0%b8%d0%bd%d0%b0%d0%b2/", "text": "Турският външен министър Мевлют Чавушоглу заминава за Катар, а след това вероятно ще посети и Саудитска Арабия. Дипломатическата совалка на Анкара, която е сред най-влиятелните съюзници на Катар, цели да помогне за намаляването на напрежението в региона заради блокадата, която Саудитска арабия и още няколко арабски страни наложиха на емирството, предаде .Чавушоглу ще се срещне с катарския си колега и с шейх Тамим бин Хамад Ал Тани. Ще бъде направено всичко възмoжно да бъде посетен и Рияд, въпреки че дипломат номер едно на страната – Адел Ал-Джубер ще отсъства, заяви турският външен министър.Междувременно след среща с държавния секретар на САЩ – Рекс Тилърсън, Ал-Джубер заяви, че блокада няма, а просто страната му е забранила на Катар да използва въздушното ѝ пространство, което е нейно суверенно право. Според него в случай на нужда, доставка на храна и медикаменти няма да бъде отказана.Миналата седмица Саудитска Арабия, Обединените арабски емирства, Египет, Бахрейн и още няколко държави скъсаха отношенията с Катар, като обвиниха емирството, че подкрепя ислямски екстремисти и Иран. Катар отхвърля тези обвинения и ги нарича безпочвени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Външният министър на Турция заминава на посещение в Катар"}
{"url": "https://trud.bg/27-%d0%b5%d1%82%d0%b0%d0%b6%d0%b5%d0%bd-%d0%b6%d0%b8%d0%bb%d0%b8%d1%89%d0%b5%d0%bd-%d0%b1%d0%bb%d0%be%d0%ba-%d0%b3%d0%be%d1%80%d0%b8-%d0%b2-%d0%bb%d0%be%d0%bd%d0%b4%d0%be%d0%bd-%d0%b2%d1%8a%d1%82/", "text": "Общо 200 пожарникари и 40 противопожарни автомобили се борят с голям пожар в западната част на Лондон, предава . Поне двама души са пострадали, а 27 апартамента са били евакуирани.                  Снимки в социалните мрежи показват как сградата е обхваната от пламъци, достигащи до покрива. Пожарникарските екипи уточниха, че огънят е започнал от 26-тия етаж.                  Все още някои от жителите, остават блокирани в своите домове, пише британският вестник.  Властите призовават, тези, които са останали вътре да не изпадат в паника и да покрият устата си с влажна хавлия, докато се опитват да избягат.             Полицията е била извикана на мястото на инцидента в 1.16 ч. местно време. Свидетели разказват, че са видели как живущите в сградата използват чаршафи, за да избягат от пламъците.               АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " 27-етажен жилищен блок гори в Лондон, вътре има хора\t\t\t"}
{"url": "https://trud.bg/%d1%80%d0%b0%d0%b7%d0%b1%d0%b8%d1%85%d0%b0-%d0%b1%d1%8a%d0%bb%d0%b3%d0%b0%d1%80%d0%be-%d0%b8%d1%81%d0%bf%d0%b0%d0%bd%d1%81%d0%ba%d0%b0-%d0%bc%d1%80%d0%b5%d0%b6%d0%b0-%d0%b7%d0%b0-%d0%ba%d0%bb%d0%be/", "text": "При съвместна операция на испанската полиция, българските служби и Европол беше разбита мрежа за клониране на банкови карти, съобщиха испански медии.Смята се, че престъпната група е отговорна за близо 200 атаки срещу банкомати в Испания.Най-често използвали скимиращи устройства, за да клонират банкови карти. 21 души са арестувани в Испания, други 9 в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Разбиха българо-испанска мрежа за клониране на банкови карти"}
{"url": "https://trud.bg/%d0%b2%d0%be%d0%b5%d0%bd%d0%bd%d0%be%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%bd%d0%b8-%d1%81%d0%b0%d0%bc%d0%be%d0%bb%d0%b5%d1%82%d0%b8-%d0%be%d1%82-%d0%b1%d1%8a%d0%bb%d0%b3%d0%b0/", "text": "Военнотранспортни самолети от България, Италия и Литва провеждат учение на летище „Враждебна“ в рамките на летателната тренировка „Балкан Спартан 2017“, предаде .Самолетите изпълняват полети на малка и пределно малка височина, десантиране на парашутисти и тренировъчни заходи със самолети „Спартан“. В тренировката участва бригада „Специални сили“ и Военномедицинската академия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Военнотранспортни самолети от България, Италия и Литва провеждат учение на летище „Враждебна“"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b8-35-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d1%85%d0%be/", "text": "Трима са загинали при пожар в 5-етажен хотел в Истанбул. Ранените са 35, предаде .Отначало се запалил първият етаж и в кратко време пламъците  обхванали цялата сграда. Смята се, че пожарът е пламнал поради повреда в електрическата инсталация.Хотелът се намира в историческата част на мегаполиса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Трима загинали и 35 ранени при пожар в хотел в Истанбул"}
{"url": "https://trud.bg/%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d0%b8%d0%b7%d0%b7%d0%b5%d1%82%d0%b8-%d1%81%d0%b0-63-000-%d0%bb%d0%b2-%d0%bf%d1%80%d0%b8-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba/", "text": " на ГДБОП и ДАНС за корупция на граничен пункт „Кулата“ снощи. Задържана беше цялата дневна митническа смяна.Говорителят на главния прокурор Румяна Арнаудова съобщи пред , че задържаните са 23-ма, като те не са високо в митническата йерархия. При обиските са иззета 63 000 лева. Обвинението ще е за организирана престъпна група работила от март 2015 година.Спецакцията спря напълно движението на автомобили и камиони за няколко часа. Към 10 вечерта започна пропускането на леки автомобили, но опашките от ТИР-ове станаха километрични. Вижте прякото включване на Антон Чавдаров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Арнаудова: Иззети са 63 000 лева при полицейската акция на ГКПП Кулата\t\t\t"}
{"url": "https://trud.bg/%d0%be%d1%87%d0%b0%d0%ba%d0%b2%d0%b0-%d1%81%d0%b5-%d0%b4%d0%bd%d0%b5%d1%81-%d0%b4%d0%b0-%d0%b1%d1%8a%d0%b4%d0%b5-%d0%be%d0%b4%d0%be%d0%b1%d1%80%d0%b5%d0%bd%d0%be-%d1%81%d0%bf%d0%be%d1%80%d0%b0%d0%b7/", "text": "Очаква се днес да бъде одобрено споразумението за формата на управление на Великобритания между Консервативната партия и северноирландската Демократична юнионистка партия, след завръщането на Тереза Мей от кратко посещение във Франция, предаде .Тереза Мей се завърна след полунощ от Париж, след вечеря с президента Еманюел Макрон и след като изгледа приятелската футболна среща на „Стад дьо Франс“ между Франция и Англия. И докато Тереза Мей правеше мексикански вълнички на стадиона в компанията на френския президент и британския вътрешен министър Амбър Ръд, преговарящите екипи на консевраторите и на северноирланските юнионисти продължаваха да преговарят в Лондон по формата на новото управление.Лидерът на Деморатичната юнионистка партия Арлийн Фостър заяви, че очаква сделката да бъде постигната в най-скоро време. Би Би Си цитира свои източници, според които заключителната среща е насрочена за днес сутринта, така че въпросът по-скоро е не „дали“ ще има сделка, а „кога“. Междувременно продължават призивите към Тереза Мей за по-прагматичен подход към Брекзит на фона на казаното от френския президент, че „вратата на ЕС остава отворена“. В днешното си издание „Таймс“ пише, че министърът на финансите Филип Хамънд ще се опита да промени мнението на премиера за напускане на митническия съюз.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Очаква се днес да бъде одобрено споразумението за формата на управление на Великобритания"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81/", "text": "Днес в Гербовата зала на „Дондуков“ 2 президентът Румен Радев ще приеме Димитър Бербатов и Луиш Фиго. Това съобщиха от прессекретариата на държавния глава. Двамата са организатори на благотворителния мач „All Stars 2017“, по време на който футболните звезди на Луиш Фиго с All Stars ще играят срещу звездите на Димитър Бербатов с United Stars.Очакваните приходи ще бъдат дарени изцяло в полза на каузите на Фондация „Димитър Бербатов“ и Фондация „Луиш Фиго“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Президентът Румен Радев ще се срещне с Димитър Бербатов и Луиш Фиго"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d0%b1%d1%81%d1%8a%d0%b6%d0%b4%d0%b0-%d1%81%d1%8a%d1%81%d1%82%d0%be%d1%8f%d0%bd%d0%b8%d0%b5%d1%82%d0%be/", "text": "Заседание на правителството обсъжда състоянието на администрацията.Очаква се кабинета да приеме Доклад за състоянието на администрацията през 2016 г.Министрите ще одобрят още и промени в тарифата за таксите, които се събират от Българската агенция по безопасност на храните.Обсъдени ще бъдат и разходите по подготовката и провеждането на българското председателство на Съвета на Европейския съюз през 2018 г.В дневния ред на заседанието са включени и промени в Класификатора на длъжностите на военнослужещите в Министерството на отбраната, в структурите на пряко подчинение на министъра на отбраната и в българската армия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Правителството обсъжда състоянието на администрацията"}
{"url": "https://trud.bg/%d0%b1%d0%bb%d1%81-%d0%bf%d0%be%d0%b8%d1%81%d0%ba%d0%b0-%d0%bd%d0%b7%d0%be%d0%ba-%d0%b4%d0%b0-%d0%b8%d0%bd%d0%b8%d1%86%d0%b8%d0%b8%d1%80%d0%b0-%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8/", "text": "Има катастрофално намалени бюджети на здравни заведения, каза пред  председателят на Българския лекарски съюз Д-р Венцислав Грозев. Той поиска НЗОК да инициира увеличение на бюджетите към болниците.„Няма липса на качество при работещите в здравната система, пациентът не страда от липса на професионализъм, но системата на здравеопазването е незадоволителна“, коментира той.„Ако не се вземат мерки за бюджета, нямаме избор и ще протестираме. Но няма да си оставим пациентите“, каза председателят на БЛС.От НЗОК пък отбелязаха, че парите към здравните заведения са толкова, колкото са договорени в Рамковия договор.Димитър Петров, подуправител на НЗОК: „Раздадените пари за лечебни заведения са толкова, колкото има в касата и колкото са договорени в Рамковия договор. При повишаване на подизпълнителите се намалява леко и бюджетът на здравните заведения, но ние не можем да направим нищо. Има и прехвърлени явно пари от един месец в друг и затова също може да се търси отговор от НАП, например. Не можем да инициираме увеличение на бюджета към здравните заведения, трябва политическо решение в този случай.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " БЛС поиска НЗОК да инициира увеличение на бюджетите към болниците"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b8-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%81%d0%b0-%d0%b4%d0%be%d0%b3%d0%be%d0%b2%d0%be%d1%80%d0%b8/", "text": "Франция и Великобритания са договорили задействането на „конкретен план“ за борба с тероризма. Това обяви френският президент Еманюел Макрон след вчерашната си среща с британския премиер Тереза Мей в Париж, предаде .Макрон уточни, че една от мерките ще цели премахване на подстрекаването към омраза и тероризъм в интернет: „Планът за действие ще бъде приложен от нашите служби. Цел номер едно е да се засили отговорността на интернет компаниите за това да бъде изтривано всякакво съдържание, в което има призиви за насилие и тероризъм във всички видове медии“, заяви френският президент Манюел Макрон.Британският премиер Тереза Мей определи тероризма като най-голямото предизвикателство в днешно време: „Днешните дискусии са съсредоточени върху най-големите предизвикателства за сигурността, пред които са изправени и нашите две държави. Това е борбата с тероризма и изкореняването на екстремизма, който го захранва. И Великобритания, и Франция преживяха ужасите на тероризма съвсем скоро“.         АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Франция и Великобритания са договорили задействането на „конкретен план“ срещу тероризма"}
{"url": "https://trud.bg/%d1%88%d0%b2%d0%b5%d0%b4%d1%81%d0%ba%d0%b8%d1%8f%d1%82-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%bf%d0%b5%d1%82%d0%b5%d1%80-%d0%bb%d1%83%d0%bd%d0%b4%d0%b3%d1%80%d0%b5/", "text": "Политиците в ЕС не трябва да се вземат толкова на сериозно, сякаш живеят в друг свят, в който са откъснати от реалността– Г-н Лундгрен, в Европарламента се обсъждат нови правила за прием на бежанци. Има ли реални проблеми с мигрантите в Швеция или до голяма степен става въпрос за медиен шум?– Действително има проблеми у нас, но смятам, че и медиите наливат масло в огъня. Като население сме малка държава, но не и като територия. През 2015 г. приехме 163 000 мигранти при 10 млн. граждани. Това създаде натиск върху социалната ни система, която е, или поне беше, много добре развита и днес вече не можем да се грижим толкова добре за собствените си хора. Преселниците се ползват с приоритет. Например в Швеция има възрастни хора, които не могат да си позволят скъпите у нас и в други страни зъболекарски услуги. А когато си имигрант, плащаш 50 крони, което е 5 евро, и след това ползваш каквато и да е дентална услуга.– Вашата партия „Шведски демократи“ е сочена за националистическа и крайнодясна. Смятате ли, че тази ситуация ще засили позициите ви на предсрочните избори в Швеция през 2018 г.?– Смятам, че това, което ще засили нашия резултат на вота догодина, е, че ние сме доста съсредоточени върху проблема. Вече прогнозирахме какъв ще бъде ефектът върху обществото в случай на масова имиграция и днес хората разбират защо искахме връщане на граничния контрол. Разбира се, бяхме наречени „расисти“, „националисти“, „фашисти“, но изведнъж управляващите социалдемократи затегнаха контрола по границите. А хората не са глупави и видяха, че това, за което предупреждавахме, действително се случва. В крайна сметка не искаме да се изолираме тотално от всички. Винаги сме искали мигранти-професионалисти в дадени области, в които нямаме специалисти. А тези, които идват в Швеция са икономически мигранти, те не са бежанци. Хората в най-голяма нужда не могат да дойдат в Швеция, защото нямат средства да платят на каналджиите.– Лидерът на вашата група в Европарламента – Найджъл Фарадж, бе главен двигател за Брекзит. Как са настроенията днес в Швеция? Има ли възможност за Швекзит?– В нашата партия непрестанно повдигаме този въпрос и вярваме, че за нас е по-добре да сме извън Евросъюза и суперсилата, която се създава тук. Не искаме да сме част от Съединени европейски щати и да изгубим суверенитета си. Не искаме ситуация, в която Брюксел да диктува правилата на всички страни-членки, а ние да се превърнем във васали.– Т.е. вашата партия не иска Швеция да е член на ЕС?– Ясната цел, която сме си поставили е да достигнем етап, в който да имаме референдум за отделяне от общността по аналогия с британския. Но в Швеция ситуацията е по-сложна, тъй като в конституцията пише, че членството в ЕС е закон. Така че за отмяна на този закон, освен одобрението на мнозинството от гражданите, е нужно и решение на два действащи парламента с избори между тях за организиране на референдум.– И какво се случва после?– Естествено, ние искаме да продължим да търгуваме с останалите страни-членки, но за тази цел не се нуждаем от Брюксел. Преди Евросъюза пак можехме да търгуваме с целия свят. Малка страна като Швеция изнася стоки, не защото е член на ЕС, а защото произвеждаме качествена продукция – камионите на „Скания“, автомобилите на „Волво“, стомана, хартия. Клиентите ни не идват заради членството в ЕС. Най-голям търговски партньор е Норвегия, която не е част от общността.– Преди 5 години Найджъл Фарадж ми каза, че към 2022 г. българите ще бъдат евроскептици като него. Споделяте ли мнението?– Въпросът е, че когато си сравнително нов член на Евросъюза, какъвто е вашият случай, вие предимно получавате пари. И тогава всичко върви добре. Можете да вложите доста пари в пътища, в инфраструктура, но в крайна сметка идва моментът, в който ЕС иска нещо в замяна. Например Швеция винаги е била нетен дарител на ЕС през цялото време и това ни струва много средства. И след това Брюксел ни казва, че ако не бяхме член, нямаше да имаме привилегии в търговията. Което е хипотетично, защото не знаем развитието на ситуацията в противния случай. Затова всеки гледа днес към преговорите с Лондон, защото те ще са пример и ролеви модел какви ще са отношенията на Брюксел с държава, която се отдели от ЕС. Да, това е клуб, но не мотоклуб като „Ангелите на ада“. Трябва да можеш да го напуснеш, без да понесеш щети.– Това ли се случва сега?– Разбира се! ЕС е гневен, защото британците гласуваха да го напуснат. А това не е моментът, в който трябва да си отмъстителен. Сега е моментът, в който трябва да стане ясно как да бъде постигнато най-доброто възможно сътрудничество с Великобритания в бъдеще. И тук идва сложната задача пред Брюксел. Защото ЕС не може да даде твърде добри възможности на британците, защото така ще подаде лош сигнал към други страни, които ще последват този път, когато видят, че няма реални облаги от членството. Въпреки това смятам, че ще има добра сделка и тя ще послужи за пример за Швеция – какво и как може да получи, без да е членка на ЕС.– Член сте на комисията по транспорта в Европарламента. Какво мислите за идеята на Комисията за промени в пътните такси за автомобилите? В България например имаме винетки, които според тази инициатива може да отпаднат.– Смятам, че в края на краищата ще стигнем до унифицирана система. Целта на Евросъюза е силно да намали дела на пътническите автомобили заради замърсяването на околната среда. Това означава големи инвестиции в обществения транспорт, както и развитие на автономни коли без шофьор, за които в момента вървят големи дискусии. Смятам, че ще станем свидетели на подобно развитие в големите градове в бъдеще.– Германия ще въвежда тол такси, които на практика ще важат само за чужденци, тъй като на германците ще им бъдат приспадани от данъците.– От моя гледна точка тази стъпка е доста обоснована, тъй като Германия е транзитна страна. Където и да искате да отидете в Европа, по един или друг начин трябва да преминете през германска територия. Бил съм международен шофьор и съм прекарал огромен брой часове по пътищата на Германия. „Животът“ на аутобаните е 3 години, след това трябва да им бъде направен основен ремонт. Поддръжката им е тежка и скъпа, така че разбирам защо Берлин иска това. В крайна сметка трябва да си плащаш за това, което използваш.– Какво друго обсъждате в момента в комисията по транспорт?– Най-голямата тема днес, разбира се, е новият пакет за мобилност, наречен Европа в движение, който цели модернизиране на транспорта и намаляване на вредните емисии. Тук срещаме големи проблеми с шофьорите на тирове, които работят в абсолютно различни условия и заплащане. В Швеция например внасят шофьори, например от Македония, които получават нечувано ниски суми. Това на свой ред прогонва шведските шофьори от пазара на труда, тъй като разходите на компанията с чужденци е далеч по-нисък и тя може да подбива цените на транспорта. Тук трябва да има изравняване и именно това е проблемът на ЕС. Ако имаш абсолютно свободен пазар на всичките 27 страни, колкото ще са в бъдеще, тогава трябва да имаш и еднакво, поне до голяма степен, ниво на икономика и на заплати. А в момента нищо от това не се случва. Виждал съм български колеги на пътя, които изобщо не могат да си позволят крайпътно заведение или баня и си готвят на газови котлони буквално на магистралата.– Казахте, че сте работил шофьор на тир?– Да, в продължение на 30 години, десет от тях като международен шофьор.– Помага ли този опит за работата в Европейския парламент?– Помага ми много, защото имам натрупан практически опит. Знам какви са проблемите в тази сфера и имам идеи какви трябва да бъдат решенията им. Притежавам и здрав разум, нещо което до голяма степен липсва тук. Още когато дойдох в Европейския парламент, веднага видях, че колегите не базират своите решения или предложения върху нещо реално. В транспортната комисия съм единствен, който някога е работил като шофьор.– Това направи ли впечатление на колегите Ви?– В началото ме вземаха на подбив: „Я, обикновен шофьор е дошъл тук, какво ли ще прави, сигурно и английски не говори“. Но много скоро промениха мнението си за мен, тъй като съм много активен на нашите заседания. Имам свои гледни точки по въпросите, които обсъждаме и не се страхувам да ги кажа. Понякога дебатите ни са нагорещени, но аз никога не отстъпвам.– Казвате, че сте един от малкото с реален практически опит тук в ЕП?– Точно така, работих като шофьор две седмици преди да дойда в Брюксел през 2014 г., за да започна работа като евродепутат. Преди това смесих работата с предизборната кампания. След като бях избран на изборите на 25 май 2014 г., продължих да шофирам още месец, за да си избистря идеите, които имам за законодателни инициативи и промени.– А как точно попаднахте в политиката?– Имах свои идеи за развитието на транспортните политики в Швеция, които на практика липсват. През 2013 г. подадох заявка в партията да стана кандидат за депутат на националните избори. Но скоро след това нашият лидер ме попита дали не искам да вляза в листата за ЕП. Честно казано признах, че не съм особено сведущ в европолитиките, но той ми каза, че ако се съглася, ще ме върнат на ученическата скамейка. Така и стана. В крайна сметка няма нещо, което човек не може да научи.– Следващите избори са през 2019 г.– Възнамерявам да се кандидатирам отново, тъй като работата тук не е като тази на тираджията – товариш, пътуваш, разтоварваш. Цялата бумащина и бюрокрация, с която те зарива Брюксел, не позволява постигане на бързи резултати. Така че ще участвам и в следващите избори, защото искам да приключа това, което съм започнал тук на 100%. А и в партията ми, в която съм международен секретар, са доволни от работата ми тук.– Значи ви харесва да сте евродепутат?– За мен тази титла не означава нещо изключително. За някои хора е наистина важна, мислят си, че са достигнали много висок пост, че са много важни личност. Целият парламент се отнася с евродепутатите едва ли не като с богове. След първата ни лятна ваканция първото нещо, което мои колеги ме попитаха, бе, какъв модел „Мерцедес“ или „Ауди“ съм си купил. Не, купих си кола, произведена 1982 г. просто за забавление. И без това вече си имах автомобил. Старая се да не летя в облаците и заради това смятам, че съм популярен тук.– Какъв е Вашият съвет към колегите и европейските политици?– За да бъде успешен политик, човек трябва да притежава здрав разум и да може да говори. Това е основното. Да може да говори с хората. Много политици говорят в продължение на половин час и човек накрая си казва: „Какво по дяволите каза този?!“. Важно е и да не се използва усложнен език с модерни думи, когато общуваш с обикновени трудещи се хора. Това само ще те накара да изглеждаш глупаво, сякаш искаш да се дистанцираш от хората, които на практика те избират. Европейските политици не трябва да се вземат твърде на сериозно. В Европарламента те живеят до голяма степен като в балон, в друг свят, откъснати от реалността и от хората. Сам виждате, как избирателната активност на евроизборите намалява все повече. Това се дължи на мнението на гражданите, които смятат, че ЕС е нещо далечно и предназначено за някакъв елит от политици. Моят съвет е: Бъдете достижими за хората. Ако някой ви пише във фейсбук, отговорете му. Аз поне се опитвам да поддържам такава комуникация. В крайна сметка трябва да се отчиташ на гласоподавателите, които са те избрали. Нашият гостПетер Лундгрен (52 г.) е шведски евродепутат. Зам.-председател на евроскептичната група с лидер Найджъл Фарадж “Европа на свободата и пряката демокрация”.Влиза в политиката през 2010 г., а на изборите за Европейски парламент през 2014 г. е избран за член на Европарламента. Според скорошно проучване националистическата му партия “Шведски демократи” е първа политическа сила в Швеция, където догодина предстоят парламентарни избори.", "date": "2017.06.14", "title": " Шведският евродепутат Петер Лундгрен пред „Труд“: Работим в посока референдум за Швекзит"}
{"url": "https://trud.bg/%d1%82%d0%b8%d0%bb%d1%8a%d1%80%d1%81%d1%8a%d0%bd-%d0%b2%d1%81%d0%b8%d1%87%d0%ba%d0%b8-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d1%81%d1%8a%d1%8e%d0%b7%d0%bd%d0%b8/", "text": "Американският държавен секретар Рекс Тилърсън обяви, че всички чуждестранни съюзници и партньори на Вашингтон, без изключение, молят САЩ да нормализират отношенията си с Русия, предаде .„Няма двустранни преговори, нито една среща във формат един на един или кратък контакт с колега, от която и да е страна от Европа, Близкия изток и даже Югоизточна Азия, на която да не чувам: „Моля Ви, заемете се с отношенията си с Русия, те трябва да бъдат подобрени“, подчерта Тилърсън на слушанията в бюджетната комисия на Сената.Аз не смятам, че съществуващата днес ситуация отговаря на интересите на САЩ, подчерта ръководителят на американската дипломация. Държавният секретар каза още, че администрацията на президента Тръмп се опитва да убеди ЕС, че увеличението на покупките на руски енергоресурси и по-специално газ не отговаря на интересите на европейските страни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Тилърсън: Всички чуждестранни съюзници и партньори ни молят да нормализираме отношенията си с Русия"}
{"url": "https://trud.bg/%d0%bf%d1%83%d1%82%d0%b8%d0%bd-%d1%80%d1%83%d1%81%d0%b8%d1%8f-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%be%d0%bf%d0%b8%d1%82%d0%b8%d1%82%d0%b5-%d0%bd%d0%b0-%d1%81/", "text": "Москва ще реагира по адекватен начин на опитите на САЩ да обкръжат територията на Русия със системи за противоракетна отбрана, каза руският президент Владимир Путин в интервю, излъчено в новия документален филм на американския режисьор Оливър Стоун, предаде .Втората серия на 4-серийния документален филм бе излъчена във вторник вечер в САЩ. Според Путин заплахата се състои в това, че пусковите установки за броени минути или часове могат да бъдат преоборудвани, като на тяхно място бъдат поставени ударни ракетни комплекси. Русия ще даде на тези действия адекватен отговор, а това няма да означава нищо друго, освен нов кръг от надпреварата във въоръжаването, казва руският президент. На репликата на режисьора Стоун, че за много влиятелни хора в САЩ войната е игра и че той се опасява от консервативно настроени сили в Америка, които могат да натиснат ядрения спусък, Путин отвръща: „Аз също“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Путин: Русия ще отговори на опитите на САЩ да обградят територията й със системи за противоракетна отбрана"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-30-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%bf%d0%be%d0%b6%d0%b0/", "text": "Най-малко 30 души са пострадали при , който обхвана 27-етажна жилищна сграда в британската столица в ранните часове на сряда, предаде , цитирайки АФП, като се позовава на данни от службите за спешна помощ.„Можем да потвърдим, че след инцидента приехме 30 пациента в общо пет болници в Лондон“, заяви представител на столичните служби за спешна помощ, като добави, че повече от 20 линейки, както и „екип за реагиране в опасни зони“ са изпратени на мястото на инцидента.Имало е и може би все още има жители в горящата жилищна сграда в Лондон, продължават пожарогасителните дейности. Засега няма информация за пострадали български граждани, но тепърва ще има идентификация. Засега няма информация и за жертви““. Това каза посланикът ни в Лондон Константин Димитров пред .Няма версия за терористични действия, засега една от основните версии е битова ситуация, добави той.Сигналът за бедствие е получен малко след полунощ местно време. С пламъците се борят повече от 200 души и 40 пожарни коли. Районът е отцепен.Въпреки усилията им има опасения, че зданието ще рухне. Според очевидци по горните етажи на горящата сграда все още има хора. Всичко е покрито с пепел и едва се диша, споделят очевидци.Според британската полиция няколко души са получили медицинска помощ, като нараняванията им са от различен характер.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Най-малко 30 души са пострадали при пожара в Лондон\t\t\t"}
{"url": "https://trud.bg/%d0%b2%d0%b8%d0%ba-%d0%b0%d0%b2%d0%b0%d1%80%d0%b8%d1%8f-%d1%81%d0%bf%d0%b8%d1%80%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d0%bb%d0%be%d0%b2%d0%b4%d0%b8/", "text": "Авариент ремонт на магистрален водопровод затвори за движение на МПС-та двете платна на булевард „Александър Стамболийски“ в Пловдив и доведе до промяна на маршрутите на 4 автобусни линии. От общинско предприятие „Организация на транспорта“ съобщиха, че заради затваряне на движението днес от 9 до 16 часа в участъка от улица „Никола Димков“ до улица „Болград“ по бул. „Александър Стамболийски“ се променят маршрутите на рейсовете по линиите с номера 16, 20, 27 и 36, както следва:Линия №16 (кв. „Гагарин“ – бул. „Александър Стамболийски“): бул. „Христо Ботев“ – спирка 190 – Младежки хълм, направо по ул. „Коматевско шосе“ – спирка 344, обръщало на бул. „Александър Стамболийски“ – спирка 1015 (последна). В обратна посока (бул. „Александър Стамболийски“ – кв. „Гагарин“): спирка 1015, надясно по ул.“Коматевско шосе“ – спирки 345, 202 и по маршрута, утвърден с общинската транспортна схема.Линия 20 (ПУ „Паисий Хилендарски“ – кв. „Коматево“): бул. „Христо Ботев“ – спирка 190 – Младежки хълм, направо по ул. „Коматевско шосе“, наляво по бул. „Никола Вапцаров“ – спирка 191 – кафе „Мираж“, спирка 192 – срещу „Белия дом“, спирка 193 – „Камела“, надясно по ул. „Стефан Стамболов“ – спирка 319 – преди „Луна парк“, наляво по бул. „Александър Стамболийски“ и по маршрута, утвърден с общинската транспортна схема. В обратна посока (кв. „Коматево“ – ПУ „Паисий Хилендарски“): бул. „Александър Стамболийски“ – спирки 19 и 20, надясно по ул. „Стефан Стамболов“ – спирка 320 – пицария  „Верди“, наляво по бул. „Никола Вапцаров“ – спирка 200 – срещу „Камела“, спирка 201 – „Белия дом“, надясно по ул. „Коматевско шосе“ – спирка 202, и по маршрута, утвърден с общинската транспортна схема. Линия 27 (кв. „Коматево“ – ЗХА „Родина“): бул. „Ал. Стамболийски“ – спирки 19 и 20, надясно  по ул. „Стефан Стамболов“ – спирка 320 – пицария  „Верди“, наляво по бул. „Никола Вапцаров“ – спирка 200 – срещу „Камела“, спирка 201 – „Белия дом“, надясно  по ул. „Коматевско шосе“ – спирка 202, и по маршрута, утвърден с общинската транспортна схема.В обратна посока (ЗХА „Родина“ – кв. „Коматево“): бул. „Христо Ботев“ – спирка 190 – Младежки хълм, направо по ул. „Коматевско шосе“ – наляво по бул. „Никола Вапцаров“- спирка 191 – кафе „Мираж“, спирка 192 – срещу „Белия дом“, спирка 193 – „Камела“, надясно по ул. „Стефан Стамболов“ – спирка 319 – преди „Луна парк“, наляво по бул. „Александър Стамболийски“ и по маршрута, утвърден с общинската транспортна схема. Линия 36 (кв. „Изгрев“ – бул. „Александър Стамболийски“): бул. „Никола Вапцаров“ – спирка 199 – баня „Русалка“, спирка 200 – срещу „Камела“, спирка 201 – „Белия дом“, наляво по ул. „Коматевско шосе“ – спирка 344, спирка 1015 (последна).В обратна посока (бул. „Александър Стамболийски“ – кв. „Изгрев“): ул. „Коматевско шосе“ – спирка 345, надясно по бул. „Никола Вапцаров“ – спирка 191 – кафе „Мираж“, спирка   192 – срещу „Белия дом“, спирка 193 – „Камела“, спирка 194 – срещу баня „Русалка“, и по маршрута, утвърден с общинската транспортна схема.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " ВиК авария спира движението по пловдивски булевард и променя маршрута на 4 автобусни линии"}
{"url": "https://trud.bg/%d0%bd%d0%b0-%d0%b1%d0%b0%d0%bb%d0%ba%d0%b0%d0%bd%d0%b8%d1%82%d0%b5-%d0%bd%d1%8f%d0%bc%d0%b0-%d1%81%d0%bf%d1%8f%d1%89%d0%b8-%d0%ba%d0%bb%d0%b5%d1%82%d0%ba%d0%b8-%d0%b0-%d0%b4%d1%80%d0%b5%d0%bc%d0%b5/", "text": "Откритата заплаха на „Ислямска държава“ за кръвопролития в страни от Западните Балкани, която бе обявена преди дни, мина и отмина. Новината се разходи през телевизионните екрани, постоя по вестникарските страници, и остана в архива, за да бъде извадена, ако някога не дай си боже нещо се случи.Доста наблюдатели подцениха заплахата, защото в момента ДАЕШ има различни приоритети, казват те. Така е, имат много важни задачи, като най-важната е да оцелее. Една армия не може да води война с висок интензитет на няколко фронта.„Ислямска държава“ е притисната. Столицата на халифата в Ирак – Мосул, на практика е превзета от иракската армия. Да, все още държат стария град между между двата основни моста на река Диждла (Тигър, б.р.). Там ще бъде сложно, защото всичко ценно от археологическа и историческа гледна точка е концентирано точно там. Ще отнеме време, но градът ще падне.В Сирия групировката губи град след град, като столицата на цялата „Ислямска държава“ – Рака е обсадена, а неуморните кюрдски пешмерга, подкрепяни от САЩ вече са навлезли в града. Кюрдите са народ с национална кауза с исторически прозорец, който за първи път от векове да им позволи полагащата им се държава. ДАЕШ няма шанс при тези обстоятелства в Рака.Терористичната организация губи територии по всички фронтове. Това би била добра новина, но не е. Звярът е най-жесток в агонията си.В Европа се връщат ветерани от войната, връща се и омразата. Терористичните атаки във Великобритания, Франция, Белгия, Германия, Швеция показват, че това не са изолирани случаи, а цялостна кампания. Диверсионна война срещу „неверниците“. Вандализъм срещу проспериращите с чудни пенсии. Развитите западни държави, плюс Русия – те са основните цели на ислямистите и те не спират да ги удрят. Няма друга цел, освен да се руши един свят, който за разлика от арабския, просперира. „Неверници“ са всички, които живеят в Европа. Онези ги дразни мирът. Дразни ги хуманизмът. Тук не колят жени заради подозрения, че се държат неприлично. Тук за тази работа си имаме психоаналитици.Психически, дори психиатричен, е проблемът на повечето самоубийци в Европа, които погубват деца, обикновени хора. До този момент нито един от атентаторите не се вписва дори в най-лошия вариант на портрета на ислямист. Те са или престъпници, или са злоупотребявали с наркотици и алкохол, или са имали семейни проблеми – в ДАЕШ ще ги осъдят на смърт за тези прегрешения. Нито един чист, по нормите на ДАЕШ, боец не е направил атентат в Европа.Тези, с проблемите, обаче намират в идеологията изход от своето страдание. Самоунищожението и унищожението получават билет за рая и онези обещани девици. За жените самоубийци не знам какво ги чака в рая.Отричането на другия, дехуманизацията, много добре пасват на нестабилни хора, които са били на война в Сирия и се връщат в Европа. Дехуманизацията може да има един единствен етикет: Неверник.Точно думата „неверници“, в съчетание на думата „кръв“ беше използвана и в предупреждението срещу балканските държави. В босненската версия на свързаното с „Ислямска държава“ списание „Румия“ („Rumiyah”, б.р.).С кинжалното заглавие на статията „Не сме забравили за Балканите“ започва едно страховито леене на кървави заплахи към нашите земи и народи.„Скоро бойците на халифата ще се разхождат из Белград, Скопие, Прищина, Сараево, Тирана, Загреб и други градове. Ние ще разбиваме главите и проливаме кръвта на враговете си“, се казва в статията. Разбира се причината за този гняв е югославската война.Такива заплахи са получавани не веднъж. Сега обаче има няколко обстоятелства, които могат да превърнат заплахата в реалност.Според едно от изследване, това на германския институт за изследване на международните конфликти в Хайделберг, в балканския регион съществуват 18 големи и малки конфликти. То ги категоризира по интензивност и перспективи. Най-жестоките проблеми остават точно в Босна и Македония. Кървави войни в Босна периодично пламват през десетилетията. Днес тя е една държава, която се крепи благодарение на уморената омраза. Но вулканът клокочи. Там съществува едно хърватско малцинство, което е продадено от Дубровник в края на средновековието на Османската империя, за да се отърве от турците. То обаче иска да се присъедини към родината си, членка на ЕС. Имаме огромно сръбско малцинство, което няма какво да прави в Босна. Просто няма какво да прави там. Имаме и изстрадалите от войната босанци, които пък вече са в лапите на салафитските фондации от всички държави от арабския полуостров и риториката на гореспоменатото списание.В Македония, в Косово положението не е по-различно – малцинства и мнозинства, които трудно живеят едно с друго.Стотици ветерани от войната в Сирия и Ирак се връщат обратно в тези държави. Всеки един от тях, подразнен от своя клет живот, от неравенството, може да прочете статията и да сложи онова елече, след което ще си слагаме снимки на фейскбук „Аз съм Загреб“, „Аз съм Белград“… Никак, никак не е безопасно на Балканите. Тук няма просто спящи клетки, а дремещи демони. Над 30 хиляди доброволци от над 65 страниПовече от 30 хиляди са доброволците, които през годините са участвали във военните формирования на “Ислямска държава”. Те са резиденти на повече от 65 страни. Това включва и домакините от Сирия и Ирак. Изследването е от края на 2016-а и е по данни на различни НПО-та. Не само ислямисти са се включвали в битката за свещен халифат, а и обикновени анархисти. От Балканите най-много доброволци са търсили пътя към обещания рай от Босна и Херцеговина – няколко стотин души, следват Косово, Албания и Македония. Има няколко души от Сърбия и двама трима от Черна гора. Не се съобщава за български граждани.", "date": "2017.06.14", "title": " На Балканите няма спящи клетки, а дремещи демони"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%b9%d0%be%d0%bd%d0%ba%d0%be-%d0%b8%d0%b2%d0%b0%d0%bd%d0%be%d0%b2-%d0%b8%d0%bc%d0%b0-%d0%ba%d0%be%d1%80%d1%83%d0%bf%d1%86%d0%b8%d1%8f-%d1%81/", "text": "Има корупция, след като има шофьорски курсове за 180 лв. Учебната документация е морално остаряло. Предлагаме изцяло нова методика, тъй като тя също е морално остаряла. Никой не е уеднаквил критериите. Това коментира пред председателят на Съюза на преподавателите по авто-мото подготовка Йонко Иванов.За спирането на корупционните схеми при взимането на шофьорски книжки бе обсъдено изпитите да се провеждат само в държавни коли, оборудвани със супер техника, маршрутът да бъде определян от компютър, а инструкторите от автошколата да не присъстват.„Все още смятам, че е възможно държавата да се справи с всички тези ситуации, свързани с прехвърлянето на изпитите към частни школи. Ние нямаме дълга скамейка от изпитващи“, каза председателят на СПАМП.Иванов коментира и корупцията в сектора: „Има корупция, след като има курсове за 180 лв. Учебната документация е морално остаряла. Предлагаме изцяло нова методика, тъй като тя също е морално остаряла. Никой не е уеднаквил критериите“.Към предложенията на Съюза са рисковите училища да бъдат прегледани, нелоялна конкуренция и въвеждане на изпита с GPS система. От октомври се предлага навлизането на изцяло ново обучение – ситуационно.След скандалите в ДАИ Иванов коментира, че схема имало още преди години. „В момента не съм убеден, че има такава схема, защото доста напреднаха нещата. Въпросът ми е кой следи тези изпити и ако той си е на мястото, всяко едно движение на ляво или дясно ще бъде хванато. Не е ясно дали се купува изпитът по теория, или по практика, или е една пушилка, която ще отмине. До момента следствието мълчи, шефът на ДАИ не е уволнен и не знаем пряката зависимост между корупционните схеми и неговото участие там. За съжаление това е най-слабото ръководство. Дали сме фирмите, те се знаеха. Администрацията не си свърши работата. По думите му един изпитващ получава между 500-600 лв. и ако се увеличи с още толкова, ще има и строга санкция. Хванат ли го, няма кой да го спре.“АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Експертът Йонко Иванов: Има корупция, след като има шофьорски изпити за 180 лева"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b8/", "text": "Трябваше да затвърдим добросъседски отношения с Турция, и те да бъдат на ниво, за да си гарантираме спокойствие на границата, коментира след посещението на Бойко Борисов в Анкара председателят на НС Цвета Караянчева, предаде .„Ако не се случат нещата около подписването на реадмисията в европейски план, важно е ние да имаме такова подписване с Турция за реадмисия на бежанците“, добави тя.„Важното е да имаме добър контакт, а и от възможностите, които България има като посредник, тя трябва да извлече максимална полза за себе си като страна членка на ЕС, но и като страна съседка на Турция“.Караянчева коментира, че е много важно да се изчисти напрежението, породено по време на изборите между двете страни и отбеляза, че според нея това се е случило.„На нас не ни е необходима партия в отношенията между България и Турция, както някои партии се опитваха да казват, че едва ли не без тяхното посредничество няма как да се поддържа посредничество с Турция. Когато нещата са на ниво, когато нещата са в сферата на добросъседските отношения, няма нужда от посредници, премиерът Борисов го доказа:, каза още Караянчева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Цвета Караянчева: България трябва да извлече ползи от ролята си на посредник с Турция"}
{"url": "https://trud.bg/%d1%81%d0%b5%d1%88%d1%8a%d0%bd%d1%81-%d0%be%d1%82%d1%80%d0%b5%d1%87%d0%b5-%d0%b4%d0%b0-%d0%b5-%d1%81%d0%b2%d1%8a%d1%80%d0%b7%d0%b0%d0%bd-%d1%81-%d1%80%d1%83%d1%81%d0%ba%d0%b0-%d0%bd%d0%b0%d0%bc%d0%b5/", "text": "Американският министър на правосъдието Джеф Сешънс отхвърли всички обвинения, че е свързан с евентуална руска намеса в миналогодишната президентската кампания в Съединените щати.По време на изслушване в американския Сенат Сешънс определи твърденията като ужасяващи и отвратителни лъжи. Правосъдният министър допълни, че не знае подобни разговори да е водил, който и да е от предизборния екип на Тръмп, като допълни: „Можете да бъдете сигурни, че тези фалшиви атаки, това изтичане на информация, няма да ме уплашат. Тези събития само засилиха моята решителност да изпълня задълженията си, а те са намаляване на престъпността и подкрепа за нашите служители на правоохранителните органи, които всеки ден работят на улицата“ – каза американският правосъден министър Джеф Сешънс.Американският държавен глава е „доволен“ от начина, по който се е държал Сешънс по време на изслушването, каза представител на президента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Сешънс отрече да е свързан с руска намеса в президентските избори в САЩ\t\t\t"}
{"url": "https://trud.bg/%d0%b1%d1%83%d0%bc-%d0%bd%d0%b0-%d1%83%d1%85%d0%b0%d0%bf%d0%b0%d0%bd%d0%b8%d1%82%d0%b5-%d0%be%d1%82-%d0%ba%d1%8a%d1%80%d0%bb%d0%b5%d0%b6%d0%b8-%d0%b4%d0%be-100-%d0%b4%d1%83%d1%88%d0%b8/", "text": "В последните 2-3 седмици има бум на ухапаните от кърлежи. Те са много повече от миналата година – имали сме и до стотина човека на ден, които идват на при нас, коментира зам.-директорът на Националния център по заразни и паразитни болници проф. Ива Христова пред .Вчера в София започна поредната част от обработката на парковете и градините срещу бълхи и кърлежи.След разходка навън проверявайте тялото си за кърлежи и ако откриете, най-добре е да потърсите медицинска помощ, за да бъде изваден кърлежът цял и да не се допусне зараза, съветва проф. Христова.Ако сте далеч от медицински пункт, например на излет в планината, носете винаги пинсета със себе си. Кърлежът трябва да се хване максимално близо до кожата и се дръпне внимателно с постепенно увеличаваща се сила, така че да не се скъса хоботчето. В противен случай то остава в кожата и ако кърлежът е заразен, инфекцията продължава да се предава.Заболяванията, които се пренасят от кърлежите, са различните – у нас най-често е се среща лаймската болест. Характерното зачервяване при нея се появява 10-ина дни след ухапването. Ако не се вземат мерки, настъпват увреждания на вътрешните органи.Втората по честота болест е марсилската треска, която протича с повишена температура, с локално черно петно на мястото на ухапването и дребен обрив.Другите са вирусни инфекции, които са редки за нашата страна, но са много тежки заболявания.Средно около 10 и 20% от кърлежите са заразени, но това варира от град до град, дори и в различните паркове в един и същи град, например, посочи проф. Христова.Хората трябва да са особено внимателни при посещението на паркове и градинки – там възможността да бъдат ухапани от кърлежи, бълхи, комари е най-голяма. Пръскането, което започна, е достатъчно. Почти всеки месец има обработка с препарати, които щадят околната среда и са разрешени от Министерството на здравеопазването, посочи Цезарина Илиева от Столичната здравна инспекция.Важно за гражданите да се съобразяват с указателните табели и да спазват карантинния период. Обработките се извършват от 5 до 10 ч. сутринта, когато в парковете няма много хора, добави тя.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Бум на ухапаните от кърлежи – до 100 души на ден търсят помощ"}
{"url": "https://trud.bg/%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%89%d0%b5-%d0%be%d1%82%d0%b1%d0%b5%d0%bb%d0%b5%d0%b6%d0%b8-161-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be/", "text": "Благоевградската общественост ще отбележи 161 години от рождението на Димитър Благоев- Дядото. В знак на признателност, утре (14.06.2017 г.) от 10.00 часа ще се състои ритуал по полагане на цветя и венци пред паметника на Димитър Благоев на пл. „Георги Измирлиев“.Димитър Благоев е български политик и философ, публицист, основател на организираното социалистическо движение в България и на първата социалдемократическа партия на Балканския полуостров. Обявява се против войните в началото на миналия век и застъпва тезата за Балканска федерация. Избиран е за народен представител в ХII ОНС, ХVI ОНС и ХVII ОНС. Умира на 7 май 1924 г. в София. През 1950 година името на Димитър Благоев става патрон на Горна Джумая и градът се преименува на Благоевград.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Благоевград ще отбележи 161 години от рождението на Димитър Благоев"}
{"url": "https://trud.bg/%d0%be%d1%82-%d0%b0%d0%bf%d1%80%d0%b8%d0%bb-%d1%81%d0%b0-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d0%bd%d0%b8-%d0%bd%d0%b0%d0%b4-100-%d1%85%d0%b8%d0%bb%d1%8f%d0%b4%d0%b8-%d0%b7/", "text": "Епидемията от холера в Йемен излиза от контрол. Данните на УНИЦЕФ показват, че от началото на април са регистрирани повече от 124 хиляди случая, като половината от заболелите са деца и жени. Смъртните случаи са над 900, предаде .Прогнозите на друга хуманитарна организация обаче са, че в близките месеци заразените с холера ще надхвърлят 300 хиляди. Болниците изнемогват, липсват медикаменти, алармират експерти. Гражданската война в Йемен, ширещият се повсеместен глад и липсата на достъп до чиста вода са основните причини за избухването на епидемията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " От април са регистрирани над 100 хиляди заболели от холера в Йемен\t\t\t"}
{"url": "https://trud.bg/%d0%bf%d1%80%d0%b0%d0%b2%d1%8f%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b8%d1%87%d0%b5%d1%81%d0%ba%d0%b8-%d0%bd%d0%b0-%d0%b4%d0%b0%d0%bc%d0%b8%d1%82%d0%b5-%d0%be/", "text": "Три бизнес дами – Елена Кристиано, Меги Трайкова и Ася Атанасова, ще направят днес благотворителна кампания „За достоен живот“ в Дома за възрастни хора с физически увреждания „Хаджи Гьока Павлов“ на бул. „Цариградско шосе“ в Пловдив.В рамките на инициативата дамите от дома ще бъдат зарадвани с нови прически, като боите за коса са дарение от българо-италианската фирма „Кристиан оф Рома“. Освен това ще бъде обновен и обогатен центърът за рехабилитация, а с нова градинска мебел ще се сдобие и паркът в Дома за възрастни хора с физически увреждаия.", "date": "2017.06.14", "title": " Правят безплатни прически на дамите от Дома за възрастни хора с увреждания в Пловдив"}
{"url": "https://trud.bg/kbc-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d0%bf%d0%be-%d0%bf%d1%80%d0%b8%d0%b4%d0%be%d0%b1%d0%b8%d0%b2%d0%b0%d0%bd%d0%b5-%d0%bd%d0%b0/", "text": "Вчера KBC приключи сделката по придобиване на Обединена българска банка (ОББ) и Интерлийз от Националната банка на Гърция за общата сума от 610 милиона евро, което представлява 1.10 пъти материалната счетоводна стойност на ОББ и Интерлийз за 2016 г.Придобиването, обявено на 30 декември 2016 г., е одобрено от съответните регулаторни органи и антимонополния орган. KBC ще използва налични средства, за да плати в брой цената за придобиването.Сделката ще има много ограничен ефект от 0.54% върху солидната капиталова позиция на КВС, като коефициентът на базовия собствен капитал от първи ред (CET1) ще се задържи много над минималните регулаторни капиталови изисквания. В края на първото тримесечие на 2017 г. коефициентът CET1 на KBC беше 15.7% (при пълно натоварване, съгласно Датския компромис).ОББ, СИБАНК и ДЗИ заедно стават еталон за банко-застрахователна група в България – един от основните пазари на KBC със стабилни макроикономически основи и допълнителен потенциал за навлизане на финансови услуги на пазара. След придобиването KBC ще започне активна дейност в сферата на лизинга, управлението на активи и факторинга в България и ще предлага на клиентите си пълна гама от финансови услуги. През следващите месеци предстои да се извърши постепенна интеграция на оперативно ниво.На днешните първи заседания за корпоративно управление на ОББ като част от KBC, ОББ ще вземе решение за състава на своя надзорен и управителен съвет, който ще се ръководи от Петър Андронов – настоящ Кънтри мениджър на КВС Груп за България и Главен изпълнителен директор на СИБАНК.Йохан Тейс, Главен изпълнителен директор на KBC Group NV, каза следното: “Много съм доволен от придобиването. Днес, 10 години след като групата ни започна дейността си в България, правим голяма стъпка напред в страната. На българския пазар, който е сред основните ни пазари, вече ставаме нов силен играч и ще оставим отпечатък във всички сфери, в които работим – банкиране, застраховане, управление на активи, лизинг и др. Ангажиментът ни в България е дългосрочен и намира отражение в стратегията ни да сме сред пазарните лидери, както е на всички основни пазари на KBC. Разширяването на дейността ни в страната, използването на компетентността и динамиката на ОББ и СИБАНК и предлагането на общи продукти и услуги ще ни помогнат да постигнем тази цел и да си осигурим успех в бъдеще.”Люк Попелиер, Главен изпълнителен директор на бизнес звено “Международни пазари” в KBC Груп, добави следното: “Тази сделка значително засилва позицията на KBC в България и е чудесен пример за стратегическия подход на KBC на основните ѝ пазари. Уверени сме, че от съвместната работа на ОББ и СИБАНК ще има положителен ефект както за клиентите на тези два силни бранда, така и за българската икономика като цяло.”Петър Андронов, Главен изпълнителен директор на СИБАНК и Кънтри мениджър на КВС Груп за България, приветства днешната сделка: “Чрез обединените усилия на СИБАНК, ОББ, ДЗИ и Съобщение до медиите Извън часовете за търгуване – регулирана информация* Стр. 2 от 2 останалите български дружества, в които участва KBC Груп, се осигуряват висококачествени банкови, застрахователни и други финансови услуги за българските ни клиенти в съответствие със стандартите и нивото, което те заслужават. Тази нова обединена финансова група значително ще укрепи и засили настоящата ни позиция на българския пазар и ще допринесе значително за местната икономика. Очаквам с нетърпение сътрудничеството с новите ръководители и служители. Убеден съм, че като обединим усилията си, ще станем еталон, предпочитан от клиентите.”", "date": "2017.06.14", "title": " KBC приключва сделката по придобиване на ОББ и Интерлийз"}
{"url": "https://trud.bg/%d0%bc%d0%bd%d0%be%d0%b6%d0%b5%d1%81%d1%82%d0%b2%d0%be-%d1%81%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d1%85%d0%be%d1%80%d0%b0-%d0%bf%d1%80%d0%b8-%d0%bf%d0%be%d0%b6%d0%b0/", "text": "„Множество“ хора са загинали при пожара в 27-етажната жилищна сграда в Лондон. Това потвърди пред репортери на мястото на инцидента началникът на Лондонската пожарна бригада Дани Котън, предаде АФП.„Има множество смъртни случаи. Не мога да потвърдя броя им в този момент поради размера и сложността на сградата“, обясни Котън.Към 09.30 ч. българско време няма постъпила информация за пострадали български граждани при пожара, съобщиха от пресцентъра на външното министерство.Българското посолство в Лондон следи развитието на ситуацията и поддържа постоянен контакт с местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон на българското посолство в Лондон:При избиране от Обединеното кралство: 020 7581 3144При избиране от България: 00 44 20 7581 3144Сигнали могат да се подават и на горещата телефонна линия, обявена от британската полиция:0800 0961 233 (при избиране от Обединеното кралство)00 44 800 0961 233 (при избиране от България)", "date": "2017.06.14", "title": " Множество са загиналите хора при пожара в Лондон\t\t\t"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-%d0%bd%d0%b0%d1%80%d0%ba%d0%be%d0%be%d1%80%d0%b0%d0%bd%d0%b6%d0%b5%d1%80%d0%b8%d1%8f-%d0%b2-%d0%bf%d0%b5%d1%82%d1%80%d0%b8%d1%87%d0%ba%d0%be%d1%82/", "text": "Благоевградската полиция разби наркооранжерия в петричкото село Кърналово.Вчера при извършена проверка в къща и прилежаща към нея градина, обитавани от 35-годишния В. Г., криминалистите открили и иззели около 1 260 грама тревиста маса, реагираща положително на канабис, а в оранжерия до къщата са намерени и иззети около 22 броя тревисти растения с общо тегло около 235 грама, които след направен полеви тест са реагирали положително на канабис.В. Г. е задържан със заповед за задържане до 24 часа.", "date": "2017.06.14", "title": " Разкриха наркооранжерия в петричкото село Кърналово"}
{"url": "https://trud.bg/%d0%b8%d0%b3%d1%80%d0%b8%d1%82%d0%b5-%d0%bd%d0%b0-%d0%b1%d0%b0%d0%b1%d0%b0-%d0%b8-%d0%b4%d1%8f%d0%b4%d0%be-%d1%81%d0%b5-%d0%b2%d1%80%d1%8a%d1%89%d0%b0%d1%82-%d0%bd%d0%b0-%d0%bc%d0%be%d0%b4%d0%b0/", "text": "„Детство мое, реално и вълшебно“ оживя във ВарнаХиляди малчугани откриха, че челикът и карачката са по-забавни от интернета Любимите забавления на децата от миналия век са актуални и днес, стига да има кой да научи привикналите на технологични игри малчугани да скачат на ластик, да мятат сопа към челик и да се надпреварват с карачки. Това показа първото издание на фестивала “Челик” във Варна. За два дни в Морската градина хиляди деца усвоиха правилата на 19 игри от детството на родителите, бабите и дядовците им. Прохладното облачно време не ставаше за плаж, но бе идеално за заниманията на открито, които вървяха от 10 до 18 ч. На поляните хлапета и родителите им дружно скачаха с чували, баби въртяха въжета, на които скачаха внучките им, татковци и дядовци даваха съвети на малките си наследници как да въртят сопата, за да уцелят челика, поставен в ямка в земята или подпрян на купчинка камъчета.Оказа се, че повечето от “размразените” игри имат вариации в спомените на отдавна порасналите деца, което бе повод за задълбочени дебати “зад кадър” край игралните полета. През крак или от дупка се цели челикът, как се разпределят войниците в армиите на “Отвори, кралю, порти” дискутираха оживено възрастните, докато децата тренираха новите умения под вещото ръководство на ментори. 40 млади момичета и момчета – ученици и студенти, повечето от които вече с богат доброволчески опит, учиха малките на правилата на игрите. Самите те ги бяха усвоили преди фестивала, защото също са от интернет-поколението, което почти не е замръквало в летните вечери на двора или кварталната площадка без родителски контрол.Заради промените в битието, съзнанието и технологиите днешните хлапета пък са убедени, че игрите са или в таблета, или в магазините. “Когато дъщеря ми искрено се учуди как така ще има нещо извън интернет и то безплатно, което да я забавлява, решението бе взето. Пожелах да покажа, че не е задължително игрите да се купуват, а могат и да се създават, споделя главният организатор на фестивала Яна Борисова. Бившата радиожурналистка и настоящ собственик на ПР-агенция измислила идеята преди 3 г. “Всяка година про боно работя за един проект. Исках да направя и свой по този начин. Но понеже съм педант, дълго се въздържах от страх, че ще се проваля”, обяснява Яна. Така се колебала до март тази година, когато сподвижникът й – графичният дизайнер Костадин, й дал кураж. “Ако е провал, няма да си сама, ще сме заедно”, рекъл той. И Яна се гмурнала в приключението, чийто финал забавлява толкова много хора от три поколения край Аквариума и Морското казино.Идеята заразила още неколцина съмишленици с различни професии и хобита. Обединило ги общото разбиране, че и възрастните трябва да играят и че простичките неща са най-истински. Усетиха го и децата, които щуряха на фестивалните поляни. “Водя внука, но и аз съм любопитна. Това е любимата ми игра от детството, обаче част от думите съм забравила”, казва млада пенсионерка, повела 8-годишно момченце към зоната, където се играе “Отвори, кралю, порти”. Жената се нарежда край арката, оформена от детските ръце и с усмивка припява текста на песничката заедно с пазачите на портата, които подбират войници за двата противникови лагера. На метри към плажа, на челик-арената достолепен дядо аплодира първите опити на своя внук. “Това е истинска игра, не виртуалните борби, които малките непрекъснато водят в компютрите. Те дори вече не рисуват на хартия или на асфалт, а в телефоните си. Тук е различно и е както трябва – поощряват се ума и уменията и сме сред природата, всички заедно”, ентусиазиран е възрастният човек. Той си спомня, че много е играл навремето на челик и лимки. “Сега вече не мога, но има кой да показва”, сочи пенсионерът двама млади доброволци. Единият е студент, другият още е ученик.“Обогатяваме се със знания и впечатления, а и доброволчеството е най-великото нещо на света, особено когато е за такава приятна кауза”, усмихнато споделят момчетата, докато наставляват поредния малък играч. Макар челикът да е момчешка игра, на поляната се мяркат и момиченца. Времената се менят, смеят се възрастните. С тяхна помощ децата рисуваха фантазиите си на асфалта, въртяха копче на конец, докато запее и се надпреварваха с карачки, наподобяващи оригиналните старовремски колела от обръчи на бъчва, нанизани на дебела тел.На метри от морето се развихри и една от най-харесваните преди години във Варна детски игри “Капитане, капитане, какво ще е морето”. С нея ставаха и заспиваха немалко поколения деца, свързани чрез семействата си с необятната водна шир. Капитанско-метеорологичната забава впечатли и наследниците им. “Ей, много важна задача е да показваме какво е времето. А аз съм най-важен, естествено”, кима третокласник капитан.  Не по-малко се забавляват в гадаенето по-малките му съграждани. Звънки гласчета огласят цялата околност с викове “Оракуле-боракуле, какъв ще бъде тоз?”. Встрани батковци показват майсторство в играта на лимки. “Тях най-трудно ги намерихме – 400 пъстраци, камби и александрийки. Но успяхме. За другите приспособления – челиците, карачките, ни помогна провадийска фирма, а общо 12 партньори протегнаха ръка на фестивала. Не като чисто спонсорство, а с лична подкрепа за каузата, че малки и големи трябва да играем заедно, да споделяме почивните си мигове пълноценно, а не разделени пред компютъра и телевизора у дома”, пояснява Яна Борисова.Един от партньорите на фестивала дори направил авансово социологическо проучване. Оказало се, че половината от запитаните възрастни варненци искат да намерят отново детето в себе си. “Хубаво е ние да си върнем спомена. А децата научават новите за тях игри за броени минути. Не бива да ходим с тях по площадките, само за да сме пазачи. Трябва да играем заедно”, изповядва философията си Яна. Споделят я много млади и по-зрели родители, които преодоляха всички условности и заедно с мъниците скачаха на въже, на ластик, строиха кули от хартиени конуси, бягаха в чували и рисуваха с тебешири. Сякаш настроението от песента “Детство мое, реално и вълшебно” оживя във Варна, за да покаже, че няма шанс технологията да убие традициите и че в модерния свят детството си остава все така лудо, искрено и неподправено. С карачка в ръцете и лимки в джоба до смартфона.", "date": "2017.06.14", "title": " Игрите на баба и дядо се връщат на мода"}
{"url": "https://trud.bg/%d0%b4%d0%bf%d1%81-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bc%d0%b0%d0%b6%d0%be%d1%80%d0%b8%d1%82%d0%b0%d1%80%d0%bd%d0%b8%d1%8f-%d0%b2%d0%be%d1%82/", "text": "ДПС няма да подкрепи внесените от ГЕРБ промени в Изборния кодекс, които предвиждат въвеждане на мажоритарна избирателна система.Решението е взето на заседание на парламентарната група на партията вчера вечерта, въпреки че по-рано през деня депутатите от ДПС подкрепиха предложението на ГЕРБ в правната комисия.Проектът за промени в Изборния кодекс влиза в пленарната зала в четвъртък.", "date": "2017.06.14", "title": " ДПС няма да подкрепи мажоритарния вот в зала"}
{"url": "https://trud.bg/%d0%b3%d0%be%d1%80%d1%8f%d1%89%d0%b0%d1%82%d0%b0-%d0%b6%d0%b8%d0%bb%d0%b8%d1%89%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2-%d0%bb%d0%be%d0%bd%d0%b4%d0%be%d0%bd-%d0%b5-%d0%bd%d0%b0-%d0%bf/", "text": "Усилията за евакуиране на хората от 27-етажната жилищна сграда в Лондон са все още в ход, но са налице сериозни опасения, че конструкцията е на път да рухне, съобщава германското издание .На място е задействана мащабна операция на пожарните служби и полицията. Все още не е ясно какъв е броят на хората, хванати в капана на огнената стихия. Властите вече .Заради огъня е блокирано движението в прилежащия район, включително и пътищата, свързващи центъра на британската столица с международното летище „Хийтроу“. Занятията в учебните заведения, разположени в близост до мястото на произшествието, са преустановени.В социалните мрежи потребителите съобщават, че от вътрешността на горящата сграда се чуват писъци. Забелязани са хора да скачат от прозорците на блока в опит да се спасят от огнения ад.Част от живущите в сградата, успели да се евакуират, съобщиха пред местни медии, че противопожарната аларма не се е задействала.", "date": "2017.06.14", "title": " Горящата жилищна сграда в Лондон е на път да рухне"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%80%d0%b5%d1%88%d0%b8-%d0%bc%d0%b0%d1%85%d0%b0%d1%82-%d0%bf%d1%8a%d1%82%d0%bd%d0%b8%d1%82%d0%b5-%d0%b7%d0%bd%d0%b0%d1%86%d0%b8/", "text": "Със 165 гласа „за”, 0 – „против” и 26 „въздържал се”, парламентът прие на първо четене промените в Закона за движението по пътищата.Вносителите посочват, че основната цел на предложените промени е постигането на превантивен и възпиращ ефект върху всички водачи на моторни превозни средства (МПС), участващи в движението по отношение спазване на ограниченията на скоростта.В тази посока е предложението за отпадане на точка 8 от член 165, ал. 2 в закона, което води до премахването на пътен знак Е24, който уведомява водачите за наличието на камери, които засичат скоростта на движение или т. нар. автоматизирани технически средства или системи (АТСС).Според вносителите, когато водачите биват уведомявани чрез поставянето на знак пред полицейския автомобил, оборудван с АТСС, те намаляват скоростта само в зоната на знака и след това продължават движението си с превишена скорост. В мотивите на предложението се посочва, че по този начин се губи възпитателният ефект върху всички шофьори и се развива чувство за безнаказаност.Аргумент в подкрепа на законопроекта е и статистиката на МВР, според която през последните години като основна причина за настъпване на тежки ПТП с пострадали и убити е движението с несъобразена или превишена скорост.С изменението на друга разпоредба от закона се предвижда при изпълнение на функциите си, определените от министъра на вътрешните работи служби да имат право да извършват контрол по спазване на правилата за движението по пътищата с автомобили, оборудвани със средства за аудиозапис и видеозаснемане, като контролът ще се осъществява само в обхвата на средствата за видеозаснемане.Предлага се по-тежка мярка за собствениците, които предоставят автомобила си на неправоспособни водачи. Предложението в тази посока е свързано с прекратяване на регистрацията на пътно превозно средство за срок от 6 месеца до една година.", "date": "2017.06.14", "title": " Парламентът реши: Махат пътните знаци, които предупреждават за камери"}
{"url": "https://trud.bg/%d1%88%d0%ba%d0%be%d0%bb%d0%b0%d1%82%d0%b0-%d0%bf%d0%be-%d0%b8%d0%b7%d0%ba%d1%83%d1%81%d1%82%d0%b2%d0%b0-%d0%bd%d0%b0%d0%bf%d1%80%d0%b0%d0%b2%d0%b8-%d0%b3%d1%80%d0%b0%d0%bd%d0%b4%d0%b8%d0%be%d0%b7/", "text": "Традиционно, в края на всяка учебна година, Школата по изкуства при Първо българско читалище в Свищов прави заключителен концерт на своите възпитаници. В концерта участват най-изявените от младите творци, показвайки натрупаните знания и умения през годината.На концерта, който се проведе в Камерната зала на ПБНЧ „Еленка и Кирил Д. Аврамови – 1856“ присъстваха родители, педагози и ценители на музикалното изкуство. Представители на дирекция „Култура и културно наследство“ към община Свищов, начело с директора Росен Маринов, бяха сред гостите уважили събитието. Чрез изпълнения на китара, акордеон, пиано, и феерични танци в изпълнение на децата от балетната школа, учениците се представиха чудесно и донесоха наслада на публиката.В края на концерта, секретарят на Читалището Геновева Танчовска поднесе букет цветя на ръководителя на Школата по изкуства Стефка Влахова и изрази благодарност към децата и техните педагози, за положеното старание и усърдието им през годината. Тя благодари на родителите за доверието, което гласуват на Школата, както и на гостите – за израза на внимание и интерес към концерта. Всички възпитаници на Школата получиха Свидетелство за завършен курс и картички – изненада от Читалището, с пожелания за лятната ваканция.Такива картички ще получат и всички участници в детските състави към Читалището, както и децата, посещаващи Читалищната библиотека.", "date": "2017.06.14", "title": " Школата по изкуства направи грандиозен заключителен концерт"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b1%d0%b8%d0%b2%d1%88%d0%b8%d1%8f-%d1%80%d1%83%d0%bc%d1%8a%d0%bd%d1%81%d0%ba%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b9%d0%be%d0%bd-%d0%b8/", "text": "Бившият румънски президент Йон Илиеску бе изправен пред съда по дело, свързано с насилственото противодействие на антиправителствените протести в Букурещ от юни 1990 г., известни още като „бунтовете на миньорите“, съобщава електронното издание .Прокурорите, разследващи случая, официално обвиниха бившия държавен глава в престъпления срещу човечеството. Съобщението бе направено символично в деня, в който бяха отбелязани 27 г. от насилствените събития от 13-15 юни 1990 г.Предполага се, че Йон Илиеску е призовал миньорите от основния въгледобивен басейн на страната да атакуват мирните протестиращи срещу политическия режим в Букурещ.„Тази атака включваше незаконно сили на Министерството на вътрешните работи, Министерството на отбраната, Румънската разузнавателна служба, както и над 10 хил. миньори и работници от различни области на страната“, се казва в изявление на Главната прокуратура.В резултат на събитията загинаха четирима души, 1 388 бяха ранени, а 1 250 бяха задържани, припомнят от редакцията.", "date": "2017.06.14", "title": " Съдят бившия румънски президент Йон Илиеску за престъпления срещу човечеството"}
{"url": "https://trud.bg/%d0%b5%d0%ba%d0%be%d0%b8%d0%bd%d1%81%d0%bf%d0%b5%d0%ba%d1%82%d0%be%d1%80%d0%b8-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%bf%d1%83%d0%bd%d0%ba%d1%82%d0%be%d0%b2%d0%b5%d1%82%d0%b5/", "text": "Експерти на РИОСВ – Велико Търново проверяват пунктовете за изкупуване на билки и охлюви. Шест обекта в Сухиндол, Павликени и севлиевското село Добромирка вече са инспектирани и не са констатирани нарушения. Установено е, че базите за изкупуване на охлюви са регистрирани в регионалната инспекция. Проверява се дали са оборудвани с кантар, калибровъчно сито за пресяване на маломерните охлюви, наличността и начинът на съхранение на изкупените охлюви. Осем физически и юридически лица уведомиха РИОСВ – Велико Търново за 65 организирани пунктове за изкупуване на живи охлюви през 2017 г. Това им дава право да събират охлюви в периода от 10 май до 30 юни. Срокът се определя със заповед на министъра на околната среда и водите и с нея се определят условията и реда за ползване, изкупуване и изнасяне през граница на живи охлюви, черупки и месо от видовете лозов охлюв (Helix lucorum) и градински охлюв (Helix pomatia). Най-много регистрирани пунктове тази година има в община Лясковец – 21. В общините Павликени са 18,  Сухиндол – 16,  Севлиево – 9 и в Полски Тръмбеш – един. При проверката на пунктовете за събиране на билки се следи имат ли  позволителни от съответните общини и подавали ли са необходимите справки и уведомления в РИОСВ. Проверява се наличността на билки и начинът на първична обработка. От трите проверки е установено, че един пункт няма да извършва дейност през тази година, вторият пункт все още не е започнал да изкупува билки, а в третия има наличност от лист медуница и стрък великденче. Извършена е и проверка по постъпила жалба за пушек и миризма, отделяни от сушилня за билки в град Сухиндол. Пунктът е регистриран в РИОСВ – Велико Търново по реда на Закона за лечебните растения. При проверката се констатира, че сушилнята работи на дърва и не използва отпадъци за горене. Миризма на сушени билки се усеща само на територията на обекта. Дейността сушене на билки не попада в обхвата на Наредбата за норми за допустими емисии (НДЕ) на вредни вещества, изпускани в атмосферата от обекти и дейности с неподвижни източници на емисии. Дадените предписания за предоставяне на допълнителна информация и документи в РИОСВ са изпълнени.", "date": "2017.06.14", "title": " Екоинспектори проверяват пунктовете за изкупуване на  охлюви и билки в Търновско"}
{"url": "https://trud.bg/%d0%bd%d0%be%d0%b8-%d0%b8%d0%b7%d0%bf%d1%80%d0%b0%d1%89%d0%b0-%d0%bf%d0%b8%d1%81%d0%bc%d0%b0-%d0%bd%d0%b0-%d0%bd%d0%b0%d0%b1%d0%bb%d0%b8%d0%b6%d0%b0%d0%b2%d0%b0%d1%89%d0%b8%d1%82%d0%b5-%d0%b2%d1%8a/", "text": "Националният осигурителен институт (НОИ) информира, че започва изпращането на персонални уведомителни писма до всички лица, които през 2018 г. ще навършат изискуемата от закона възраст за пенсиониране и на които не е отпусната пенсия за осигурителен стаж и възраст при условията на ранно пенсиониране.Предварителното уведомяване се извършва на основание промяна в Кодекса за социално осигуряване, която изисква НОИ да информира лицата, не по-късно от 6 месеца преди да навършат възрастта за пенсиониране, за условията, при които могат да се пенсионират през следващата календарна година. През 2018 г. жените придобиват право за пенсиониране при навършена възраст 61 години и 2 месеца и при наличие на 35 години и 6 месеца осигурителен стаж. За мъжете условията са да имат навършени 64 години и 1 месец и придобит 38 години и 6 месеца осигурителен стаж.Целта на уведомяването е да бъде осигурено достатъчно време на лицата, които навършват посочената възраст през 2018 г., да се погрижат за набавяне и оформяне на всички необходими документи във връзка с излизането им в пенсия. Очаква се тази предварителна информация да осигури време и спокойствие на лицата при подготовката на документите за пенсионирането им и да облекчи пенсионното производство.В писмото присъства и основна информация за документите, които се представят заедно със заявлението за отпускане на пенсия. НОИ напомня, че само навършването на изискуемата възраст не е достатъчно условие за придобиване право на пенсия. Необходимо е да са изпълнени и двете изисквания – за навършена възраст и за придобит изискуем осигурителен стаж.Всяка пенсия се отпуска от датата на придобиване на правото, ако заявлението с необходимите документи е подадено в 2-месечен срок от тази дата, а ако това е направено след изтичане на 2-месечния срок – от датата на подаване на заявлението.Националният осигурителен институт препоръчва на осигурените лица да се снабдят с персонален идентификационен код (ПИК), издаден от НОИ. Такъв код те могат да получат във всяко териториално поделение на институцията.ПИК предоставя лесен и удобен начин за ползване на редица електронни и административни услуги през интернет страницата на НОИ. Персоналният код позволява на потребителите да проследят осигурителната си история в Регистъра на осигурените лица, както и да изчислят прогнозния размер на бъдещата си пенсия.", "date": "2017.06.14", "title": " НОИ изпраща писма на наближаващите възрастта за пенсиониране\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%bd%d0%b0-%d0%ba%d1%83%d0%bb%d0%b0%d1%82%d0%b0/", "text": "По отношение на „Гранична полиция“ няма задържани лица, само митничари. Това каза пред журналисти главният секретар на МВР гл. комисар Младен Маринов за специализираната операция на ГКПП „Кулата“.„Трябва да спазваме закона. Когато има досъдебно производство, прокурорът решава каква информация може да се дава. Смятам, че е по-важно да свършим работа и да съберем достатъчно доказателства срещу задържаните хора, отколкото да даваме пресконференции. Важно е да знаят хората какво работим, но по-скоро трябва да изчакаме времето, за да не попречим на разследването“, обясни Маринов. Той добави, че имат много възложени от премиера спешни задачи.В рамките на деня ще решим проблема, заяви пред журналисти директорът на Агенция „Митници“ Георги Костов за специализираната акция на ГКПП „Кулата“ и задържаните 23-ма митничари.„Има нарочен брифинг на специализираната прокуратура. Затворена е границата за извършване на процесуално-следствени действия. Ще остане затворена, докато е необходимо и колегите от Специализираната прокуратура да документират престъпната дейност“, заяви Костов.", "date": "2017.06.14", "title": " Младен Маринов: Задържаните на „Кулата“ са само митничари"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b2%d1%80%d1%8a%d1%87%d0%b8-%d0%bd%d0%b0-%d0%b1%d0%b5%d1%80%d0%b1%d0%b0%d1%82%d0%be%d0%b2-%d0%b8-%d1%84%d0%b8%d0%b3%d0%be-%d0%bf%d0%be%d1%87%d0%b5%d1%82%d0%bd%d0%b8/", "text": "Президентът на България Румен Радев прие в кабинета си футболните легенди Димитър Бербатов и Луиш Фиго. Срещата е инициирана лично от държавния глава.Българският нападател и португалския бивш играч на „Реал“ (Мадрид) и „Барселона“ бяха приети на срещата точно в 11 часа. Двамата получиха почетния знак на Президента на Република България.„За мен е удоволствие да връча почетния знак на президента на г-н Луиш Фиго и г-н Димитър Бербатов – обяви Радев по време на церемонията. – Това е скромен знак на уважение към две големи имена от света на футбола. На признание към двамата изключителни филантропи и приятели на децата“.„Искам да изразя благодарността си за топлото посрещане от г-н Президента – на свой ред обяви Фиго. – Наистина е чест да бъда във вашата страна. Чувствам се горд да получа тази награда, защото идва не от моята родна страна. От сърце благодаря за признанието с тази чудесна награда. Щастлив съм, защото ще имаме шанс да помогнем на много деца“.Тази вечер от 20 часа на националния стадион „Васил Левски“ фондациите на Димитър Бербатов и Фиго ще се изправят една срещу друга в звезден дуел с благотворителна кауза.Голяма част от футболистите вече са тук. В сряда в София пристигнаха Патрис Евра, Неманя Видич, Пол Скоулс, Роби Кийн, Фил Невил, Гари Невил, Предраг Миятович и Мартин Йол.", "date": "2017.06.14", "title": " Радев връчи на Бербатов и Фиго почетния знак на президента (СНИМКИ)"}
{"url": "https://trud.bg/%d0%b4%d0%b2%d0%b5-%d0%bf%d0%be%d0%b4%d0%bf%d0%b8%d1%81%d0%ba%d0%b8-%d0%b7%d0%b0-%d0%bf%d0%b8%d1%80%d0%b8%d0%bd-%d0%b2-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f-%d1%81/", "text": "Две подписки с противоположни искания има в Министерски съвет. Едната беше внесена от Коалицията „За да останат хора в България“, съобщиха от организацията.В нея над 80 000 туристи и жители на Благоевградска област са се подписали лично с трите си имена с искане най-накрая да се реши въпросът с втората кабина в Банско. Подписката се проведе, след като през целия ски сезон имаше огромни опашки от скиори. Повече от десетилетие държавата се огъва под натиска на няколко „еколози“ и на едно швейцарско НПО и не може да реши въпроса с новия план за Пирин и втората кабина.Днес от клона на швейцарската организация WWF внасят в Министерски съвет 100 000 подписа срещу приемане на новия план за Пирин. Подписката е организирана и проведена онлайн. Тя стартира през октомври миналата година. За почти девет месеца, хора предимно от Африка, Азия, Латинска Америка и Европа са се подписали срещу приемане на новия план за Пирин. Буди недоумение как тези хора са прочели 600 страници документ, който не е преведен на чужд език. Остава и съмнението, че подписката на WWF е манипулативна, защото видно от публикации от миналата година, качената снимка с която се доказва „унищожението“ на Пирин е от 2001 г., когато се е изграждала ски зоната. След като това се разкри, тя бе сменена с „нова“, показваща модернизацията на най-стария триседалков с нов шестместен.От клона на швейцарската офшорка WWF,управляван в България от жената на Тома Белев Веселина Кавръкова внесоха в Министерски съвет абсолютно фалшива и манипулирана подписка срещу плана за Пирин. „Зелените“ твърдят, че той допускал изсичане на стотици хиляди дървета и строителство в почти целият парк. Това е тотална лъжа. В плана за Пирин няма нито една буква разрешаваща такива дейности. Напротив, съгласно изискванията на ЮНЕСКО на територията на целия парк са забранени ски писти и лифтове, с изключение на сегашната ски зона Банско. Активисти във WWF освен жената на Белев е и племенникът на Христо Иванов -Бойкикев Любомир Костадинов. Той е топлата връзка на „Да България“ и „Зелените“ затова всичките еколози начело с Тома Белев бяха кандидат депутати от провалилият се проект на Прокопиев Движение „Да България“.В момента новият план за Пирин, чието приемане е закъсняло с четири години, е в съда, след поредица противоречиви решения на бившата служебна министърка на екологията и въобще не е ясно кога ще бъде приет. Но едно е сигурно – и догодина ще гледаме опашки пред единствения кабинков лифт в Банско и туристите и местните ще недоволстват и протестират.", "date": "2017.06.14", "title": " Две подписки за Пирин внасят в Министерския съвет\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-7-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%b8/", "text": "На територията на България има 7 задържани лица за източване на банкови карти. Това каза пред журналисти главният секретар на МВР гл. комисар Младен Маринов във връзка с това, че  е била разбита при съвместна операция на Европол и българските служби.„Акцията беше проведена преди известно време. Не мога да дам повече информация, тъй като е по съвместно разследване с други държави“, обясни още Младен Маринов.", "date": "2017.06.14", "title": " Младен Маринов: 7 души са задържани за източване на банкови карти"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5%d1%82%d0%be-%d1%89%d0%b5-%d1%81%d0%b5-%d1%81%d1%80%d0%b5/", "text": "Вторият форум на младите педагогически специалисти под наслов „Предизвикателствата пред нас – една година по-късно“ ще се проведе от 16 до 18 юни във Велико Търново. Проявата се организира от „Сдружение за образователни инициативи 19“ при ОУ „ Бачо Киро“ в старата столица със съдействието на Регионалното управление на образованието и община Велико Търново. В дебатите  ще се включат млади педагози от областите Велико Търново и Ловеч, като ще се обсъждат предизвикателствата, пред които са изправени учителите при постъпването им на работа в системата на образованието. През първия ден участниците ще бъдат включени в уъркшоп. Те ще дискутират в малки групи и ще се опитат да изведат кратки тези и добри практики за справяне със следните проблеми: „Писмо в бутилка“ (Младият учител и администрацията, документацията и институциите) „Ти накъдето отиваш, аз от там се връщам“ (младият учител и по-опитните колеги) „Черно на бяло“ (от университета до класната стая – очаквания, нагласи и реалност) „С бели маратонки и изтъркани джинси“ (взаимодействие на младия учител с ученици) „Учи, мама, та да сполучиш“ (квалификация и акредитация на младия учител) „И ние Ги обичаме“ (взаимоотношенията на младия учител с  родителската общност) „Къде съм аз?“ (работна група от опитни гости на форума) През втория и третия ден младите педагози ще бъдат обучавани в тема по избор от квалифицирани преподаватели от ВТУ „Св. св. Кирил и Методий“, за което ще получат един квалификационен кредит и ще представят добри практики, които са наложили в работата си. Докладите ще бъдат публикувани в сборник. В последния ден от форума ще бъде изготвено послание, с което педагозите ще се обърнат към министъра на образованието и науката Красимир Вълчев, който ще бъде един от официалните гости на проявата.", "date": "2017.06.14", "title": " Министърът на образованието ще се срещне с педагози на форум във Велико Търново"}
{"url": "https://trud.bg/%d1%82%d1%80%d1%83%d1%81-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-69-%d1%80%d0%b0%d0%b7%d0%bb%d1%8e%d0%bb%d1%8f-%d0%bc%d0%b5%d0%ba%d1%81%d0%b8%d0%ba%d0%be/", "text": "Земетресение с магнитуд 6,9 по Рихтер удари югозападното крайбрежие на Мексико, до границата с Гватемала, съобщи „„.Най-осезаемо трусът е бил усетен в мексиканския щат Чиапас. След земетресението са последвали серия вторични трусове.Засега няма опасност от цунами.Не се съобщава за разрушения и материални щети.", "date": "2017.06.14", "title": " Трус с магнитуд 6,9 разлюля Мексико"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%bf%d0%be%d1%82%d1%80%d0%be%d1%88%d0%b8%d0%bb-%d0%ba%d0%be%d0%bb%d0%b0-%d1%81-%d0%ba%d0%b0%d0%bc%d1%8a%d0%bd%d0%b8/", "text": "Бързо производство за унищожаване и повреждане на лек автомобил е започнато в РУ – Павликени срещу 21-годишен мъж от същия град.Сигнал за случилото се е получен в полицията в 21,40 часа във вторник. По данни на тъжителя непознати хвърляли камъни по фолксвагена му. От проведените дйствия по разследването е установено, че извършител на деянието е 21-годишния Д. С.Срещу него е започнато бързо производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Задържаха мъж, потрошил кола с камъни"}
{"url": "https://trud.bg/%d0%b4%d0%b5%d1%81%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d0%ba-%d1%89%d0%b5-%d0%be%d1%82%d0%b3%d0%be%d0%b2%d0%b0%d1%80%d1%8f-%d0%b7%d0%b0-%d0%bf%d0%be%d0%b1%d0%be%d0%b9-%d0%bd%d0%b0/", "text": "Бързо производство за нанасяне на телесна повреда е започнато в РУ – Свищов срещу 16-годишно момче.Десетокласникът ще отговаря за жестокия побой над свой съученик. Кървавата драма се разиграла в 13,58 часа във вторник. В злополучния ден  в полицията в крайдунавския град е получен сигнал от Спешна помощ – Свищов за постъпило при тях 17-годишно момче с фрактура на очна кост, причинена при сбиване. От проведените незабавни действия по разследването е установено, че разпрата е възникнала между ученици в едно от междучасията в двора на местно училище. Двамата младежи се скарали, защото потърпевшия си бил писал във фейсбук с приятелката на извършителя и разправията прераснала в меле. По случая е започнато бързо производство.", "date": "2017.06.14", "title": " Десетокласник ще отговаря за побой на съученик в Свищов"}
{"url": "https://trud.bg/%d0%ba%d0%b0%d0%ba%d0%b2%d0%be-%d0%b5-%d0%be%d0%b1%d1%89%d0%be%d1%82%d0%be-%d0%bc%d0%b5%d0%b6%d0%b4%d1%83-%d0%b1%d0%b8%d0%b0%d1%82%d0%bb%d0%be%d0%bd%d0%b0-%d0%b8-%d1%81%d0%b5%d0%ba%d1%81%d0%b0/", "text": "Попитали Радио Ереван: – Кое е най-главното в биатлона? Да стреляш точно или да бягаш бързо? Радиото отговорило: – В биатлона е като при секса – ако не уцелиш, скоростта няма да помогне.***– Тате, защо настройваш часовника до огледалото винаги с половин час напред? – Само така майка ти стига до работа навреме..***– Котеее, къде си? – В кухнята съм, мила моя! – Млъкни, бе! Търся котката…***Три двойки – женени от 30 години, женени от 5 години, и младоженци – искат да станат членове на църква. Пасторът им казва: – За да станете членове на църквата, трябва да издържите 2 седмици без да правите секс. Така ще знаем, че вашата вяра е по – силна от животинските ви инстинкти. След 2 седмици идват трите двойки и пасторът ги разпитва. Старата двойка: – Не беше никакъв проблем. Пита женените от 5 години: – Ами, първата седмица беше добре, но на втората с жена ми спахме отделно, за да не се изкушаваме. Пита и младоженците, мъжът отговаря: – Ами, не можахме да издържим 2 седмици. – Поддадохте ли се на изкушението? – Да, преди няколко дена. Жена ми се опитваше да стигне една консерва с царевица на най-горния рафт, изтърва я и се наведе да я вземе. Като я видях и … не се сдържах. – Съжалявам да го чуя синко. За съжаление, вече не сте добре дошли в църквата. – Няма лошо, ние вече и в супермаркета не сме добре дошли.***В съдебната зала: – Позволявам си да Ви напомня, г-н съдия, че през лятото спасих съпругата Ви от удавяне! – казва подсъдимият. – А оттогава други престъпления извършили ли сте? – пита съдията. Жена се кара със съпруга си: – Ти си свиня безчувствена! Как не те срам! От толкова време се караме и ти нито дума! И през цялото време се прозяваш! – Ма не съм се прозявал. Да ти отговоря се опитвах…***Мъжът: – Май нещо ми е паднало кръвното! Жената: – Ако видиш колата ще ти се нормализира…***В студентско общежитие седят двама гладни студенти и пушат цигари, за да притъпят чувството на глад. Единият започва да души с нос: – Ммммм, колко вкусно замириса… Мисля, че са шишчета! – Тъпак, я махни тая муха от цигарата…***Доктор пита пациентката си: – С колко мъже сте имали полови контакти в скоро време? – Петима. – Е, не е много. – Така си е, кофти седмица…***Коментар на футболна среща: – … Той посреща топката с гърди, уж я сваля към краката си, а центрира с глава… Страхотен шут!!! Топката лети право насам към коментаторската кабина … Шледва шмяна в отбора на гоштите…***Жена върви по коридора на психиатрията. На една маса седят трима луди и играят на домино. Жената стига до някаква врата, хваща дръжката, дърпа – вратата не се отваря. Тръгва да си ходи, а единият луд се обажда: – Дръпни по-силно! Връща се жената, дърпа по-силно – резултатът е същият. – А бе, силно дърпай! Дърпа пак – нищо. Обръща се към лудия и казва: – Ами заключено е! – Ама ти искаш да влезеш ли? Аз пък си помислих, че ти трябва дръжката….***На изпит в университета професорът задава въпроси на студент. Студентът не може да отговори на нито един от тях. Професорът се изморил да пита и казва: – Млади човече! Смятам, че в главата ви е абсолютна пустиня. Студентът се замисля и отговаря: – Може би! Обаче във всяка пустиня има оазиси, само дето не всяка камила може, да ги намери….***– К’ви са тия билети? – За делфинарника във Варна – Делфинариум се казва. – Баба ти на село свинете в свинариум ли ги гледа?***Качваме се в асансьора с жена ми и Верчето-комшийката под нас. По едно време съседката се обърна и изкрещя с висок глас: – Как не те е срам бе, мръсник такъв! На всичкото отгоре и пред жена ти! Отвори ядосано вратата и изфуча на етажа си. А аз, целият зачервен започнах да се кълна: – Скъпа, честна дума, изобщо не съм я докоснал! Жена ми: – Споко, бе, аз я хванах за задника, само да видя как ще реагира…..***Из разговор на Адам с Господ: – Ти какво, бе? За реброто ли ти е жал? – А бе не, ама имам лошо предчувствие…", "date": "2017.06.14", "title": " Какво е общото между биатлона и секса?"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%b1%d0%b5%d0%bb%d1%8f%d0%b7%d0%b0-161-%d0%b3%d0%be%d0%b4%d0%b8%d0%bd%d0%b8-%d0%be/", "text": "Община Благоевград отбеляза 161 години от рождението на Димитър Благоев. Ритуалът по полагане на цветя се състоя пред  паметника на Димитър Благоев- Дядото. В знак на почит в церемонията се включиха заместник- кметът по икономика и финанси Иво Николов, представители на учебни заведения, културни институции и граждани.Възпитаници на II ОУ „Димитър Благоев“ припомниха факти от живота и дейността за патрона на тяхното училище.Димитър Благоев, наричан от последователите си “Дядото”, е български политик и философ, основател на организираното социалистическо движение в България и на първата социалдемократическа партия на Балканския полуостров. Развива идеята за Балканска федеративна република.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Община Благоевград отбеляза 161 години от рождението на Димитър Благоев"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0-%d0%b2%d0%be%d0%b5/", "text": "Министърът на отбраната Красимир Каракачанов ще награди утре, 15 юни, военнослужещи от състава на Военноморските сили, участвали в операцията за спасяване на екипажа на вертолет „Пантер“.Церемонията по награждаването ще се състои в Щаба на Военноморските сили, съобщиха от пресцентъра на Министерство на отбраната.В 9.30 ч. на 15 юни 2017 г. министърът на отбраната Красимир Каракачанов ще бъде посрещнат с официална церемония пред Щаба на Военноморските сили в гр. Варна.По-късно ще проведе срещи с личния състав на Пункта за базиране Варна, както и с екипажите на минен ловец „Цибър” и на фрегатите „Смели” и „Дръзки”.Той ще посети и морската вертолетна авиобаза „Чайка”, за да разговаря с военнослужещите.", "date": "2017.06.14", "title": " Красимир Каракачанов награждава военнослужещи, участвали в спасяване на екипажа на „Пантер“"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%be%d0%b1%d1%80%d0%b0%d1%82%d0%bd%d0%be%d1%82%d0%be-%d0%b1%d1%80%d0%be%d0%b5%d0%bd%d0%b5-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0/", "text": "С изключително нетърпение жители и гости на Благоевград очакват най-значимите музикални събития от българската и световна сцени. Началото на двудневен  маратон от хитове, поставят звездите на българската музика с Наградите на БГ Радио. Изключителен спектакъл на ново място.Това са само част от изненадите, които започват на 16 юни от 21.00 часа в новия парк „Македония“, района на бившите казарми. Двоен празник отбелязва единственото радио само за българска музика- БГ Радио- 15 години от създаването и 5 години от провеждането на музикалните награди именно в Благоевград. Организаторите повдигат завесата за някои от изненадите- изключително успешната песен на Евровизия – “Beautiful mess” и Кристиян Костов, Саги Абитбул с хита, завладял цял свят миналото лято – Stanga. На сцената в Благоевград ще се изявят и любимите Рафи, Любо Киров, Део, Орлин Павлов, Дичо и Орлин Горанов, които са били водещи на церемонията през 15-те години история на най-устойчивата и престижна музикална институция в страната – Годишни Музикални Награди на БГ РАДИО. В Годишните Музикални Награди на БГ РАДИО 2017 участие ще вземат още Авеню, Б. Т. Р., VenZy, Графа, DARA, Deep Zone Project, КАФФЕ, Криско,  Миро, Михаела Филева, Михаела Маринова, Pavell & Venci Venc’, Поли Генова, TITA и още. Тази година наградата „БГ Вдъхновение“, която носи името на Ана Мария Тонкова и е единствената, която се избира от екипа на радиото, ще вземе Йорданка Христова.Музикалното приключение, което се случва единствено в Благоевград, ще продължи на 17 юни с „Франкофоли. Благоевград“. Началото е от 17.30 часа отново в новия парк „Македония“. Меломаните ще имат възможност да видят на живо френската изпълнителка с най- нежния глас Имани, както и пионера на електро суинг музиката Паров Стелар, заедно с неговата банда. Звездното присъствие ще допълнят македонската група „Фолтин“ и българският DJ Marten, с които започва дългоочакваният фестивал. В Благоевград ще се случат редица изненади за първи път. Част от тайните е най- новият албум на Паров Стелар, който той ще представи на „Франкофоли. Благоевград“ – „The burning spider”.Благоевград вече е в музикално вълнение. Анкета сред жителите на града показа, че повечето благоевградчани вече очакват свои близки и приятели от страната и чужбина. Някои от участниците в проучването споделиха, че очакват гости от Румъния, Германия, разбира се Гърция и Македония.", "date": "2017.06.14", "title": " Започна обратното броене! Благоевград става столица на БГ и световна музика"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%bf%d1%80%d0%b5%d0%b1%d0%b8%d0%bb-%d0%b4%d0%be-%d1%81%d0%bc%d1%8a%d1%80%d1%82-%d1%81%d1%8a%d0%bf%d1%80%d1%83%d0%b3%d0%b0/", "text": "Задържан е мъж от павликенското село Паскалевец, който е пребил до смърт 50-годишната си съпруга.Служители на полицейското управление в Павликени започнали разследване за смъртта на жената, след като съседи алармирали за кървавата драма.В 7,57 часа във вторник  в полицията бил получен сигнал, че в двора на къща в Паскалевец е намерено безжизненото тяло на стопанката. Местопрестъплението незабавно било посетено от служители на РУ- Павликени и съдебен лекар. Извършен бил оглед, който установил, че жената е с множество наранявания по гравата и цялото тяло. Трупът бил откаран за аутопсия в областната болница във Велико Търново. По случая са проведени процесуално-следствени действия, под наблюдението на Окръжна прокуратура. Започнато е досъдебно производство по чл. 115 от НК за убийство.Още същия ден от съдебно-медицинската експертиза станало ясно, че пребитата е издъхнала от получените травми при зверския побой. В злополучната сутрин съпругът и бил пиян и двамата се скарали люто. Той изпаднал в ярост, грабнал дървена сопа и захванал да я налага където свари по цялото тяло. Озверелият съпруг удрял с все сила беззащитната жена, като дори я обезобразил. Тя се опитала да се спаси като изпълзяла на двора, но там починала.Извършителят на зверството е задържан. Окръжната прокуратура във Велико Търново му е повдигнала обвинение за извършеното тежко престъпление. Държавното обвинение ще иска от съда да му бъде наложена постоянна мярка „задържанве под стража“.„Работи се по случая. До часове ще има развитие, за което ще бъде предоставена информация“, обясниха от пресслужбата на Апелативната прокуратура в старата столица.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Задържаха мъж, пребил до смърт съпругата си"}
{"url": "https://trud.bg/fibank-%d1%81%d1%8a%d0%b1%d1%80%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f-%d1%84%d1%83%d1%82%d0%b1%d0%be%d0%bb%d0%b5%d0%bd-%d0%b5%d0%bb%d0%b8%d1%82-%d0%b2-%d1%81%d0%be%d1%84%d0%b8/", "text": "Генералният спонсор на зрелищната футболна среща между отборите на Димитър Бербатов и Луиш Фиго – Fibank (Първа инвестиционна банка) събра световния футболен елит на стилно парти в най-престижния клуб в София –  The Residence Exclusive Club.На събитието присъстваха звездните футболисти от All stars 2017, които участват в благотворителния футболен мач, в подкрепа на талантливите деца от Фондация „Димитър Бербатов”.Fibank е организатор на събитието с футболните легенди, на което присъстваха дългогодишни клиенти и партньори на банката. Партито започна с коктейл, продължи с вечеря и се превърна в приятелска среща, благодарение на приятната музика, елегантната атмосфера на клуба и доброто настроение на всички гости. Сред известните лица в The Residence Exclusive Club бяха забелязани Луиш Фиго, Мартин Йол, Патрис Евра, Сани Жекова, Радослав Янков, Ути Бъчваров и много други.Футболните легенди показаха, че се чувстват в свои води в най-модерното заведение в столицата, като вечерта им премина в шеги.The Residence Exclusive Club не за първи път е домакин на подобно събитие, което събира футболния елит. Само преди година там се проведе и благотворителен търг в подкрепа на деца, лишени от родителски грижи, който бе организиран отново от Първа инвестиционна банка, по повод бенефиса на Христо Стоичков.", "date": "2017.06.14", "title": " Fibank събра световния футболен елит в София"}
{"url": "https://trud.bg/%d0%b1%d0%be%d0%b3%d0%b0%d1%82%d0%b0-%d1%81%d1%8a%d0%bf%d1%8a%d1%82%d1%81%d1%82%d0%b2%d0%b0%d1%89%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%be%d0%b1%d0%b3%d1%80%d1%8a%d1%89%d0%b0/", "text": "Богата съпътстваща програма придружава най – големите музикални събития – годишните музикални награди на БГ Радио и „Франкофоли – които се очакват  в Благоевград на 16 и 17 юни. Мини Арт Фест идва в областния център на Пиринско. На 17 юни от 15.30 часа на алеята в парка срещу операта за първи път ще се случат невероятни пърформанси с уъркшоп.Съвременният цирк е вид изкуство, което се заражда през 70-те години във Франция и представлява своеобразно слизане на артистите от сцената, по-динамична работа с публиката, разнообразие от концепции. Той се състои в смесването на елементи от традиционния цирк с много други жанрове и изкуства, като при изпълненията водеща е идеята. Този вид изкуство използва много елементи от езика на театъра, от популярната култура, от уличните артисти, градския фолклор, музиката и танца. Това е само част от предизвикателствата на Мини Арт Фест.Изненадите, в празничните за жители и гости на Благоевград дни, продължават и с невероятно атрактивните ателиета на Станка Желева и Easy Art. Отново малки и големи ще имат възможност да изработват гривни, проекции на айфеловата кула, знамена и други. Всичко това ще бъде възможно на 17 и 18 юни от 10.00 до 18.00 часа на алеята пред хотел „Монте Кристо“ в Благоевград. По същото време ще бъде разположена и книжарницата „Думи на четири гуми“, която ще предлага атрактивни и нови заглавия в различни жанрове.", "date": "2017.06.14", "title": " Богата съпътстваща програма обгръща Благоевград по време на най- големите музикални събития в страната"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bd%d0%b0%d0%b3%d1%80%d0%b0%d0%b4%d0%b8-%d0%be%d1%80%d0%b3%d0%b0%d0%bd%d0%b8%d0%b7%d0%b0/", "text": "Ръководството на Областната болница „Д-р Стефан Черкезов“ във Велико Търново награди организатори на кампании за кръводаряване.„Това са хората, които „са пречупили идеята за доброволно кръводаряване чрез личното си участие в подобни инициативи“, заявиха медиците.Четирима  инициатори на масови акции по кръводаряване бяха удостоени с грамоти от медицинския директор на здравното заведение д-р Даниел Илиев. Д-р Марияна Витанова, началник на Отделението по трансфузионна хематология пък обясни, че това са хора, които по някакъв начин са инициирали кръводаряване или са способствали за информираността на населението относно проблема.„За мен е чест да връча грамотите на нашите кръводарители, които ние наричаме приятели и да им благодаря за безрезервната подкрепа, за хуманността и милосърдието, които те са проявили дарявайки част от себе си в името на това да се спаси човешки живот“, каза д-р Илиев.Сред отличените са отец Славчо Иванов, благодарение на когото вече осем поредни години във Велико Търново се организира благотворителна кръводарителска акция навръх християнския празник Цветница.„Аз лично не съм кръводарител, защото като войник в казармата преболедувах и сега не съм подходящ за донор. Съпругата ми обаче е редовен кръводарител. Освен това в храма „Св.Никола“ всяка година след великия пост организираме кампании по кръводаряване в сградата на църковното училище. Най-напред започнахме със 7-8 души, но постепенно на апела откликват по 16-17. Това са вярващи, които след поста и пречистяването, решават да станат донори, защото постът не е само въздържание от храна, но и помощ за нуждаещи се“, сподели отец Славчо Иванов.Признание получиха и Александър Петров, графичен дизайнер, който помага с информационните кампании. Награден бе и Стефан Николов, председател на Ротаракт клуб Велико Търново, който също организира доброволчески кампании. Грамота бе дадена и на Диана Попова, преподавател в Професионалната гимназия по електроника и електротехника в Горна Оряховица, където също се е провела доброволческа акция, в която са участвали десетки ученици и млади хора от железничарския град.„Лидер съм по международна програма за личностно развитие на ученици под патронажа на Херцога на Единбург. Една от дейностите, които трябваше да проведем , бе свързана с доброволчество. Така решиме да организирам акция по кръводаряване под наслов „Ти можеш да помогнеш“. Обхванахме всички средни училища в Горна Оряховица и зрелостници навършили 18 г. Явиха се общо 27 желаещи да дадат кръв“, разказа Диана Попова.Д-р Даниел Илиев благодари и на д-р Витанова, която също активно допринася за организацията на информационни кампании. Тя пък обяви, че в момента Кръв центърът в старата столица има остра нужда от кръв от група 0 +. Статистиката сочи, че през 2014 кръводарителите във Велико Търново са били 2185, през 2015 г-2289, през 2016 г-2360. За първите пет месеца на тази година пък дарилите кръв са 988 души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Болницата в Търново награди организатори на кампании за кръводаряване"}
{"url": "https://trud.bg/%d1%80%d0%b0%d0%bc%d1%83%d1%88-%d1%85%d0%b0%d1%80%d0%b0%d0%b4%d0%b8%d0%bd%d0%b0%d0%b9-%d0%ba%d0%be%d1%81%d0%be%d0%b2%d1%81%d0%ba%d0%b8%d1%8f%d1%82-%d1%80%d0%b0%d0%bc%d0%b1%d0%be/", "text": "Наричан Рамбо от бойните другари заради мускулатурата, уменията и непреклонността си, Рамуш Харадинай (48 г.) е смятан за национален герой от мнозина албанци, но за сърбите е военнопрестъпник. Бившият командир от Армията за освобождение на Косово (АОК) е кандидатът за премиер на победилата на изборите в неделя „военна коалиция“. Наричат я така, защото трите основни партии в нея са ръководени от бивши командири на АОК.Харадинай още не е премиер, “военната коалиция” зад него няма мнозинство, но има възможности да убеждава. Западът пък има инструмент за влияние върху командири от АОК – нов спецсъд в Хага за военни престъпления в Косово за периода 1998-2000 г. Ако той се комбинира с прагматизма на бившите партизани и желанието им да не се конфронтират със Запада, може да се очаква смекчаване на негативните последствия от управлението им, най-вече влошаване на отношенията със Сърбия. Харадинай обеща твърдост към Белград, като поиска признаване на Косово, като условие за продължаване на подкрепяния от ЕС диалог.А той има дълга история на конфронтация със Сърбия. Последният инцидент е отскоро – през януари Франция го задържа по заповед за арест от Белград за военни престъпления в Косово, но в края на април съд отказа екстрадирането му.“Ликвидирал съм сръбски полицаи, убивал съм сръбски цивилни, отстранявал съм непослушни албанци… От дете разбрах, че решението на албанския и косовския въпрос е възможно само със сила”, пише Харадинай в предговора към книгата си “Изповеди за войната и свободата”, издадена през 1999 г.Той е роден на 3 юли 1968 г. в с. Глоджане край Дечани, Западно Косово, в семейство с 9 деца, произхождащо от клана Бериша в планинския район на Пука, Северна Албания. След завършване на гимназия през 1987 г. отбива военната си служба до границата с България, стига до взводен командир. Мечтае да следва астрономия, но юговластите не го пускат във ВУЗ заради участието му в демонстрации. През 1989 г. емигрира в Швейцария, където работи предимно като охранител. Влиза в Народното движение на Косово, от което израстват много лидери в АОК. Там тренира кунг-фу, надгражда военни знания от местни военни, но и от неясно обучение във Франция. Отрича да е бил в Чуждестранния легион.От 1994 г. се връща периодично в Косово, като организира контрабанден канал от Албания, включително на оръжия. Включва се в партизанската група “Дукагин” с братята си Люан и Шкелзен, убити по-късно във войната. В началото й през 1998 г. е почти неизвестен, но след няколко месеца командва бойна зона и формира спецчастта “Черни орли”, смятана на Запад за най-добре обучената в АОК. Но сърбите я свързват с много убийства и мъчения.След края на войната през 1999 г. АОК се трансформира в Корпус за защита на Косово и Харадинай става негов зам. командир до април 2000 г., когато се захваща с политика. За основаването на неговия Алианс за бъдещето на Косово му помага Махмуд Бакали, комунистически лидер, наричан косовския Тодор Живков. След вота през октомври 2004 г. влиза в коалиция с партията на тогавашния президент Ибрахим Ругова, който го посочва за премиер. Но след 100-ина дни на поста е обвинен от трибунала в Хага за военни престъпления и подава оставка. Оправдан е през април 2008 г. поради липса на доказателства. Заради силни съмнения за заплахи над свидетели процесът е подновен, като през ноември 2012 г. Харадинай отново е оправдан. Бранят го британски адвокати, като се твърди, че за защитата помагала и Чери Блеър, съпруга на премиера (1997-2007) Тони Блеър.Харадинай казва, че от поколения в неговото семейство са католици. От май има и албанско гражданство. Женен е от 14 години за тв журналистката Анита Мучай, имат три деца. Говори френски и английски, но и сръбски в интервюта и пред местни сърби, за да “покаже уважение”. Бие се с руснаци, лекуват го американциПрез май 2000 г., когато вече е избрал политическа кариера, Харадинай влиза в ръкопашна схватка с руски военни и е окървавен. Западни източници за случката са пестеливи на подробности, но според руски до боя се стигнало, след като руски патрул в състава на КФОР спрял микробус и установил, че мъжете в него са въоръжени. Проснали ги на земята, но един започнал да обижда руснаците, че били смели само с автомат в ръка, а той бил много добър в ръкопашния бой и в равен бой можел “да им покаже”. Десантчик приел предизвикателството, наредил да пуснат пленника и оставил оръжието настрана. След удар в празното, последвал контраудар и Харадинай се оказал на земята с окървавена глава.През юни същата година Харадинай и негови сподвижници прескачат оградата на дома на семейство Мусай в село край Дечани в опит за “изгладят” семейна вражда. Стига се до престрелка и хвърляне на гранати. Харадинай е ранен, закаран с хеликоптер до US база в Косово, а след това лекуван от шрапнелни рани в американска военна болница в Германия. По-късно US представители в Косово ще бъдат обвинени, че са се намесили в разследването на ООН за инцидента. За негоЩе ни създаде много проблемиТака наречената военна коалиция или коалиция на ветераните, която спечели най-много гласове на изборите в Косово и Метохия, е тази групировка, която най-открито заплашваше сърбите и това ще ни създаде трудности и много проблеми. Изправи се срещу геноцидаОт името на албанските граждани искам да благодаря на един от най-преданите албанци – г-н Рамуш Харадинай, който със своите другари се изправи срещу етническото прочистване и геноцида над народа си. Той е мъж който открито и смело застана пред трибунала в Хага, за да остане незасегнат и да запази честта на освободителната война в Косово. Той е специфичен терористКато министър предадох на трибунала в Хага десетки хиляди доказателства за престъпления над жителите на Косово. Харадинай е специфичен терорист, лично е участвал в 67 убийства, наредил е 267 убийства и над 400 отвличания на сръбски цивилни, като сред отвлечените има 65 деца. Поставя интересите на Косово над личнитеОставката на Харадинай от премиерския пост (през март 2005 г.) показа, че винаги е готов да постави интересите на Косово над личните. Той има динамични лидерски качества, силен ангажимент и визия за Косово. Лично аз съм натъжен, че повече няма да работя с близък партньор и приятел.", "date": "2017.06.14", "title": " Рамуш Харадинай – Косовският Рамбо"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%81-%d0%ba%d0%b0%d0%ba%d0%b2%d0%be-9-%d0%b1%d1%8a%d0%bb%d0%b3%d0%b0%d1%80%d0%b8-%d0%b8-21-%d0%b8%d1%81%d0%bf%d0%b0%d0%bd%d1%86%d0%b8-%d1%81%d0%b0-%d0%b8%d0%b7%d1%82/", "text": "Международна организиран престъпна група е инсталирала скиминг устройства на средно 400 банкомата годишно, с цел да копира и използва информацията от банковите карти. Подправените карти са били използвани за незаконни транзакции в около 200 банкомата извън Европейския съюз (ЕС), главно в САЩ, Доминиканската република, Малайзия, Индонезия, Виетнам, Перу, Филипините и Коста Рика. Приблизително 3000 граждани на ЕС са пострадали от действията на организираната престъпна група и са били ощетени с най-малко 500 000 евро.Международната престъпна група, занимаваща се с измами с банкови карти (скиминг), бе разбита след проведена успешна операция с участието на Специализираната прокуратура на Република България, ГДБОП, Централния съдия-следовател № 5, Прокуратурата при Националния съд на Испания, Националната полиция на Испания, както и със съдействието на Евроджъст и Европейския център по киберпрестъпления към Европол (EC3).В резултат от проведената международна акция са задържани 31 заподозрени лица 21 в Испания, 9 в България и 1 в Чехия/. Извършени са 48 претърсвания и изземвания в къщи и помещения. Заподозрените са притежавали оборудване за подправяне на банкови карти, устройства за четене и записване на информация от банкови карти, скимиращи устройства, микрокамери, приспособления за манипулиране на АТМ банкомати, както и парични суми, множество подправени карти, наркотични вещества и подправени евро банкноти.По време на разследването Евроджъст е осигурил близък контакт и координация между прокурорските и разследващите власти в България и Испания. Европол е оказал подкрепа по случая, предоставяйки специално изработен разузнавателен анализ и експертни съвети на разследващите, както и чрез разполагане на мобилни офиси на място в България и Испания. В Евроджъст и Европол са били проведени няколко координационни и оперативни срещи преди да се предприемат координираните съвместни действия. Поради спецификите на разследването на международно ниво, е бил създаден съвместен екип за разследване (СЕР) между сътрудничещите си държави с помощта на Евроджъст и Европол.Камен Михов, Национален представител за България в Евроджъст: „Съвместната операция беше много успешна. Нивото на сътрудничество в рамките на съвместния екип за разследване беше динамично, изключително професионално и насочено към постигане на резултати. Високо оценяваме изключителното ниво на професионален опит на нашите колеги от Специализираната прокуратура на България, както и прилагането на най-добрите практики за разбиването на тази комплексна организирана престъпна група.“Фрациско Хименес-Виярехо, Национален представител за Испания в Евроджъст: „Тази успешна операция потвърждава ангажираността на Евроджъст да защитава средствата на гражданите на ЕС от попадането им в ръцете на киберизмамници. Цялата престъпна мрежа беше разбита, благодарение на съвместните усилия на испанските и българските прокурорски власти, както и на ценната подкрепа оказана от техните Национални бюра в Евроджъст, и в резултат на това тя вече е неспособна да мами невинни жертви.“", "date": "2017.06.14", "title": " Вижте с какво българска банда от 31 души е източвала 400 банкомата годишно (СНИМКИ)\t\t\t"}
{"url": "https://trud.bg/%d0%b0%d0%bf%d0%b0%d1%88%d0%b8-%d0%be%d1%82%d0%bc%d1%8a%d0%ba%d0%bd%d0%b0%d1%85%d0%b0-%d0%ba%d0%b0%d1%81%d0%b0-%d1%81-14-%d0%b1%d0%be%d0%bd%d0%b0-%d0%be%d1%82-%d0%b1%d0%b0%d0%b1%d0%b0/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Апаши отмъкнаха каса с 14 бона от баба"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%88%d1%83%d0%bc%d0%b5%d0%bd-%d0%b4%d0%b0%d0%b2%d0%b0-55-000-%d0%bb%d0%b2-%d0%b7%d0%b0-%d1%82%d0%b0%d0%bb%d0%b0%d0%bd%d1%82%d0%bb%d0%b8%d0%b2%d0%b8-%d0%bf%d1%80/", "text": "Община Шумен ще финансира с 55 700 лв. стойностни проекти на местни творци, таланти, творчески състави.Приемат се добре разработени инициативи в три направления, които ще бъдат подпомогнати. Първото е „Художествено-творчески и издателски дейности“, второто „Детски и младежки културни дейности“. Кандидатурите за тях към общинския фонд „Култура“ се очакват до средата на месец юли. Третото направление е още по-голямо предизвикателство – „Концепции за художествено-архитектурни решение на площадни пространства, инфраструктура и паметници на културата“.Очаква се шуменци да развихрят фантазията си и дадат идеи за облагородяване на кръстовища в града, като това на Руски паметник, на бул.“Ришки проход“, на ул.“8 март“, на Седми километър край града, до Индустриалния парк. Срокът е до 28 юли.Средствата в шуменския фонд „Култура“ са от общинския бюджет, от дарения, от наеми на недвижима културна собственост. Фондът има управителен съвет и комисия решава кои проекти да одобри.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Община Шумен дава 55 000 лв. за талантливи проекти"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bf%d0%be%d1%81%d1%82%d0%b5%d0%bf%d0%b5%d0%bd%d0%bd%d0%be-%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0-%d0%b8%d0%b7%d0%bd%d0%be/", "text": "В периода януари-май 2017 г. правителството на Федерална република Германия е одобрило износ на оръжия зад граница на стойност 2,42 млрд. евро. За същия период на предходната 2016 г. сумата е била 3,3 млрд. евро, съобщава Deutsche Welle.Данните показват тенденция на постепенно ограничаване на оръжейния експорт. През 2016 г. общата стойност на оръжията, продадени в чужбина, е бил 6,85 млрд. евро – с милиард по-малко, отколкото през 2015 г.Все по-често се отклоняват сделки за продажба на оръжия за Турция. От ноември 2016 г. насам правителството в Берлин е осуетило 11 споразумения за продажба на огнестрелни оръжия и боеприпаси, както и части за различни видове оръжия.Както става ясно от отговор на Министерството на икономиката на въпрос, отправен от „Левица“, след неуспешния опит за преврат в Турция правителството на ФРГ подхожда с повишено внимание към продажбите на оръжия за Анкара.Почти половината от оръжейния експорт през 2016 г. е бил насочен към страни от НАТО. Важни партньори са също Алжир и Саудитска Арабия.", "date": "2017.06.14", "title": " Германия постепенно ограничава износа на оръжия"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%b8%d0%bd%d0%b2%d0%b5%d1%81%d1%82%d0%b8%d1%82%d0%be%d1%80%d0%b8-%d0%b7%d0%b0-%d0%b1%d0%b0%d1%81%d0%b5%d0%b9%d0%bd-%d0%b8-%d0%b6%d0%b8%d0%bb%d0%b8%d1%89%d0%b0/", "text": "Община Шумен ще търси купувачи и инвеститори за два трена до строящата се в момента спортна зала „Арена Шумен“. На предстоящата сесия на общинския съвет влиза предложението за продажба на парцел за две спортни игрища и басейн на площ от 5 дка, каза кметът Любомир Христов. На други 22 дка пък, идеята е да бъде изграден жилищен комплекс. В началото на месец май общината продаде 3,5 дка за изграждане на хотел до спортната зала. По 200 лв./кв.м. е платила фирмата-инвеститор. На архитектурен съвет е взето решение височината на хотела да е съобразно залата и да не надхвърля 18 метра. Изготвен е и триизмерен макет на целия район около „Арена Шумен“. Строежът на многофункционалната спортна зала стартира през февруари, а строителят е обявил, че може да я завърши до края на годината.", "date": "2017.06.14", "title": " Търсят инвеститори за басейн и жилища край „Арена Шумен“"}
{"url": "https://trud.bg/%d1%81%d0%b0%d0%b9%d1%82-%d0%ba%d1%80%d0%b0%d0%b4%d0%b5-%d1%87%d1%83%d0%b6%d0%b4%d0%b0-%d1%81%d0%b0%d0%bc%d0%be%d0%bb%d0%b8%d1%87%d0%bd%d0%be%d1%81%d1%82-%d0%b7%d0%b0-%d0%b5%d0%bb%d0%b5%d0%ba%d1%82/", "text": "Данъчните в Бургас направиха шокиращ удар: разкриха сайт, извършващ електронна търговия чрез открадната самоличност. Случаят е предаден на прокуратурата.Инспектори на приходната агенция се натъкнали на странен факт:  шофьор, извършващ международни превози с камион, реализира паралелно и големи обороти от интернет търговия. При разговор с него, се оказало, че човекът дори не подозира как неговите лични данни се използват за регистрирането на електронен сайт.Във връзка с този случай, от НАП-Бургас съобщиха, че засилват контрола върху интернет търговията.Във фокуса на данъчните вече са сайтове за резервации, за продажба на хранителни стоки, детски дрехи и бързооборотни стоки. Анализите на НАП показват, че през интернет пространството, в национален мащаб се реализират годишни обороти за няколко милиарда лева.От началото на годината НАП Бургас е приключил 31 електронни ревизии, при които са установени допълнителни задължения за повече от 3 и половина милиона лева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Сайт краде чужда самоличност за електронна търговия\t\t\t"}
{"url": "https://trud.bg/%d0%bb%d0%b8%d0%b4%d0%b5%d1%80%d1%8a%d1%82-%d0%bd%d0%b0-%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b5%d1%82%d0%bd%d0%b8%d1%87%d0%b5%d1%81%d0%ba%d0%b8%d1%82%d0%b5-%d1%81%d1%8a/", "text": "Лидерът на партията на етническите сърби в Косово „Сръбска листа“, Славко Симич, заяви, че „Албанците могат само да сънуват армия!“, предаде електронното издание N1.Info.Повод за изявлението на Симич стана позицията на лидера на коалиция ПАН, Рамуш Харадинай, според който „досегашният подход в диалога с Белград е погрешен и условие за подновяването на преговорите е признаването на независимостта на Косово.“Според Симич, въпреки победата на коалицията, водена от Харадинай, на предсрочните избори, бившият партизански командир едва ли ще успее да формира правителство.", "date": "2017.06.14", "title": " Лидерът на партията на етническите сърби: Албанците могат само да сънуват армия"}
{"url": "https://trud.bg/50-%d0%b4%d1%83%d1%88%d0%b8-%d0%b4%d0%be%d1%81%d1%82%d0%b8%d0%b3%d0%bd%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8%d1%82%d0%b5-%d0%bf/", "text": "Броят на пострадалите при  в 24-етажната жилищна сграда в британската столица продължава да нараства, съобщава вестник . Най-малко шестима души са станали жертви на огнената стихия. Това потвърди .„Мога да потвърдя шест смъртни случая към момента, но тази цифра вероятно ще нарасне“, заяви полицейският командир Стюарт Кунди.По последни данни на службите за спешна помощ в болница са настанени 50 души. По-рано се съобщаваше за 30 пострадали в резултат на огнената стихия.     „Много хора“ остават в неизвестност, след като в 24-етажна жилищна сграда в британската столица избухна силен пожар. Това заяви кметът на Лондон Садик Хан, уточнявайки, че пожарните екипи са достигнали до 12-тия етаж на горящия блок, предава .„Много хора са в неизвестност. Някои от тях може би са намерили сигурен подслон в домовете на техни съседи или приятели“, изрази надежди кметът на британската столица в коментар за местен телевизионен канал.                АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Шестима загинали и 50 пострадали при пожара в Лондон\t\t\t"}
{"url": "https://trud.bg/22-%d1%81%d0%b5%d0%bb%d0%b0-%d0%b2-%d0%be%d0%b1%d0%bb%d0%b0%d1%81%d1%82-%d0%bc%d0%be%d0%bd%d1%82%d0%b0%d0%bd%d0%b0-%d1%81%d0%b0-%d1%81-%d0%bf%d0%be%d0%b4-100-%d0%b6%d0%b8%d1%82%d0%b5%d0%bb%d0%b8/", "text": "АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " 22 села в област Монтана са с под 100 жители"}
{"url": "https://trud.bg/%d0%bd%d0%b0%d1%80%d0%ba%d0%be%d1%84%d0%b5%d1%80%d0%bc%d0%b0-%d0%b2-%d1%81%d1%82%d0%b0%d1%8f%d1%82%d0%b0-%d0%bd%d0%b0-%d0%bd%d0%b8%d0%b3%d0%b5%d1%80%d0%b8%d0%b5%d1%86-%d0%b2%d0%b8%d0%ba%d0%b0%d1%87/", "text": "Полицаи откриха наркоферма в стая в общежитие «Парк», разположено в Слънчев бряг. Стаята обитавал нигерийският гражданин Б.Г., 35 годишен, временно пребиваващ в България. Той работел като «викач» в заведение в Слънчев бряг.При извършеното претърсване в стаята са намерени и иззети две контейнерчета от разтворими таблетки, едното от които съдържащо шест полиетиленови пликчета със суха зелена тревна маса / канабис/, а в другото – пет хартиени свивки с бяло прахообразно вещество / метамфетамин/.Б.Г. е задържан с полицейска заповед за срок до 24 часа.Както Труд съобщи, броят на разкритите лаборатории за дрога расте лавинообразно. Наркотици започват да бъркат и да пласират, за да си принадят допълнителна печалба, дори сервитьори, викачи на заведения и всякакъв помощен, че и основен персонал на кръчми особено в Слънчев бряг. Съвсем наскоро бе заловен дори ганаец, който пласирал дрога в комплекса.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Наркоферма в стаята на нигериец-викач"}
{"url": "https://trud.bg/%d1%81%d0%b8%d1%80%d0%b8%d0%b9%d1%81%d0%ba%d0%b8-%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%b8%d0%b7%d0%be%d0%b1%d1%80%d0%b0%d0%b7%d1%8f%d0%b2%d0%b0-%d1%81%d0%b2%d0%b5%d1%82%d0%be%d0%b2/", "text": "Сирийски художник представя световни лидери като бежанци в картините си като част от изложба в Дубай, съобщава Си Ен Ен.Художникът Абдала ал Омари. който към този момент е със статут на бежанец в Белгия, разказва, че е намерил вдъхновението, за, както той я нарича, “Поредицата от картини Уязвимост“, в своята собствена съдба.“Да си бежанец е все едно да имаш израстък на тялото, с когото ще трябва да живееш до последния си ден и в този смисъл трябва да се примириш с него,“ коментира Омари.Сред лидерите, които Омари рисува, са Доналд Тръмп, Владимир Путин и Башар Асад.Тръмп е изобразен като бежанец, който носи малко дете, семейна снимка и малко количество багаж. Путин от своя страна е изобразен като бездомник, а Асад – като човек почти напълно потопен във вода, с нищо друго освен хартиена лодка, която да му помогне.В една от другите си картини сириецът е нарисувал дълга опашка от хора, в която личат образите на Бенджамин Нетаняху, Барак Обама и Хасан Рухани.Художникът споделя, че картините нямат за цел да осмеят световните лидери, а „да им върнат човечността“.“Някак си първоначалният ми гняв премина в желание да “обезоръжа“ героите си и да ги покажа в светлина, различна от тази, в която сме свикнали да ги виждаме,“ допълни той.", "date": "2017.06.14", "title": " Сирийски художник изобразява световни лидери като бежанци в картините си"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%89%d0%b5-%d0%bf%d0%be%d1%81%d0%b5%d1%82%d0%b8-%d0%b2%d0%b0%d1%80%d0%bd%d0%b0-%d1%83%d1%82%d1%80%d0%b5/", "text": "Румен Радев ще посети Варна на 15 юни, съобщиха от прессекретариата на държавния глава. Президентът ще се срещне с кмета Иван Портних и неговия екип в сградата на Община Варна.В сградата на Радио Варна държавният глава ще разговаря с културни дейци от града.В Аулата на Икономическия университет президентът Румен Радев ще участва в инициативата на Европейската комисия „Граждански диалог“.", "date": "2017.06.14", "title": " Румен Радев ще посети Варна утре"}
{"url": "https://trud.bg/%d1%84%d0%b0%d0%bb%d1%88%d0%b8%d1%84%d0%b8%d0%ba%d0%b0%d1%82%d0%be%d1%80%d0%b8-%d0%bd%d0%b0-%d0%bf%d0%b0%d1%80%d0%b8-%d1%81%d0%ba%d0%bb%d1%8e%d1%87%d0%b8%d1%85%d0%b0-%d1%81%d0%bf%d0%be%d1%80%d0%b0/", "text": "Пловдивският окръжен съд одобри споразумение между прокуратурата и подсъдимите за фалшификация на банкноти от по 500 евро Атанас Ангелов-Начо и Румен Янков-Ергенина.Първият от тях ще лежи в затвора 3 години и ще плати 5000 лв. глоба, след като бе признат за виновен по куп обвинения, а вторият се размина с условна присъда от 3 години лишаване от свобода с 4-годишен изпитателен срок. Разследването срещу двамата тръгна след оперативен сигнал за готвена сделка с над 12 млн. фалшиви евро.Професионално изработените ментета са били банкноти от по 500 евро, нарязани и листове със заготовки, без холограмни стикери. След като фалшификаторите разбрали, че са разкрити, изхвърлили изработените банкноти в язовир „Мечка“ край село Леново, където бяха открити евроментетата в края на октомври 2016 г. при мащабна операция на ДАНС, МВР и Окръжна прокуратура.Тогава главният прокурор Сотир Цацаров бе категоричен, че това е едно от най-крупните количества фалшиви евро, намирани някога в България. 49-годишният Румен Янков бе признат за виновен за пазене и укриване на материали, които са предназначени за подправка на парични знаци и за това, че в съучастие с Атанас Ангелов е държал подправени парични знаци в големи количества, като е знаел, че са подправени.42-годишният Атанас Ангелов пък е признат за виновен за това, че сам е пазил и укривал материали, за които е знаел, че са предназначени за подправка на парични знаци, както и подправени парични значи в големи количества. Става дума за 1116 броя неистински банкноти с номинал от по 500 евро и 3941 листа с отпечатани на всеки от тях по 6 броя банкноти с номинал по 500 евро всяка.Присъдата на Атанас Ангелов е ефективна най-вече заради това, че бе спипан с 3,204 кг марихауна за 19 224 лв. и незаконно притежание на 13 ловни пушки, карабини и автомати от различни марки и патрони за тях без нужното разрешително.Определението на Пловдивския окръжен съд е окончателно и не подлежи на обжалване и протест.", "date": "2017.06.14", "title": " Фалшификатори на пари сключиха споразумение с прокуратурата заради по-леки присъди\t\t\t"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%b7%d0%b0%d1%89%d0%b8%d1%82%d0%b8-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d0%bd%d0%b0%d0%ba%d0%b0%d0%b7%d0%b0%d1%82%d0%b5%d0%bb/", "text": "Председателят на Европейската комисия Жан-Клод Юнкер защити решението за наказателни процедури срещу Чехия, Полша и Унгария заради отказа им да приемат бежанци от Италия и Гърция, предаде .Той изрази надежда, че на предстоящата среща на върха на ЕС ще има компромис за предложената постоянно действаща схема за квотно разпределение на мигранти: „Тук не става дума за санкции, а за гарантиране на изпълнението на закона. Споразуменията, които се сключиха, са правнообвързващо законодателство. Така работят договорите на ЕС и всеки трябва да изпълнява ангажиментите си. В момента текат 137 различни процедури за нарушения, срещу 27 страни-членки, но солидарността не може да бъде получена насила. Тя трябва да дойде от сърцето, така че на следващия Европейски съвет държавите трябва сериозно да обсъдят това“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Юнкер защити решението за наказателни процедури срещу Чехия, Полша и Унгария заради бежанците"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%85%d1%83%d0%b4%d0%be%d0%b6%d0%bd%d0%b8%d1%87%d0%ba%d0%b8-%d0%be%d1%82-%d1%84%d1%80%d0%b0%d0%bd%d1%86%d0%b8%d1%8f-%d0%bf%d0%be%d0%ba%d0%b0/", "text": "Българските художнички от Франция Иванка Петрова Цекова – Ване (Vanet) и Кристин Цекова – Кристи (Christy) ще представят своята съвместна изложба живопис „Париж в Пловдив“ в постоянната експозиция „Мексиканско изкуство“ на Градската художествена галерия в Стария град на Пловдив.Откриването на експозицията с творби на Ване и Кристи, които са майка и дъщеря, е на 20 юни от 18 часа. Двете определят себе си като френско -български артисти, тъй като съдбата им е свързана с двете държави. Ване е родена в София, но от 1986 г. живее и твори в Париж. Кристи е родена в подножието на Монмартър, което сякаш предопределя пътя й на творец.Завършва „Чуждестранни езици и цивилизации“ в Сорбоната, но следва дипломиране в „История на изкуството и археология“ със специалност съвременно изкуство.Усилията на артистичния тандем за междукултурно свързване са оценени и признати от кметството на Париж. Двете художнички през тази година отново ще участват във Фестивала на солидарностите, като техният проект този път е свързан с Пловдив – родния край на дядото на Ване.Ване и Кристи са членове на La Maison des Artistes и Adagp в Париж и от 10 години работят за сближаването на българската и френската култура чрез своята асоциация „Paris-Vanet-Art“. Тя е член на Къщата на бореца и асоциациите към кметството на град Париж. В Пловдив картините им могат да се видят до 5 юли.", "date": "2017.06.14", "title": " Български художнички от Франция показват живопис в Старинен Пловдив"}
{"url": "https://trud.bg/68-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b8%d1%81%d0%ba%d0%b0%d1%82-%d0%b4%d0%b0-%d0%be%d1%82%d1%81%d0%bb%d0%b0%d0%b1%d0%bd%d0%b0%d1%82/", "text": "68% от българите признават, че биха искали да отслабнат, за да посрещнат летните месеци в добра физическа форма. Всеки четвърти българин не е доволен от тялото си, показват данни от проучване на „Алфа Рисърч“, проведено през май 2017 г. сред пълнолетното население в големите градове на България.Страхът от напълняване е проблем за ¾ от жените и за над половината от мъжете в страната. Близо 40% от жените се притесняват да се съблекат по бански на плажа и като цяло искат да подобрят фигурата си, докато при мъжете този процент е едва 17%.Трите най-популярни начина за справяне с излишните килограми сред българите са спазването на специален хранителен режим; увеличената физическа активност и засиленият прием на вода.76% от анкетираните смятат, че водата спомага и за по-добро здравословно състояние. Мъжете споделят, че през лятото пият средно 2,6 литра вода, докато при жените тази цифра е 2,1 литра. За сравнение, през студените месеци консумацията на вода е почти наполовина.„Световната здравна организация препоръчва през летните месеци да се пият до 2,9 л течности за мъжете и до 2,2 л за жените. Правилото за редовно и балансирано хранене е валидно през всеки сезон, но е добре през лятото да приемаме достатъчно течности, да се движим активно и да прекарваме повече време сред природата“ – коментира д-р Райна Стоянова, диетолог и експерт по здравословно хранене.Препоръчително е да пием по чаша вода 15-30 минути преди хранене и 1-1,5 часа след това. Според  д-р Стоянова, засиленият прием на вода не само пречиства организма, но води до подобряване на настроението и самочувствието.", "date": "2017.06.14", "title": " 68% от българите искат да отслабнат за лятото\t\t\t"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d0%b4%d0%ba%d1%80%d0%b5%d0%bf-2/", "text": "Областната комисия за изпълнение на дейности и задачи, свързани с вземане на решения по целесъобразността на постъпили искания от общини за предоставяне на средства от републиканския бюджет чрез Междуведомствената комисия за възстановяване и подпомагане към Министерския съвет в сряда проведе редовно заседание. То бе открито от областния управител проф. д-р Любомира Попова.Комисията разгледа и одобри искане за финансиране за моста над река Янтра между град Велико Търново и село Шемшево, намиращ се на общински път, на стойност 1 167 902 лева. Искането е било внесено от кмета на Община Велико Търново Даниел Панов, а на заседанието то получи подкрепа от Областната комисия за предоставяне на целеви средства от републиканския бюджет за извършване на неотложни дейности за трайно възстановяване на обект – публична общинска собственост, чието състояние застрашава живота и здравето на населението.Предложението от Община Велико Търново е съобразено с конструктивното становище и предвижда събаряне на съществуващото мостово съоръжение и изграждане на нов мост. Искането ще бъда изпратено до Междуведомствената комисия към министерски съвет. По следващата точка от дневния ред представител на Община Елена инж. Николай Наумов докладва, че в резултат на обилни и продължителни валежи през последните два месеца, на 8 юни на пътя Елена – Лазарци – Мийковци, се е активизирало свлачище, което се е развило по откоса на пътя, засегнати са банкета и част от пътното платно. Ширината на активизиралия се свлачищен процес е 30 м., а допълнително са компроментирани още около 20 м. пътно платно и банкет, а общата част на засегнатия пътен участък е 60 м. Създалата се ситуация затруднява достъпа движението и е предпоставка за затваряне на пътя за движение на автомобили.Предприети са мерки за обезопасяване и сигнализиране на участъка. Община Елена е изготвила и внесла в Областна администрация Велико Търново Информация за свлачище на територията на Община Елена и е изпратила писмо до МРРБ и „Геозащита Плевен“ ЕООД за изготвяне на становище, като предстои разработването и внасянето в Постоянната областна комисия и искане за финансиране.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Областната комисия в Търново подкрепи искане за отпускане на 1,1 млн.лв за рухнал мост"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%bd%d0%b0%d1%81%d1%82%d0%be%d1%8f%d0%b2%d0%b0-%d0%b7%d0%b0-%d0%b8%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b8%d1%8f-%d0%bd%d0%b0/", "text": "Евродепутатът от ГЕРБ/ЕНП Емил Радев настоява за независими научни изследвания за влиянието на хербицида глифозат върху здравето на хората и на животните. Той взе участие в пленарния дебат в Страсбург относно използването на оспорвания препарат.Според българския евродепутат въпросът за употребата на най-широко използвания в света хербицид продължава да бъде актуален, а съществуващото към момента одобрение за неговото използване трябва да изтече най-късно на 31 декември 2017 г. „Към днешна дата глифозат се използва интензивно не само в земеделието, но и за поддръжката на паркове и обществени пространства. Това означава, че в контакт с него са изложени широка гама лица – от селскостопанските работници, влизащи в пряк контакт с продукта, до крайния потребител на земеделската продукция“, коментира евродепутатът.Самият продукт е силно оспорван, тъй като има съмнения, че предизвиква ракови заболявания, тежки увреждания на плода в утробата на майката, сериозни заболявания на стомашно-чревния тракт и редица други негативни влияния върху здравето на хората, но и на животните. По думите на евродепутата ясни и категорични заключения за токсичност или безопасност на този хербицид все още липсват. От друга страна обаче продукти, съдържащи глифозат, се използват широко в редица държави, което на практика означава, че дори да се ограничи употребата на територията на ЕС, влиянието върху европейските граждани няма да бъде преустановено.„За всички нас е изключително важно Комисията и държавите членки да разполагат с достоверни данни относно реалното въздействие на глифозат върху здравето на хората и животните. Тези данни трябва да се основават на независими, задълбочени и прозрачни научни изследвания и проучвания“, изтъкна от пленарната трибуна Емил Радев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Емил Радев настоява за изследвания на хербицида глифозат\t\t\t"}
{"url": "https://trud.bg/%d1%81%d1%8a%d0%b4%d1%8f%d1%82-%d0%b4%d0%b5%d0%b2%d0%b5%d1%82%d0%be%d0%ba%d0%bb%d0%b0%d1%81%d0%bd%d0%b8%d0%ba-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-57-%d0%b3%d0%be/", "text": "Окръжна прокуратура – Враца внесе за разглеждане в съда обвинителен акт срещу М. Илиев за убийство на мъж, извършено от него по особено мъчителен начин, съобщават от Прокуратурата.Обвиняемият Илиев е ученик в 9-ти клас в гимназия в гр. Бяла Слатина. Контактувал с лица от криминалния контингент и много често злоупотребявал с алкохол.На 19.01.2017 г. в с. Попица, обл. Враца, обвиняемият, заедно с приятеля си, купили бира и решили да посетят техния съселянин М. Михайлов, по прякор „Мечо“. Петдесет и седем годишният мъж ги поканил в дома си, където тримата първоначално спокойно разговаряли за пребиваването на стопанина в Гърция.По-късно, след като изпили бирата, Илиев и Михайлов отишли за ракия и се върнали в къщата на последния, където продължили да консумират алкохол.Около 22 ч. Михайлов станал да танцува, при което хванал Илиев за дрехите го разтърсил. Ядосан младежът посегнал към една празна чиния и ударил с нея мъжа по главата, след което хвърлил по него още две чинии, които се счупили. В резултат на последните два удара пострадалият се свлякъл на дивана, като от главата му започнала да тече кръв. В този момент Илиев взел кухненски нож, намиращ се на масата, и с него нанесъл шест удара в областта на шията на Михайлов.След извършването на убийството обвиняемият излязъл от къщата, заключил катинара и изхвърлил ножа в двора, където бил навалял сняг. Впоследствие прибрал се в дома си и легнал да спи.На следващия ден, той разказал за случилото се предишната вечер на баща си, който подал сигнал на тел. 112 за извършеното престъпление.От 25.01.2017 г. Илиев е с постоянна мярка за неотклонение „Задържане под стража“.От заключението на съдебномедицинската експертиза се установява, че причината за смъртта на Михайлов е остро настъпилата кръвозагуба, вследствие на прерязване на лявата яремна вена. Освен на шията, констатирани са увреждания в областта на главата и лицето. До изпадането му в безсъзнание Михайлов е преживял значителни болки и страдания.Комплексната психолого-психиатрична експертиза на непълнолетния Илиев сочи, че той е могъл да разбира свойството и значението на извършеното от него деяние, както и да ръководи постъпките и поведението си.Предстои насрочване на първото заседание по делото.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Съдят деветокласник за убийство на 57-годишен мъж в село Попица"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%b8%d0%b7%d0%b4%d0%b0%d0%b2%d0%b0-%d0%bc%d0%b0%d1%80%d0%ba%d0%b0-%d1%81-%d1%80%d0%b8%d1%81%d1%83%d0%bd%d0%ba%d0%b0-%d0%bd%d0%b0-%d1%88%d1%83%d0%bc%d0%b5/", "text": "Пощенска марка с рисунката на 9-годишната Хрисияна Минчева от Шумен издава Украйна, след като малката талантливка спечели Гран-При от тамошния Международен детски конкурс „Марка на дружбата“.С творби в надпреварата са участвали 800 деца от девет държави с 2 415 рисунки. Хрисияна е нарисувала пристанище и моряк, който се качва на кораб, на който се вее и български флаг. Бабата на момиченцето много му разказвала за някогашната кореспонденция между деца, когато на мода са били писмата в пликове и така детето се запалило да участва.Християна е възпитаничката на Арт-школата към Обединения детски комплекс в Шумен. В сряда тя получи наградата си от зам.кмета по образование на Шумен Найден Косев, а зам. областният управител Ширин Вели й връчи поздравително писмо от посланика на България в Украйна Красимир Минчев.С рисунки на отличените участници в досегашните четири издания на конкурса са издадени пощенски марки в тираж 51 000 броя. Предстои да бъдат издадени марките и с творбите на наградените от петия конкурс.На есен Хрисияна ще бъде трети клас в ОУ „Илия Р.Блъсков“ в Шумен. Има и други награди от национални и международни конкурси.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Украйна издава марка с рисунка на шуменска художничка"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8-%d0%bb%d0%b5%d0%b3%d0%b5%d0%bd%d0%b4%d0%b8-%d0%bf%d0%be%d0%b2%d0%b5%d0%b6%d0%b4%d0%b0%d1%82-%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8-%d0%b2/", "text": "Любомира Казанова, Тити Папазов и Евгени Иванов-Пушката ще карат колело, а Тереза Маринова и Владо Николов ще бягат с препятствия на ЖИВЕЙ АКТИВНО!Под надслов „Зареди с енергия“ започва ΧΙΙ то издание на Живей Активно! Стартът ще бъде даден в 10.00 ч. на 18 юни, а едни от най-обичаните български спортисти ще призоват столичани и гостите на града да се заредят с енергия и да се включат в традиционните походи в рамките на най-мащабната инициатива за активен начин на живот и балансирано хранене ЖИВЕЙ АКТИВНО!Пред театър „София“ златното момиче Любомира Казанова, баскетболният треньор Тити Папазов и волейболният ас Евгени Иванов-Пушката ще поведат ентусиастите на велосипеди. Колоездачите ще преминат по бул. Евлоги Георгиев до НДК. Тримата спортисти ще застанат начело на традиционния велопоход, заедно със сдружение „Велоразходка“ и всички малки и големи колоездачи. Почитателите на ролери и скейт ще имат възможност да се включат в похода от паметника на Съветската армия. Заедно със сдружение „Екстрем скейт“ и велосипедистите ще финишират на НДК, където ще бъде даден официалният старт на ЖИВЕЙ АКТИВНО!Отново в 10.00 ч. на ъгъла на бул. Партиарх Евтимий и бул. Витоша феновете на движението ще участват в надбягване с препятствия по алеите на НДК с олимпийската шампионка Тереза Маринова и обичания волейболист Владо Николов.За първи път в България ще се проведе маратон с кучета – от 9.30 ч. на входа на Южния парк от бул. Витоша. Трасето е с дължина 1,5 километра, а до момента над 300 собственици са заявили участие в надпреварата.От 11:00 ч. на английската поляна LION в Южния парк Владо Николов и Евгени Иванов-Пушката ще организират волейболен турнир, а на локацията на NESTLE FITNESS ще се заредим с енергия с тае-бо и карате. На локация ЗДРАВИ ДЕЦА ще се проведе баскетболен турнир за бащи и синове с Тити Папазов, художествена гимнастика с Любомира Казанова и лекоатлетически състезания с Тереза Маринова. Йога за майки с бебета, лекарски съвети за храненето на бебетата и игри с Боги от БГ радио ще има на локацията на NESTLE BABY.Партньорите на инициативата, ЕКОПАК ще предизвикат малки и големи да събират разделно и да станат еко-герои. Голямата поляна NESCAFE ще очаква запалени авантюристи, които да се впуснат в търсене на 5 тайни локации. На площадката за кучета, изградена от PURINA® България, хип-хоп изпълнителят Играта ще очаква гостите с училище за кучета, демонстрации по дог-фризби и аджилити, както кът на „Екоравновесие“ с 10 кученца, които могат да бъдат осиновени на място.Специално за футболните фенове отново ще бъде организиран традиционният турнир по футбол.Следобед ще има семеен пикник с много вкусна храна  и Кака Лара, защото няма нищо по-зареждащо с енергия от времето, прекарано с любимите ни хора. В 18:30 ч. на голямата сцена ще приключим активния ден със заслужено забавление. DARA, Кристиян Костов и Павел и Венци Венц ще ни залеят с нова доза енергия, хубава музика и приятни емоции.Повече информация за събитието и активностите могат да бъдат намерени на Facebook страницата на  и на: .", "date": "2017.06.14", "title": " Спортни легенди повеждат столичани в неделя"}
{"url": "https://trud.bg/%d0%be%d0%b1%d1%80%d0%b0%d0%b7%d1%83%d0%b2%d0%b0%d1%85%d0%b0-%d0%b4%d0%b5%d0%bb%d0%be-%d0%b7%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%b0-%d0%bd%d0%b0-%d0%bd%d0%b0%d1%80/", "text": "Досъдебно производство е образувано по случая с установеното наркотично вещество на ГКПП „Гюешево”, съобщиха от Окръжна прокуратура – Кюстендил. За случая е уведомен наблюдаващият прокурор, но материалите все още не са докладвани, защото продължават процесуално-следствените действия.Разследването се извършва от разследващ полицай на „Гранична полиция”. Касае се за марихуана.Към момента се установява количеството на наркотичното вещество и мястото, в което то е било поставено. До 24 часа ще стане ясно дали ще има искане за задържане на водача на моторното превозно средство.", "date": "2017.06.14", "title": " Образуваха дело за контрабанда на наркотик на ГКПП Гюешево"}
{"url": "https://trud.bg/%d0%bf%d1%8a%d1%80%d0%b2%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%bf%d0%b0%d0%bd%d0%b0%d0%b8%d1%80-%d0%bd%d0%b0-%d0%bc%d1%83%d0%b7%d0%b5%d0%b9%d0%bd%d0%b8%d1%82%d0%b5/", "text": "Първи национален панаир на музейните сувенири се провежда в Етнографски музей на открито /ЕМО/ „Етър” в Габрово на 16, 17 и 18 юни. Събитието включва академичен и търговски панели, творческа работилница, изложба.Началото на Първия национален панаир на музейните сувенири е на 16 юни, когато е откриването на изложбата „Майсторство от близо и далеч”. Експозицията е разположена над Дърворезбарската работилница в музея.След това ще  стартира академичната част, в която ще се включат специалисти, чието професионално развитие е свързано със създаването и разпространението на музейни сувенири – дизайнери, финансисти, търговци.„Сувенирът – огледало на музейната идентичност”, е темата, с която Борил Караиванов от Дизайн студио „Редизайн“ ще открие академичния панел на Панаира.За „Мястото на сувенирния магазин в музея – архитектурна, дизайнерска и търговска перспектива” ще говори Делчо Делчев, представител на Smart FabLab.Евгения Ангелова, главен счетоводител на ЕМО „Етър”, ще представи какъв опит има музеят при създаването и пласмента на сувенирите си.„Икономика на музейните сувенири в чужбина. Сувенирите в Музей „Дом на хумора и сатирата” е темата, която ще представи Маргарита Доровска, директор на Музей „Дом на хумора и сатирата”.Художникът Янко Янков е насочил вниманието си към „Музейните сувенири през погледа на производителя”. Творецът ще представи добрите практики и проблемите, които съществуват пред развитието на музейната сувенирна индустрия.След 16:30 часа Академичният панел продължава с отворена дискусия между участниците.Събитията от втория ден на Първия национален панаир на музейните сувенири, 17 юни, започват  с „Творческа работилница по дизайн-мислене.По същото време в музея започва Пазарище за сувенири, където свои продукти ще представят музеи, фирми-производители, неправителствени организации и други, които работят в сферата на разработването на музейни сувенири.От 16 до 25 юни пък  ще може да се види изложбата „София за вкъщи” – проект на Студио „Комплект”, представящ осем прототипа на сувенири за столицата. Идеята на създателите й е да зададат нови подходи в комуникацията с различни публики. „София за вкъщи” променя възприятието за идентичност на българските сувенири и разширява представата за тях чрез нови дизайн обекти. Представените прототипи имат висока художествена стойност, но заедно с това са функционални и говорят еднакво добре на българи и чужденци. Поканени са осем дизайнери, които се изявяват в различни сфери – графичен и продуктов дизайн, мода, илюстрация и текстил, бижута.Организатори на Първия национален панаир на музейните сувенири са Министерство на културата, ЕМО „Етър” и Сдружение „Български музеи”. Партньори на инициативата са: Studio Komplekt и Smart FabLab.", "date": "2017.06.14", "title": " Първи национален панаир на музейните сувенири подготвят  в Габрово"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d0%b3%d0%be%d0%b4%d0%b8%d0%bd%d0%b0%d1%82%d0%b0-%d0%bd%d0%b0-%d1%83%d1%87%d0%b8%d0%bb%d0%b8%d1%89%d0%bd%d0%b8/", "text": "Година на ремонтите ще е учебната 2017/2018 г. за Варна. В рамките й предстои с 16,5 млн. лв. да бъдат обновени седем училища и три детски градини. Средствата са спечелени с проект от ОП „Региони в растеж“, който трябва да приключи до 2019 г. За да се спазят сроковете, ще се наложи близо 7000 ученици поетапно да бъдат премествани в други сгради, докато текат строителните работи в техните училища, обясни Лилия Христова, шеф на дирекция „Образование и младежки дейности“ в общината.От администрацията вече са подготвили проектографици за голямото преселение, които трябва да бъдат одобрени от общинския съвет. Пет от училищата вече имат готови проекти и текат процедури по избор на изпълнители, уточни Христова. Тя апелира родителите да бъдат търпеливи, тъй като след временното неудобство децата им ще учат в модерна и комфортна среда.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Варна се готви за годината на училищните ремонти"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-%d0%b2%d1%82%d1%83-%d1%81%d0%b5-%d0%be%d0%b1%d1%83%d1%87%d0%b0%d0%b2%d0%b0%d1%82-%d0%b2-%d0%b5%d0%b4%d0%b8%d0%bd%d1%81%d1%82%d0%b2%d0%b5/", "text": "Във Факултета по изобразително изкуство към ВТУ „Св.Св.Кирил и Методий“ се намира единствената в България база за гореща обработка на стъкло.В нея провеждат своето обучение студентите по магистърската програма „Дизайн на стъклото“. Тази година в програмата са записани петима студенти, които се обучават от хонорувания преподавател Анастасия Андреева.Годишно ръководството на факултета кани поне два пъти външни преподаватели за тази специалност като Борис Шпейзман, който преподава „Стъкло“ в Академията по изкуство и дизайн Базалел в Йерусалим. Факултетът има договор с ВУЗ-ове в Чехия за обмен на студенти по програма Еразъм +. Докторанти от ВТУ активно участват и във Фестивала на стъклото в Белослав (център на стъклопроизводството).  В началото на септември катедра „Стенопис“ във факултета организира  уъркшоп „Горещи техники на стъкло. Общо 50 са обявените места за студенти, държавна поръчка за учебната 2017/2018 година във Факултета по изобразително изкуство във ВТУ. Това съобщи в сряда деканът доц. Борис Желев. Той уточни, че местата са за специалностите „Графика“, „Графичен дизайн и визуални комуникации“, „Живопис“, „Стенопис“, „Скулптура“, „Рисуване и интермедия“. Още 20 места са отпуснати за специалността „Педагогика на обучението по изобразително изкуство“.„През миналата учебна година всички места бяха запълнени,  а приемът в магистърските програми в 15 направления, бе превишен“, коментира още доц. Желев. Факултетът има партньорства с различни училища по изкуства в страната и с учебни заведения с профилирани паралелки, като гимназиите в Трявна, Троян, Казанлък, Смолян, Сливен, Русе и др. Преподаватели от факултета всяка година участват като членове на комисиите, които провеждат държавните изпити в гимназиите. Оценките от изпитите на зрелостниците след това се зачитат за приемни изпити във факултета на ВТУ. Тази година датата за изпитите по специалност за кандидат- студентите е 29 юни, а за изпита по рисуване – 30 юни. Двустранни партньорства факултетът има и с различни фондации и български общини, които подпомагат учебната дейност и учебните практики. „Така например успешно си партнираме с Международния фолклорен фестивал във Велико Търново, като всяка година наши студенти провеждат съпътстваща практика- рисуват модели от натура, танцовите изпълнения, групите, които участват във фестивала“ сподели доц. Желев. Той допълни, че няма риск тази година специалност „Скулптура“ да остане без студенти. През различните години интересът към специалностите е различен. Като много успешна той посочва инициативата Младежка скулптурна колония , която за седма година се прави в местността Ксилифор край Велико Търново и в която участват студенти и преподаватели от специалност „Скулптура“. Тя е съвместна с ТД „Трапезица 1905“ и Община Велико Търново. Скулптурите от дърво, предимно акация, се изработват на едно място, а след това се позиционират на различни места в местността- край езерото, пред комплекс „Момина крепост“, по различните маршрути, и екопътеки. В природния парк има вече 30 скулптури, които са особено атрактивни за гостите на града и децата. Тази година инициативата на тема „Светът на приказките в скулптура“ започна на 12 юни и ще продължи до 24 юни. В нея участват 13 студенти, сред които и Мартина Горска от Полша (по програма Еразъм +) под ръководството на проф. Стефан Лютаков и на асистент Венко Тонков.", "date": "2017.06.14", "title": " Студенти от ВТУ се обучават в единствената у нас база за гореща обработка на стъкло"}
{"url": "https://trud.bg/%d0%b8%d0%b7%d0%bb%d1%8e%d0%bf%d0%b8%d1%85%d0%b0-%d1%81%d0%b5-%d0%bf%d1%8a%d1%80%d0%b2%d0%b8%d1%82%d0%b5-%d0%bf%d0%b5%d0%bb%d0%b8%d0%ba%d0%b0%d0%bd%d1%87%d0%b5%d1%82%d0%b0-%d0%b2-%d0%bf%d1%80%d0%b8/", "text": "Излюпиха се първите две къдроглави пеликанчета от новосформираната през 2016 г. колония, разположена на една от изкуствените платформи, построени преди 5 години от Българско дружество за защита на птиците (БДЗП) и Дирекцията на Природен парк „Персина“ в блатото Песчина на остров Персин (Белене), съобщават от Природен парк „Персина“.Преди седмица през една от уеб камерите, разположена в Поддържан резерват „Персински блата“ бяха наблюдавани двете малки пеликанчета и в началото на седмицата екип на БДЗП успя да ги види „на живо“ от наблюдателната кула.Към момента в колонията има 3 двойки къдроглави пеликани и една двойка розови пеликани – вид, който е изчезнал като гнездящ в нашата страна, което прави успеха още по-значим за природата на България. Екипите на БДЗП и ДПП „Персина“ продължават да наблюдават от близо колонията и да следят ситуацията в нея.За втора поредна година новосформираната колония от къдроглави пеликани в блатото Песчина на остров Персин успява да отгледа малки. Това е огромен успех за природозащитата в България, защото до миналата година единственото място в страната ни, където гнездяха къдроглави пеликани беше езерото „Сребърна“. След почти 60 години прекъсване, видът започна да строи гнезда и вече да отглежда поколение и на създадените с помощта на човека изкуствени платформи в блатото Песчина.Розовите пеликани гнездят за първи път в Персина, като за последните няколко десетилетия са известни малко на брой опити за пристъпване към гнездене на вида в езерото Сребърна, но повечето от тях неуспешни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Излюпиха се първите пеликанчета в Природен парк „Персина“"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%ba%d0%bd%d0%b8%d0%b3%d0%b0%d1%82%d0%b0-88-%d1%81%d1%8a%d0%b2%d0%b5%d1%82%d0%b0-%d0%be/", "text": "Футболната легенда Христо Стоичков представи новата си книга „Как да печелим във футбола: 88 съвета от номер 8“ пред НДК. На събитието присъстваха много деца от футболните школи на ЦСКА, „Чавдар“ (Етрополе) и „Локомотив“ (София). Стоичков показа пред децата някои от съветите си, заедно с футболиста на ЦСКА (Москва) Георги Миланов.Снимки: БУЛФОТО", "date": "2017.06.14", "title": " Стоичков представи книгата „Как да печелим във футбола: 88 съвета от номер 8“ (СНИМКИ)"}
{"url": "https://trud.bg/%d0%bc%d0%b8%d1%82%d0%bd%d0%b8%d1%87%d0%b0%d1%80%d0%b8%d1%82%d0%b5-%d0%bd%d0%b0-%d0%ba%d1%83%d0%bb%d0%b0%d1%82%d0%b0-%d1%81%d1%8a%d0%b1%d0%b8%d1%80%d0%b0%d0%bb%d0%b8-%d0%bf%d0%b0%d1%80%d0%b8-%d0%be/", "text": "Задържаните при операция снощи митничари от ГКПП Кулата са събирали пари от превозвачи по три схеми, обявиха на съвместен брифинг от МВР и прокуратурата.Първата е била за „ВИП клиенти“ – превозвачески фирми, които са плащали месечен „абонамент“ от 50-100 лв. Митничарите са водели „счетоводство“ на преминалите камиони и на края на месеца се срещали със собственика на фирмата и му обявявали колко им „дължи“. Установени са 6 такива фирми.Другият вариант на тази схема е била еднократна „такса“ за безпроблемно преминаване през кантара. Около 100 евро е струвало шофьорът да бъде пуснат да мине с по-висока скорост, така че теглото да не бъде точно отчетено и ако е претоварен, да не плаща законовата такса.Третата схема е била пропускане на камиони на изход от страната без транзитна винетка. Митничарите са „продавали“ за 10 лева номера на истински винетки, които си записвали чрез приятели по бензиностанции. Номерата вкарвали в митническата система, а камионите си спестявали стикера за 21 лева.Арестуваните 23-ма митничари са почти всички, работили на Кулата 4 смени по 6 човека.През Кулата на денонощие преминават по 1000-1500 камиона.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Митничарите на Кулата събирали пари от тираджиите по три схеми"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%82%d1%8e%d1%80%d0%ba%d0%be%d0%b0%d0%b7%d0%b5%d0%bd%d0%b8%d1%8f-%d1%86%d0%b2%d1%8f%d1%82-%d0%bd%d0%b0-%d1%87%d0%b5%d1%80%d0%bd%d0%be-%d0%bc%d0%be%d1%80%d0%b5/", "text": "Вчера  с висока резолюция на Черно море, което  през последните седмици. Новият му тюркоазен цвят се дължи на цъфтежа на фитопланктона във водата, който е особено интензивен тази година.Вижте как изглежда днес морето, заснето от уеб камерите в портала: .", "date": "2017.06.14", "title": " Вижте тюркоазения цвят на Черно море (СНИМКИ)"}
{"url": "https://trud.bg/%d1%80%d0%b5%d0%b4%d1%8f%d1%82-%d0%b8%d0%b7%d0%bb%d0%be%d0%b6%d0%b1%d0%b0-%d0%bf%d0%be%d1%81%d0%b2%d0%b5%d1%82%d0%b5%d0%bd%d0%b0-%d0%bd%d0%b0-%d1%82%d1%80%d0%b0%d0%b4%d0%b8%d1%86%d0%b8%d0%be%d0%bd/", "text": "Изложбата „Майсторство от близо и далеч”, която е посветена на ХV Международен панаир на традиционните занаяти редят в  Етнографски музей на открито „Етър“ в Габрово. Експозицията проследява развитието на Панаира през годините. Първата проява от подобен характер е през 1990-та. Идеята е да се възстанови в музейна среда, при строго придържане към традициите, панаир от миналото, с акцент върху занаятчийското производство. Първоначално по Петковден, а по-късно в началото на септември, музеят става притегателен център на майстори от цялата страна, дошли да представят своята продукция, да обменят идеи и опит. През 2003 година събитието прехвърля пределите на страната, привличайки майстори от чужбина. Провежда се Първи международен панаир на традиционните занаяти. Организатори са Министерството на културата, Община Габрово и Етнографски музей на открито „Етър“, с подкрепата на медии, занаятчийски камари, туроператорски фирми. В периода от 2003 до 2016 година в него участват майстори от Азербайджан, Беларус, Великобритания, Литва, Мароко, Македония, Молдова, Румъния, Русия, Сърбия, Сирия, Судан, Украйна, Франция, Холандия, Хърватия, Чехия, Южна Корея, Япония и други. Автори на изложбата „Майсторство от близо и далеч” са Величка Илиева – главен уредник, Росица Бинева – уредник отдел „Занаяти”. Изложбата включва богат видео и фото материал и над 100  дарени и откупени изделия, съхранявани във фонда на ЕМО „Етър”. Изложбено ще бъде разположена в пространство над Дърворезбарска работилница в Етнографски музей на открито „Етър“ и ще остане там до края на септември.", "date": "2017.06.14", "title": " Редят изложба посветена на традиционните занаяти в Габрово"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%b3%d0%be%d1%82%d0%b2%d0%b0%d1%87-%d0%b4%d0%b6%d0%b5%d0%b9%d0%bc%d0%b8-%d0%be%d0%bb%d0%b8%d0%b2%d1%8a%d1%80-%d0%bf%d1%80%d0%b5/", "text": "Световноизвестният британски готвач Джейми Оливър предлага безплатна храна на всички засегнати от  в жилищната сграда „Гренфел тауър” в Нотинг Хил, Лондон.Над 100 семейства са били засегнати от огнената стихия и са изгубили цялата си покъщнина.„Всички сте добре дошли да дойдете в ресторанта ми, където можете да хапнете и да пийнете безплатно. Намираме се в Уестфийлд, точно зад ъгъла”, написа Джейми Оливър в профила си в „Инстаграм”.В социалните мрежи още много хора предлагат място за престои, храна и превоз на пострадалите семейства.Към момента властите потвърждават за смъртта на, като тази бройка сигурно ще нараства. В болница са настанени около 50 пострадали, но много се водят за изчезнали.Има опасност сградата да се срути, защото е много сериозно пострадала от пожара.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Британският готвач Джейми Оливър предлага безплатна храна на засегнатите от пожара в Лондон"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%be%d1%80%d0%b3%d0%b0%d0%bd/", "text": "Заместник министър-председателят по икономическата и демографската политика  Валери Симеонов организира утре, 15 юни, оглед с военен вертолет и обход на охранително-възпиращото съоръжение по българо-турската граница, съобщават от правителствената пресслужба.На борда  на вертолета за огледа на оградата от високо  са поканени представители на парламентарно-представените партии.  БСП и ДПС са отхвърлили поканата.Огледът ще бъде извършен в отговор на повишения обществен интерес към завършването на строителството на граничното съоръжение.Вицепремиерът Симеонов приема граничната инфраструктура за обект от първостепенно значение за националната сигурност, към който трябва да се подхожда с изключително внимание и политическа отговорност.", "date": "2017.06.14", "title": " Вицепремиерът Валери Симеонов организира оглед с вертолет на препятстващото съоръжение по българо-турската граница"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b8%d0%b7%d1%80%d0%b0%d0%b7%d0%b8-%d0%be%d0%b3%d1%80%d0%be%d0%bc%d0%bd%d0%b0-%d0%b7%d0%b0%d0%b3%d1%80%d0%b8%d0%b6%d0%b5%d0%bd%d0%be%d1%81%d1%82/", "text": "Германия изрази „голяма загриженост“ по повод  предава AFP.„По този начин Унгария се присъединява към редиците на страни като Русия, Китай и Израел, които очевидно разглеждат финансирането на неправителствени организации от чуждестранни дарители като враждебно или поне неприятелско действие“, подчерта говорителят на Министерството на външните работи на ФРГ.Въпреки международната критика,– стъпка, разглеждана като удар срещу американския милиардер Джордж Сорос.Гласуването, което премина с подкрепата на 130 депутати срещу 44 „против“, ще принуди организациите, получаващи чуждестранно финансиране в размер, по-голям от 24 хил. евро (26 хил. щатски долара) годишно, да се регистрират като „организация с чуждестранно подпомагане“ или да преустановят дейност.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Германия изрази „огромна загриженост“ по повод закона срещу чуждестранните НПО в Унгария"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bd%d0%b0%d0%bc%d0%b5%d1%80%d0%b8-%d1%80%d0%b5%d1%88%d0%b5%d0%bd%d0%b8%d0%b5/", "text": "Много е важно да има план за управление на „Пирин“, „Рила“ и „Витоша“, за да може да има ясни правила, които са заложени в тези планове и да се каже кои са зоните, където може да се развива туризъм и как това трябва да се случва. Това каза пред журналисти министърът на туризма Николина Ангелкова по повод внасянето от страна на WWF на плакет, за „спасяването на Национален парк „Пирин“.„При нас няма информация за тези 100 000 подписа, научихме от медиите. Нямаме официално входирано при нас. Предполагам, че има в МОСВ. Винаги сме изразявали принципна позиция, че трябва да има баланс на развитието на икономиката при спазване изцяло на законодателството в областта на околната среда, както европейското, така и националното. Неслучайно и миналата година направихме тази работна група за къмпингуването и развитието на планинския туризъм, която в частност касае Пирин, за да може да се намери това балансирано решение. Вярвам, че решенията се намират в диалога, когато се обсъждат както икономическото развитие, така и опазването на природата. Никой не иска да развива дадената територия, когато се нарушава природата, или се застрашава околната среда“, обясни Ангелкова.По думите й, както принципите на ЕК са за това да се намира този баланс и икономическото развитие, така и те трябва да го намерят. „Затова и рестартираме тази работна група за планинския туризъм, за да се препотвърди решението, което е взето в нея с това да се развиват планинските ни курорти и планините ни да бъдат достъпни целогодишно с цел развитие на целогодишен туризъм. Очакваме представителите, които участваха миналата година, да бъдат препотвърдени. Бяха около 60 участници – представители на неправителствени организации, на т.нар. „зелени организации“, браншови от сектор „Туризъм“, кметове, народни представители“, допълни тя.Според нея идеята е да се намери решение, защото в противен случай страната ще изостане драстично в развитието на нашите планини. „Аз съм сигурна, че когато има желание, се намират и начините това да се случи при изцяло спазване на европейското и националното законодателство, както в областта на околната среда, така и всички други закони. Планът за управление на „Пирин“, който е изработен, се обжалва в съда. Предишният беше приет за 10 години и срокът му изтече“, посочи Ангелкова.Според нея на практика в момента по пътя на аналогията трябва да действа един стар план, който отдавна не отговаря на динамиката и развитието на обществените отношения.", "date": "2017.06.14", "title": " Ангелкова: Трябва да се намери решение за Пирин, за да не изостане страната драстично в развитието на планините"}
{"url": "https://trud.bg/%d0%b8%d0%b7%d0%b4%d0%b8%d1%80%d0%b2%d0%b0%d1%82-87-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%be%d1%82-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%b8/", "text": "87-годишна жена от Търговище е в неизвестност от събота следобед и издирването до момента не е дало резултат, съобщиха от полицията в Търговище.Иванка Колева е обявена за издирване по молба на близките й, след като излязла към 15,30 часа на 10 юни в отсъствието на семейството й. Последно била видяна на ул.”Първи май” в Търговище.Възрастната жена имала деменция и се губела, но съседи я връщали в дома й. В деня на изчезването била без очилата си. Имала проблеми и със слуха. Била физически здрава и можела да измине голямо разстояние без проблеми, предупредили близките й.Тя е била облечена със син клин и шарена блуза. Висока е около 160 метра, уточняват от полицията.В издирването от събота насам са включени следови кучета и много полицаи. Прегледани са камерите на изходните точки на града в района, в който е видяна за последно. Предполага се, че е поела покрай вилите в местността Юкята, край Търговище, но претърсването в района не е дало резултат.Обстойно са претърсени и районите на крайградските паркове, боровата гора, около езерото Борово око и други.Близките и полицията молят всеки, който има някаква информация или е забелязал изчезналата възрастна жена да сигнализира на тел. 112.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Издирват 87-годишна жена от Търговище, изчезнала e в събота"}
{"url": "https://trud.bg/4-%d0%b3-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%b5%d0%bd-%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d0%bf%d1%80%d0%b8%d1%81%d0%b2%d0%be/", "text": "Районният съд в Габрово постанови 4 г затвор за 58-годишен мъж, който е извършил серия от телефонни измами. Присъдата му е наложена по обвинителен акт на Райнна прокуратура – Габрово. Николай Н. от габровското село Жълтеш е признат за виновен за това , че през периода 18 октомври до 14 ноември 2016 г. в Габрово след предварителен сговор с неустановено по делото лице,е измамил  четири възрастни жени. Той прибрал от стариците общо 56 056 лв като ги заблудил, че участват в полицейска акция за залавяне на измамници, за което е необходимо да предадат пари и златни накити, които впоследствие ще им бъдат върнати. Присъдата подлежи на обжалване пред Окръжен съд – Габрово", "date": "2017.06.14", "title": " 4 г затвор за телефонен измамник присвоил над 56 000 лв"}
{"url": "https://trud.bg/%d0%bf%d1%80%d0%b0%d0%b7%d0%bd%d0%b8%d0%ba-%d0%bd%d0%b0-%d1%88%d0%b0%d1%80%d0%b5%d0%bd%d0%b0%d1%82%d0%b0-%d1%87%d0%b5%d1%80%d0%b3%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0/", "text": "Празник на шарената черга организират в събота в Еленския Балкан. Веселието ще е пред сградата на кметството в еленското село Блъсковци и ще е посветено още на народния бит и старите занаяти.Организаторите обещават пъстър празник,  изпълнен с много настроение. На него ще може да се види сбирка на традиционни местни тъкани черги, възглавници и други предмети от раклата на баба. Ще бъдат отворени занаятчийски работилнички за изработка на сувенири от дърво – лъжици и вретена, дърворезба, тъкане, кошничарство. За доброто настроение на балканджиите и гостите на планинското селище ще бъдат подготвени празнична музикална програма, скара, бира и сладки раздумки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Празник на шарената черга организират в Еленския Балкан"}
{"url": "https://trud.bg/4-%d0%bd%d0%b0%d0%b3%d1%80%d0%b0%d0%b4%d0%b8-%d0%b7%d0%b0-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f-%d1%85%d0%be%d1%80-%d0%b4%d0%b5%d1%82%d1%81%d0%ba%d0%b0-%d0%ba%d0%b8/", "text": "Пловдивският хор „Детска китка“ с диригент Яна Делирадева и пианист Соня Запрянова спечели  4 награди на международния фестивал „Черноморски звуци“ в Балчик.В основната конкурсна програма „Детска китка“ раздели първото място и парична премия в категория „Детски и младежки хорове“ с хор „Перпетум мобиле“ от Литва. Освен това изпълнението на „Детска китка“ беше отличено с диплом и парична премия от Съюза на българските композитори за най-добро изпълнение на творба от наш композитор – за песента „Кукери“ на Филип Павлов.Пловдивчани получиха  диплом от Българския хоров съюз за най-добре представил се наш хор, а Яна Делирадева грабна приза за диригентско майсторство на Съюза на българските музикални и танцови дейци.В седмото издание на фестивала „Черноморски звуци“ в Балчик взеха участие 22 хорови състава от 10 европейски страни и общо 600 хористи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " 4 награди за пловдивския хор „Детска китка“ от международния фестивал „Черноморски звуци“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-14-%d1%8e%d0%bd/", "text": "Пресслужбата на Министерски съвет публикува решенията, приети на днешното заседание:Правителството предлага проф. Янко Димитриев да бъде удостоен посмъртно с орден „Св. Св. Кирил и Методий“Министерският съвет предлага на президента на Република България с орден „Св. Св. Кирил и Методий“ – първа степен, да бъде удостоен посмъртно проф. Янко Димитриев за неговите големи заслуги в областта на образованието и науката.Янко Димитриев завършва висше образование като инженер-химик, специалност „Технология на силикатите“ във Висшия химикотехнологичен институт. На 32 години защитава научна степен доктор. Работи в катедра „Технология на силикатите“ в ХТМУ – София като преподавател. От 1993 г. е професор в катедрата и неин ръководител до 2003 г.Научните интереси и области на компетентност на проф. Димитриев са свързани със стъклообразуването, синтеза на нови материали (оптични стъкла, твърди електролити, свръхпроводими керамични материали и др.) йонообменни технологии, фазови равновесия в оксидни системи.Създател е на българска школа в областта на високотемпературната химия на неорганичните материали. Има общо 200 публикации в международни списания с импакт фактор, над 100 публикации в български списания, над 2000 цитата в SCOPUS и 38 авторски свидетелства. Под негово ръководство успешно са защитили 30 докторанти.Проф. Янко Димитриев е бил гост преподавател в университети в Москва, Рединг, Парма, Тулуза и др. Участвал е в наши и международни конференции, част от които са проведени в Япония, Китай, Франция, Великобритания, Испания, Португалия и Русия. Бил е член на множество експертни комисии, консултативни и научни съвети. Членувал е и в Съюза на химиците в България.Носител е на почетен знак на Института по обща и неорганична химия – БАН за принос в укрепване на авторитета на института (2007 г.), почетен знак на ХТМУ – София за дългогодишна преподавателска и научна дейност и за утвърждаване авторитета на университета (2012 г.) и почетен знак за заслуги към БАН (2012 г.).Проф. Янко Димитриев почина на 20.12.2016 г.Изменя се Класификаторът на длъжностите на военнослужещитеПравителството одобри промени Класификатора на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия. Предвижда се измененията да влязат в сила от 01.07.2017 г.Промените са свързани с осигуряване на необходимите длъжности за военнослужещи по степени в обхвата на военните звания в единствени по рода си структури (стационарна опорна комуникационна система, бригадно командване, военновъздушна учебна база, център за управление и киберотбрана, група за съхранение на танкове и авиационна група) във въоръжените сили.С предложения проект се унифицира длъжността „Заместник-началник на многопрофилна болница“ за всички многопрофилни болници от състава на Военномедицинска академия.За нуждите на Централния артилерийски технически изпитателен полигон, Стационарната комуникационна и информационна система, военни формирования от Съвместното командване на силите, Сухопътните войски и Военновъздушните сили се разкриват специфични длъжности с цел повишаване на експертния и технически потенциал, както и с произтичащите задачи и отговорности за определените длъжности.Променят се длъжности от Мобилната комуникационна и информационна система като се приравняват изискванията за военно звание на основния команден състав в съответствие с аналогични структури от въоръжените сили с ранг на „полк“.Разширяват се възможностите за кариерното развитие на сержантите чрез заемане на длъжности в професионална област „п6 – професионална“ в съответствие с мисията, функциите и задачите на Мобилната комуникационна и информационна система и Стационарната комуникационна и информационна система.Утвърдени са разходите за командировки в страната за първо тримесечие на 2017 г.Правителството утвърди разходите за командировки в страната за първо тримесечие на 2017 г. на министрите и заместник-министрите, на областните управители, на председателите на държавни комисии, агенции и институции.За командировки на министрите и заместник-министрите в страната са изразходвани общо 2161,90 лв., за командировки на председателите на държавни агенции и техните заместници – 860,42 лв., за командировки на председатели и членове на държавни комисии –10 лв., за командировки на ръководителите на държавни институции – 50 лв., и за командировки на областни управители – 4705,92 лв.Одобрени са промени в Тарифата за таксите, които се събират от БАБХПравителството промени Тарифата за таксите, които се събират от Българската агенция по безопасност на храните (БАБХ) във връзка с влезли в сила изменения на Закона за ветеринарномедицинската дейност.Правят се изменения и допълнения и се прецизират текстовете, които се отнасят до съществуващата такса от тарифата, която касае регистрацията на оператори, които търгуват с пратки странични животински продукти (СЖП). Въведена е и нова такса по чл. 37, ал. 1, ред №19 за промяна на името (наименованието и/или адреса), седалището на операторите, които търгуват с пратки СЖП и/или продукти, получени от тях.Сметната палата получи част от имот в РусеПравителството предостави безвъзмездно за управление на Сметната палата офис и заседателна зала на първия етаж в сградата на ул. „Пирот“ №24 в Русе.Помещенията ще се използват за осъществяване на дейността и професионалните задължения на институцията.Частта от имота досега е била под управлението на Агенцията за държавна финансова инспекция към Министерството на финансите.България открива почетно консулство в ГанаМинистерският съвет даде съгласие за откриване на българско консулство в Република Гана със седалище гр. Акра и назначи за почетен консул Николаас Корнелес Матеас ван Щаалдуйнен. Той е личност, ползваща се с добро име, обществени позиции и институционални контакти, които ще са полезни за по-нататъшното активизиране на връзките между двете държави.Откриването на наше почетно консулство в Гана ще предостави възможност за активизиране на отношенията между двете страни в търговско-икономическата област, културния и образователен обмен и други сфери от взаимен интерес.Министър Радев ще подпише споразумение между България и Швейцария за сътрудничество в борбата с престъпносттаПравителството упълномощи министъра на вътрешните работи Валентин Радев да подпише Споразумение между България и Федералния съвет на Конфедерация Швейцария за сътрудничество в борбата с организираната престъпност, тероризма и трафика на хора.Проектът на споразумение беше одобрен от кабинета през м. юли 2015 г. Целта документа е да се засили полицейското сътрудничество между двете страни в усилията за превенция на заплахите за обществената сигурност и борба с всички форми на престъпност, по-специално чрез обмен на информация на стратегическо и оперативно ниво и чрез поддържане на редовни контакти между компетентните органи.Одобрени за българските позиции за заседания на Съвета на ЕСПравителството одобри българските позиции за предстоящи заседания на Съвета на ЕС, които ще се проведат в Люксембург.Съветът „Общи въпроси” ще подготви редовното заседание на Европейския съвет на 22 и 23 юни, което ще бъде посветено на темите миграция, сигурност и отбрана, работни места, растеж и конкурентоспособност и външни отношения. България последователно отстоява позиция за ефективно прилагане на всеобхватен набор от мерки в областта на миграцията и защитата на външните граници.По темата „Работни места, растеж и конкурентоспособност” България ще изрази подкрепа за поетите ангажименти от страна на ЕС за задълбочаване на Единния пазар и установяване на свободна и справедлива търговия, която ще допринесе за повишаване на икономическия растеж, просперитета и конкурентоспособността на Съюза.На своето заседание СОВ ще одобри и 18-месечната програма на Триото, в която са залегнали пет приоритета: Съюз на работни места, растеж и конкурентоспособност; Съюз, който оправомощава и защитава всички свои граждани; Към Енергиен съюз с насочена към бъдещето политика в областта на климата; Съюз на свобода, сигурност и правосъдие и Европа като мощен фактор на световната сцена.Съветът „Общи въпроси” ще заседава и в специалния си формат по чл. 50 – в състав от министри на 27-те държави-членки, по въпросите, свързани с оттеглянето на Обединеното кралство от Съюза. Освен преглед на актуалното състояние на преговорите по Брекзит, ще бъде одобрено и решение относно процедурата и критериите за преместване на Европейската агенция по лекарствата (ЕМА) и Европейския банков орган (ЕВА) в контекста на този процес.Съгласно проекта на процедура, крайният срок за издигане на кандидатури е 31 юли 2017 г., след което в срок до 15.09.2017 г. ЕК следва да направи оценка доколко кандидатурите отговарят на посочените критерии. България е на позицията, че принципите на преместване на двете агенции и за селекция на новите им локации трябва да бъдат прозрачни за всички участници.Критериите за оценка на кандидатурите трябва да бъдат с еднаква относителна тежест и да отговарят на необходимостта от финансовата ефективност и оптимизиране на разходите. Подчертаваме и ангажимента на Европейския съвет към постигането на географски баланс в разположението на агенциите и другите децентрализирани органи на ЕС между държавите-членки.В рамките на Съвета на ЕС по заетост, социална политика, здравеопазване и потребителски въпроси на 15 юни се очаква да бъде постигнат Общ подход по предложението за Директива относно защитата на работниците от рискове, свързани с експозицията на канцерогени или мутагени по време на работа. Ще бъде обсъдена темата за Европейския стълб за социални права и възможностите за прилагането му от държавите-членки.Дневният ред на заседанието включва и ориентационен дебат относно Европейския семестър 2017 г. Очаква се делегатите да одобрят проекта за препоръки на Съвета по националните програми за реформи за 2017 г. към всяка държава-членка. Ще бъде представен доклад за напредъка по Директивата за командироване на работници в рамките на предоставянето на услуги. Очаква се да бъде приет проект на заключения на Съвета относно стратегиите за повишаване на привлекателността на труда.На следващия ден Съветът на ЕС по заетост, социална политика, здравеопазване и потребителски ще заседава във формат „Здравеопазване“. Министрите ще приемат проект на Заключения относно спиране на нарастването на наднорменото тегло и затлъстяването при децата и на Заключения относно доброволното сътрудничество между системите на здравеопазване. Ще бъде проведена дискусия по темата за Европейския стълб за социалните права с акцент върху здравни аспекти и последици. Очаква се делегациите на държавите-членки да представят информация по важни здравни теми и въпроси.На 19 юни Съветът на министрите по околна среда на ЕС ще обсъди законодателни предложения относно приноса на секторите извън Европейската схема за търговия с емисии към общите усилия за намаляване на емисиите на ЕС с най-малко 40% до 2030 г. Ще бъде разгледан и проект на Заключения по План за действие за природата, хората и икономиката. Планът цели да подобри прилагането на екологичното законодателство на ЕС с по-широко участие на националните, регионалните и местните органи, както и на заинтересованите страни и гражданите.По време на заседанието на Съвета на ЕС по икономически и финансови въпроси (ЕКОФИН) на 16 юни се очаква да се постигне общ подход по предложенията за директиви, свързани със ставките на данъка върху добавената стойност за книги, вестници и периодични издания, за общия механизъм за обратно начисляване и за мерките за намаляване на рисковете в банковата система.Министрите ще обменят мнения по доклада за необслужените кредити и съобщението на Европейската комисия за средносрочния преглед на плана за изграждане на Съюза на капиталовите пазари. Очаква се ЕКОФИН да приеме проектите на препоръки на Съвета на ЕС за националните програми за реформи за 2017 г. към всяка държава-членка, проектите на становища за актуализираните програми за стабилност или за конвергенция, както и проекти за решения за прилагане на Пакта за стабилност и растеж.19 юни е обявен за професионален празник на финансовия инспекторПравителството обяви 19 юни за професионален празник на финансовия инспектор. На тази дата през 1901 г. с Указ №114 на княз Фердинанд І е утвърден Законът за инспекцията, упражнявана от Министерството на финансите.Финансово-икономическият контрол възниква в страната през 1879 г., заедно със създаването на Министерството на финансите, като обособен специален апарат от контролиращи органи за проверка на дейността на държавните предприятия.Първият Закон за инспекцията поставя основите на професията финансов инспектор и на принципите при нейното упражняване, които са действащи и досега, но продължават да се доразвиват и надграждат.Работата на финансовия инспектор изисква висок професионализъм, качество, спазване на срокове и постигане на резултатност при възложените контролни и санкционни правомощия, което трябва да бъде отчетено с уважение към усилията и ефективността на финансовите инспектори и на всички експерти, работещи в сферата на държавния финансов контрол.Приет е доклад за изпълнението на мерките, произтичащи от членството на България в ЕСМинистерският съвет прие доклад за изпълнението към 31 май на Плана за действие за 2017 г. с мерките, произтичащи от членството на България в Европейския съюз.Общо 130 мерки са със срок на изпълнение до края на месец май, като от тях изпълнените са 75. Неизпълнението е 42,3%, при 40,2% в края на месец април. От неизпълнените мерки 29 са законопроекти, 16 от които са свързани с отстраняване на допуснати нарушения на правото на ЕС. Други 22 са свързани със стартирали процедури за нарушения по чл. 258 от Договора за функционирането на Европейския съюз.Към доклада са приложени директивите на ЕС в областта на Вътрешния пазар (Single Market Scoreboard) с изтекъл срок за транспониране до 30 ноември 2016 г. Пет директиви са с изтекъл срок за транспониране до 30 ноември 2016 г. и десет – със срок на въвеждане до края на май 2017 г. Дефицитът на въвеждане на директивите в областта на Вътрешния пазар е 1,4% или 15 директиви от общо 1036.Правителството възложи на министрите, съобразно тяхната компетентност, да предприемат необходимите действия за изпълнението на закъснелите мерки. Ще продължи и засиленият текущ мониторинг за заложените междинни срокове за изпълнение на мерките в Плана за действие за 2017 г. в рамките на координационния механизъм по въпросите на ЕС.Направени са промени в разходите по подготовка и провеждане на Българското председателство на Съвета на Европейския съюз през 2018 г.Правителството направи промени в утвърдените с ПМС 67/2017 разходи по подготовка и провеждане на Българското председателство на Съвета на Европейския съюз през 2018 г. Измененията предвиждат за 2017 г. да бъдат предоставени средства в размер на 5 600 000 лв., а през 2018 г. – 2 млн. лева.С предоставените средства Българската национална телевизия, която е определена с Решение на Министерския съвет за телевизия – домакин, ще изпълни ангажимента на страната ни да осигури медийно покритие, продуциране и излъчване на събитията по време на Българското председателство.България има задължението да осигури безплатни кадри за всички акредитирани български и чуждестранни медии по време на председателството. С предоставените пари БНТ ще купи необходимата техника, съобразно представените й изисквания, ще наеме технически съоръжения, екипи и ще покрие международните такси за разпространение.От приемането на решението на Министерски съвет през месец март 2017 г. до настоящия момент няма осигурен финансов ресурс за осигуряване на медийно покритие, продуциране и излъчване на събитията.В резултат на проведени работни срещи през май и юни 2017 г. между БНТ, Министерството за Българското председателство на Съвета на Европейския съюз 2018 и Министерството на финансите първоначално заявените средства в размер на 9 420 000 лв. с ДДС са намалени с около с около 20% и възлизат на 7 600 000 лв.Правителството прие Доклад за състоянието на администрацията през 2016 г.Министерският съвет прие Доклад за състоянието на администрацията през 2016 г.Докладът съдържа информация за развитието на административните структури, човешките ресурси, условията за осъществяване дейността на администрацията и достъпа до обществена информация. В сравнение с досегашните доклади, от него са отпаднали разделите „Административно обслужване и регулиране”, „Електронно управление”, „Антикорупционни мерки”, „Установяване на административни нарушения и административни наказания” и „Проекти в подкрепа на модернизирането на държавната администрация”.Причината за това е, че информацията в тях не представя състоянието на администрацията, а отчита съществуващи стратегически и програмни документи, за чието изпълнение се изготвят ежегодни отчети.Докладът ще бъде публикуван в рубриката „Документи” в правителствената интернет страница.София ще е домакин на международен семинар „По западния път на коприната“Правителството одобри проект на Споразумение между Министерството на туризма на България и Световната организация по туризъм (COT) към ООН за провеждане на втория международен семинар „По западния път на коприната“.Форумът ще се състои в периода 26-29 юни 2017 г. в София. За участие са поканени представители на 33-те страни-членки на програмата на COT „По пътя на коприната“, български и чуждестранни научноизследователски центрове, браншови организации и представители на дипломатическият корпус, акредитиран в България.Семинарът е част от съвместния проект на COT и Европейската комисия Инициатива за развитие на туризма „По Западния път на коприната“ и представлява част от европейската инициатива „Подобряване на разбирането за европейския туризъм“. Събитието цели да се популяризират възможностите за туристически дейности по западните участъци на „Пътя на коприната“.Средносрочната перспектива е да се обособяват туристически маршрути „По западния път на коприната“, а в дългосрочен план се очаква да се интензифицира транснационалното сътрудничество между страните, членуващи в програмата на COT „По пътя на коприната“.България е член на COT от 1976 г. и в момента е част от Изпълнителния съвет на организацията. Министерството на туризма като водеща институция в сектора участва активно в събитията на организацията, като през септември 2015 г. страната ни бе избрана за вицепрезидент на 21-ата сесия на Генералната асамблея на COT.Предлагат се промени в закони, регулиращи системата на МЗХГ, поради новата структура на правителствотоПравителството одобри проект на закон за изменение на Закона за Българската агенция по безопасност на храните. Със заключителните разпоредби се изменят всички действащи към настоящия момент закони, които са относими към функциите на Министерството на земеделието, храните и горите и правомощията на министъра и на заместник-министрите.Необходимостта от изменението на Закона за БАБХ е продиктувана от Решението за приемане на структура на Министерския съвет на Република България, прието от 44-ото Народно събрание, съгласно което Министерството на земеделието и храните се преобразува в Министерство на земеделието, храните и горите.С приемането на законопроекта ще се осигури съответствие на действащата нормативна рамка със структурата на МС, промяната в наименованието на министерството, на длъжностите на министъра и заместник-министрите.Кабинетът допълва институционалната рамка по Националния координационен механизъм за проектите по Механизма за свързване на Европа в сектор „Транспорт”Правителството допълва институционалната рамка по Националния координационен механизъм за проектите по Механизма за свързване на Европа в сектор „Транспорт”.Това се налага, тъй като България е бенефициент на безвъзмездната финансова помощ, предоставяна по Механизма за периода 2014-2020 г. Съгласно европейското законодателство всяка държава-членка, следва да осъществява техническо наблюдение и финансов контрол при изпълнението на проектите.Към настоящия момент няма установена нормативна рамка на национално ниво относно функциите по техническо наблюдение и финансов контрол на проектите по Механизма за свързване на Европа в сектор „Транспорт”. С решението се определят съответните отговорни органи, което ще подпомогне осигуряването на ефективната координация между ангажираните в процеса институции.Приет е доклад за изпълнението на стратегията за интегриране на ромитеПравителството прие Административен мониторингов доклад за 2016 г. за изпълнението на Националната стратегия на Република България за интегриране на ромите (2012-2020).Мониторинговият доклад отчита напредъка за 2016 г. по изпълнението на Националната стратегия, както и на общинските планове за действие през миналата година. Докладът отразява успешните практики и оставащите все още нерешени въпроси и предизвикателства пред нашето общество.В областта на образованието като положителен резултат е отчетено въвеждането за първи път в българското училище на стандарт за гражданското, здравното, екологично и интеркултурно образование, чрез който се определя същността и целите на гражданското, здравното, екологичното и интеркултурното образование (ГЗЕИО); включването на интеркултурното образование в първи гимназиален етап в часа на класа, както и в рамките на целодневната организация на учебния ден и предучилищното образование; недопускането на обособяването на деца и ученици в групи и класове въз основа на етническата им принадлежност.Напредък в сферата на образованието се отчита и във връзка с въвеждането на целодневна организация на учебния ден за учениците от I до VII клас; гарантирането правото на равен достъп до качествено образование на децата и учениците от малките населени места, включително чрез интеграция на ромски деца и ученици в етнически смесени детски градини и училища; прилагането на диференциран подход към учениците от началната училищна възраст, насочен към компенсиране на проблеми, водещи до натрупване на пропуски в знанията по няколко учебни предмета и последващо изоставане, включително и при деца, чийто майчин език е различен от българския и др.В областта на здравеопазването като значим успех през 2016 г. се посочват утвърдените методи и подходи за работа на терен на междусекторни екипи на общинските администрации, регионалните здравни инспекции, медицински специалисти и институции, неправителствени организации (НПО) и здравни медиатори; приносът на здравните медиатори при оптимизиране на обхвата на профилактичните програми сред ромското население и особено сред малките деца; множеството интегрирани съвместни сътрудничества в дейността за превенция на социално значими заболявания и решаване на проблеми в здравния, социалния, демографския и образователния аспект.В областта на заетостта като успех се посочва мобилизирането на усилията на всички заинтересовани страни за активизиране на ромската общност по отношение на интеграцията на пазара на труда и възможностите за работа, предлагани от дирекциите „Бюро по труда”; по-добрата информираност относно възможностите за работа, обучение на регистрираните в бюрата по труда; прилагането на индивидуален подход, ориентиран към нуждите на тези уязвими групи на пазара на труда, дейността на ромските медиатори, психолозите, мениджърите на случаи от дирекции „Бюро по труда” и младежките медиатори, наети от общинските администрации по Национална програма „Активиране на неактивни лица”.В областта на жилищните условия приоритет са изграждането и осигуряването на социални жилища. В рамките на пилотната интегрирана схема за жилищно настаняване през програмния период 2007-2013 г. е натрупан опит и са извлечени поуки за изпълнение на проекти за интегриране на маргинализирани групи. На тази основа подкрепата продължава в рамките на Оперативна програма „Региони в растеж” 2014-2020, Приоритетна ос 1 „Устойчиво и интегрирано градско развитие”.В областта на върховенството на закона и антидискриминацията институциите и гражданските организации провеждат инициативи, свързани с повишаване на осведомеността на обществото относно проблемите на ромските общности.Ежегодно се включват в обучения и се повишава капацитетът за работа в мултикултурна среда на полицейски служители, социални работници, учители, здравни работници. Изпълняват се проекти и инициативи за интегрирането на малцинствени групи чрез включването им в спортни дейности, откриване на млади спортни таланти от техните среди и утвърждаване на толерантни междуетнически отношения чрез спорт.Докладът посочва предизвикателства и трудности, които все още не са преодолени и се открояват в работата с уязвимите групи. Сред тях са липсата на активност и интерес към търсенето на работа, които в комбинация с ниска грамотност и квалификация, ниска мотивация и недоверие са сред основните фактори, създаващи трудности за трудова реализация и интеграция на ромите.Други проблеми са нередовното здравно осигуряване, липса общопрактикуващ лекар, ниската грамотност и ниско ниво на здравно образование, недостигът на здравни медиатори за работа в ромската общност.Препоръчва се също допълнителна работа за повишаване на осведомеността на обществото за проблемите на уязвимите групи, за да се получи необходимата обществена подкрепа и социална толерантност за проекти, насочени към подобряване на условията на живот на уязвими групи, вкл. на ромите.", "date": "2017.06.14", "title": " Вижте какво реши правителството на 14 юни 2017"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8-%d0%b4%d0%b0-%d0%ba/", "text": "Четирима асеновградчани са били заловени във вторник около 13 часа при опит за кражба от черешова градина край пловдивското село Брестник.Сигналът постъпил в Първо РУ на МВР-Пловдив, а пристигналите незабавно на място полицаи установили, че двама мъже, на 46 и 27 години, и 2 жени, на 65 и 42 години, са влезли противозаконно в чуждия имот и са набрали над 40 кг череши, които са иззети с протокол за доброволно предаване.По случая е започната предварителна проверка, уведомена е и Районната прокуратура в Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Спипаха четирима асеновградчани да крадат череши в градина край Брестник"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%b8%d1%81%d1%82%d0%b8%d1%82%d0%b5-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5/", "text": "Социалисти и симпатизанти на БСП в Пловдив почетоха в сряда паметта на основателя на партията Димитър Благоев-Дядото и отбелязаха тържествено 161-ата годишнина от рождението му с поднасяне на венци и цветя пред барелефа му. Той се намира на стената на червената централа в града под тепетата на ул. „Кръстю Пастухов“, известна още като „Голямата къща“. „Днес честваме 161-годишнината от рождението на Димитър Благоев-Дядото – велик мислител, виден теоретик, изтъкнат първоосновател, неоспорим лидер на организираното социалистическо движение в отечество ни.Това ни изправя пред особени отговорности и задължения. 161 години са символно пространство, което повече сближава, отколкото разделя, заради ценности, идеи, принципи, събития, жертви, триумфи или поражения, осеяли и осветили историческото време“, каза в словото организационния секретар на ГС на БСП-Пловдив Димитринка Вакрилова. „И днес – 161 години след негово рождение, Благоев продължава да буди нашето съзнание с въпросите, които България си задава и на които ние сме длъжни да отговорим. Фактът, че днес отново сме тук, е знак, че делото му е живо. Защото той беше и е „Съвременник на бъдещето“, бяха думите, с които към събралите се се обърна председателят на ГС на БСП-Пловдив Красимир Трифонов. „125 години социалистите в Пловдив отстояват основните си каузи и поемат отговорността като партия на промяната в защита на правата, демократичността и справедливостта в обществото ни.Ние имаме право на самочувствие на стожер на правдата и прогреса в обществото за общото благо на хората и задачата ни е да увличаме след себе си хората, готови да работят в името на един по-добър свят“, допълни лидерът на пловдивските социалисти. Красимир Трифонов съобщи, че честванията по 125 години организирано социалистическо движение в Пловдив ще стартират на 26 юни с тържествено събрание.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Социалистите в Пловдив почетоха паметта на Димитър Благоев-Дядото"}
{"url": "https://trud.bg/%d0%b2-%d0%b4%d0%be%d0%b1%d1%80%d0%b8%d1%87-%d1%81%d1%82%d1%80%d0%be%d1%8f%d1%82-%d0%bd%d0%be%d0%b2-%d0%b7%d0%b0%d0%b2%d0%be%d0%b4-%d0%b7%d0%b0-%d0%b3%d1%8a%d0%b2%d0%ba%d0%b0%d0%b2%d0%b8-%d1%81%d1%8a/", "text": "В Добрич стартира отложен преди три години мащабен проект за строителството на завод за гъвкави меки връзки за вода на „Неопърл България“ЕООД. Новото предприятие ще се шири на закупените от общината 36 дка, като размерът на инвестицията е 14 млн. лева. Ще бъдат разкрити нови 170 работни места, каза изпълнителният директор на фирмата Веселин Велев.На символичната първа копка присъстваха кметът на Добрич Йордан Йорданов, зам.-областният управител Красимир Николов и председателят на ОбС Иво Пенчев. Срокът за строителството е до края на 2017 г.„Неопърл“ има производства в Германия, Италия, Испания, Дания, Индия, Китай и България.Гъвкавите съединения, произвеждани и досега в Добрич, имат пазари в целия свят.В момента в компанията у нас работят 130 души. Производството за един ден сега е произвеждано за месец преди 17 години, посочи изпълнителният директор.", "date": "2017.06.14", "title": " В Добрич строят нов завод за гъвкави съединения"}
{"url": "https://trud.bg/%d0%bf%d0%be%d0%b4-500-%d0%b4%d0%b5%d1%86%d0%b0-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0%d1%82-%d0%b7%d0%b0-736-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc/", "text": "За предстоящото на 20 юни второ електронно класиране за прием на първокласници в общинските училища в Пловдив вече са обявени 736 свободни места, а кандидатите за тях се очаква да са между 400 и 500 деца, съобщиха от общинската администрация.Това са некласираните на „първо четене“ 145 малчугани, пропусналите да вземат участие в първото класиране, класираните по желание, различно от първото, които не са се записали, и децата, които са получили отказ от записване, защото не са удостоверили ползвани от тях критерии.След второто класиране ще се направи анализ на броя на записаните по училищата деца и броя на необхванатите и при необходимост може да бъдат направени корекции в първоначално определените с училищния план-прием паралелки. За eвентуалното увеличаване на броя на паралелките от съществено значение ще бъде наличието на свободна материална база.Срокът за подаване онлайн на заявления за участие във второто класиране е 18 юни (неделя) включително. За  подаване на заявления за кандидатстване на хартиен носител в училище срокът е 15 юни.Заявленията на некласираните деца се прехвърлят автоматично към второто класиране, но на родителите се препоръчва да подадат нови заявления, съобразени със свободните места за новото класиране. За целта е необходимо да анулират първоначалните си заявления и да подадат нови.За класираните и незаписани деца, за отписаните, както и за получилите отказ от записване задължително условие за участие в класирането е подаването на ново заявление.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Под 500 деца кандидатстват за 736 свободни места за първокласници в Пловдив"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d1%8f%d1%82-%d0%bd%d0%b0-%d1%81%d1%8a%d0%b4-%d0%b8%d0%b7%d0%b2%d1%8a%d1%80%d1%88%d0%b8%d1%82%d0%b5%d0%bb%d0%b8-%d0%bd%d0%b0-%d0%bf%d0%be%d0%b1%d0%be%d0%b9-%d0%bd/", "text": "Районната прокуратура във Велико Търново внесе в съда обвинителен акт срещу двама нанесли побой и причинили телесни повреди на трима младежи.Обвинението срещу Деян И. на 29 години и срещу Георги К. на 22 години е за това, че на 11 февруари миналата година в района на кръстовището на ул. „Н. Габровски” и ул. „Йоновка” в старата столица, по хулигански подбуди, чрез нанасяне на удари, причинили телесна повреда на три лица. В следствие на злодеянието Н.И. е получил средна телесна повреда, а Д. К и Б. М.са с лека телесна повреда. По отношения на Деян И. деянието е извършено в условията на опасен рецидив.Двамата обвиняеми са осъждани и са приятели. На 10 февруари 2016 г. Георги К. гостувал на Деян И. в жилището му във Велико Търново, където употребили алкохол.Около 1 часа на 11 февруари решили да отидат до денонощен магазин, за да купят още алкохол. По същото време в района на магазина били тримата пострадали, които се връщали от заведение, след като отпразнували дипломирането на единия от тях.Двамата обвиняеми, виждайки младежите, решили да се сбият с тях, поради което им подвикнали предизвикателно дали желаят да си разменят юмруци или шамарчета. Тъй като младежите не желаели да си създават проблеми, отговорили, че ще се прибират в къщи.Обвиняемите влезнали в денонощния магазин, напазарували бира и хранителни продукти и излизайки от магазина, решили да нанесат побой на пострадалите.Приближавайки ги и без никаква причина започнали да им нанасят удари с юмруци и с крака в областта на главите и телата, въпреки че младежите не се отбранявали. Нанасянето на побоя приключил едва след като един от пострадалите успял да потърси помощ, като се обадил на полицията.Предстои насрочване на делото за разглеждане от съда.", "date": "2017.06.14", "title": " Изправят на съд извършители на побой на трима младежи"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b0-%d0%b1%d0%b0%d0%b7%d0%b0-%d0%b7%d0%b0-%d0%bf%d1%80%d0%b5%d1%80%d0%b0%d0%b1%d0%be%d1%82%d0%ba%d0%b0-%d0%bd%d0%b0-%d1%82%d1%8e%d1%82%d1%8e%d0%bd/", "text": "Незаконна база за преработка на тютюн бе разкрита във вторник в къща на улица „Звънче“ в ромския квартал „Столипиново“ в Пловдив при акция на служителите от Шесто РУ на МВР в града под тепетата.При претърсването униформените открили машина за рязане, 20 кг насипен тютюн и 270 кг тютюневи листа. По случая е образувано досъдебно производство по чл. 234, ал.1 от НК срещу 42-годишна жена.Ден по-рано при специализирана операция срещу незаконното съхранение и разпространение на акцизни стоки полицаите от Шесто РУ-Пловдив откриха над 340 кг контрабанден тютюн на други 2 адреса в квартал „Столипиново“ – от жилището на 61-годишна жена на ул. „Донбас“ бяха иззети 220 кг жълто-кафява листна маса, а други 121,5 кг тютюн бяха конфискувани от дома на нейна 22-годишна съседка на ул. „Грамос“.Във вторник в Шесто РУ-Пловдив е започнала предварителна проверка за разпространение на контрабандни стоки срещу 48-годишна криминално проявена пловдивчанка. От стопанисван от нея павилион на ул. „Шумен“ в Столипиново служителите на реда конфискували 30 литра алкохол и 320 къса цигари от различни марки без български бандерол.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Незаконна база за преработка на тютюн разкриха в Столипиново\t\t\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%b0%d1%81%d0%bf%d0%b0%d1%80%d1%83%d1%85%d0%be%d0%b2%d0%b8%d1%8f-%d0%bc%d0%be%d1%81/", "text": "На 15 юни в 12 ч. бъде възстановено движението по Аспаруховия мост във Варна след извършения ремонт, съобщиха от Агенция „Пътна инфраструктура“. Мостът е с нова хидроизолация, фуги, асфалт, маркировка, знаци, ограничителни системи, парапети и др. Инвестицията е за близо 1,3 млн. лв. и е от бюджета на АПИ. Община Варна финансира с 200 хил. лв. ремонтът на тротоарите по моста.Строителните дейности стартираха на 19 април и се извършваха без спиране на трафика, се посочва в съобщението. Но през цялото време имаше сериозни задръствания и неудобства за шофьорите, социалните мрежи преливаха от гневни коментари.Аспаруховият мост е част от главния път Варна – Бургас и се състои общо от 11 съоръжения. В експлоатация е от 1976 г. и е основна връзка на квартал „Аспарухово“ с останалите квартали от община Варна. Ремонтът беше наложителен, тъй като не е обновяван от около 40 години. През миналата година със средства от републиканския бюджет започна поетапното обновяване и бяха ремонтирани 3 от съоръженията в посока Варна. Преасфалтирани бяха и връзките към пристанище „Варна Изток“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Пускат движението по Аспаруховия мост след ремонт"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0%d1%85%d0%b0-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%be%d1%87%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%bd%d0%b0/", "text": "Кметът на „Източен“ в Пловдив Николай Чунчуков откри днес кампанията за безплатни очни прегледи на 5- и 6-годишните деца в района. Кампанията е под надслов „Весели очички“ и се организира от трите местни Лайънс клуба в града под тепетата – „Филипополис“, „Евридика“ и „Пловдив“, съвместно с Центъра за рехабилитация на слепи.На специално организирано тържество по този повод в новата детска градина „Чайка“ районният кмет Николай Чунчуков обясни на децата,  колко важно е да се грижим за здравето и особено да пазим очите си. Малчуганите пък го изненадаха с програма, посветена на здравето и значението на витамините за него. Красивата сцена се огласи от детски песни, стихове и глъч. „Много е интересно вътре, просто те снимат с един апарат и сигурно ще ни дават и снимки“, съобщи на връстниците си  първият малчуган, преминал прегледа.Представителят на дарителите Анета Попова обясни колко са важни тези прегледи в най-ранна детска възраст, защото се извършват с нов апарат –  портативен авторефрактометър „Mobile Vision Screener PlusopiX S12c“, предназначен за деца. С него навреме се откриват проблеми, свързани с далекогледство и късогледство и се дава знак на родителите да вземат мерки. Апаратът е закупен от трите Лайънс клуба и е дарен на Центъра за рехабилитация на слепи.До седмица всеки родител ще получи резултата от прегледа и ще може да го представи на личния лекар на детето. Прегледите в район „Източен“ продължават по график във всички детски градини до края на другата седмица.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Започнаха безплатни очни прегледи на децата в район „Източен“ в Пловдив"}
{"url": "https://trud.bg/%d1%82%d1%80%d0%b0%d0%b2%d0%b8%d0%b0%d1%82%d0%b0-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%bd%d0%b0-%d0%b0%d0%bd%d1%82%d0%b8%d1%87%d0%bd%d0%b8%d1%8f-%d1%82%d0%b5%d0%b0%d1%82/", "text": "Най-играната опера в света – „Травиата“ от Джузепе Верди, се завръща в събота от 21 часа на сцената на Античния театър в премиерна постановка в рамките на фестивала „Opera Open 2017“. Една от най-трагичните любовни истории оживява под режисурата на доц. Нина Найденова. Диригент на спектакъла е Иван Ангелов, който това лято чества 75-годишен юбилей. Главните роли са поверени на талантливото сопрано Станислава Момекова в ролята на куртизанката Виолета и на гост-солистите с международна кариера – тенорът Иван Момиров и полският баритон Марчин Брониковски, който отбелязва 25-годишен юбилей на сцената.Интерпретацията на доц. Нина Найденова избягва необузданата и сиропирана баналност въпреки заложените вечни теми и конфликти в произведението: общество и личност, морал и праведност, експлоатация и експлоатирани, родители и деца, болест и живот, прегрешение и изкупление.  В пъзела от теми режисьорката се фокусира над „смирението“ в различните му проекции и търсенето на път към него. Откритата антична сцена е превърната от художника Николина Костова-Богданова в „златна клетка“ за безпътната куртизанка Виолета и нейните богати обожатели.Стотици метри коприна пък са преминали през ателиетата на Операта за едни от най-пищните сценични костюми, виждани някога на Античния театър. Мащабът на продукцията не позволява тя да бъде представяна в зала на закрито и затова всички любители на операта под тепетата се молят за хубаво време в съботната вечер на 17 юни.  Хореограф на спектакъла е Боряна Сечанова, която освен с балета, работи неуморно със солистите и хора на Опера Пловдив, за да пресъздаде е блясъка и суетата на разгулния Париж.", "date": "2017.06.14", "title": " „Травиата“ се завръща на Античния театър в нов спектакъл на „Опера Пловдив“"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%be%d1%82-%d0%b1%d1%81%d0%bf-%d1%81-%d0%b8%d0%b7%d0%bd%d0%b5%d1%81%d0%b5%d0%bd%d0%b0-%d0%bf%d1%80%d0%b8%d0%b5%d0%bc%d0%bd%d0%b0-%d0%b2-%d0%be%d0%b1/", "text": "Депутатите от „БСП за България“ Манол Генов и Георги Търновалийски се срещнаха с жители на Община Съединение по време на изнесена приемна, продължила повече от 2 часа. На нея бяха обсъдени предимно въпроси от местен характер, свързани с проблемите на общината, които според жителите се коренят в местната власт. На срещата присъстваха председателят на БСП Съединение Елена Попова и общинският съветник от левицата Пенчо Дерузов.„Община Съединение е само на 24 км от Пловдив, но по думите на хората е без перспектива, а вината за това през последните години е в местната власт. В това, че повечето от решенията на Общинския съвет се връщат за преразглеждане, в това, че бюджетът на общината за 2017 г. е приет едва в края на април. Но приемайки го, общинските съветници са актуализирали заплатите си, както и тази на председателя на Общинския съвет“, сподели  своето притеснение Георги Търновалийски.От поставените от жителите на Община Съединение въпроси става ясно, че транспортната схема по селата, социалните грижи, разрушените пътища и битовата престъпност, необхванатите в обучителен процес деца, канализацията на селата и превенцията при наводнения са темите, оставени от местната власт да се решават едва ли не от само себе си.„Ще продължа срещите си в община Съединение, защото хората там заслужават някой да чуе проблемите им и да търси решенията“ заяви Георги Търновалийски, който на 19 юни ще се срещне с жителите на община Калояново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Депутати от БСП с изнесена приемна в Община Съединение"}
{"url": "https://trud.bg/%d0%b2%d0%bb%d0%b0%d0%b3%d0%b0%d1%82-80-000-%d0%b5%d0%b2%d1%80%d0%be-%d0%b2-%d0%bc%d0%be%d0%b4%d0%b5%d1%80%d0%bd%d0%be-%d0%be%d0%b1%d0%be%d1%80%d1%83%d0%b4%d0%b2%d0%b0%d0%bd%d0%b8-%d1%88%d0%ba%d0%be/", "text": "Средните училища „Емилиян Станев” във Велико Търново и „Христо Ботев” в Тутракан и ПМГ „Св. Климент Охридски”, заедно с пет румънски училища в област Кълъраш, започнаха работа по съвместен проект. „Координиране на съвместни политики и инвестиране в оборудване в областта на образованието в трансграничния регион” е озаглавена програмата.Близо 1 милион евро е общият бюджет на дейностите, които ще се изпълняват от 29 април тази година до 29 април 2019 г. Средствата са от бюджета на Европейския съюз чрез Европейския фонд за регионално развитие по Програмата за трансгранично сътрудничество „ИНТЕРРЕГ V-А Румъния – България 2014-2020 и националните бюджети на Република България и Република Румъния.Учебните заведения ще имат по 80 хиляди евро за модерно оборудване на ателиета за интердисциплинарно изучаване на математика, природни науки и информационни технологии.Ще бъдат издадени 1500 брошури по три теми. Първата ще информира за проекта, втората ще включва имената на най-известните изобретатели в българската и румънската наука, а третата – ще обобщи резултатите от практическите занимания на учениците и преподавателите, поясни координаторът по научната дейност на проекта Николае Мическу.Окончателният продукт ще бъде представен в три изложения, едното от които ще се проведе във Велико Търново. Ще бъдат направени предложения за нова учебна програма по предметите до просветните министерства на двете страни. Училищният инспекторат на образованието на област Кълъраш е водещ партньор по проекта.За СУ „Емилиян Станев” това е втори проект по програмата за трансгранично сътрудничество и е на стойност 80 000 евро.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Влагат 80 000 евро в модерно оборудвани школски ателиета в Търново"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%be%d1%82-%d1%80%d1%83-%d1%82%d1%80%d1%83%d0%b4-%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%bc%d1%8a%d1%80%d1%82%d0%b2%d0%be-%d0%bf/", "text": "Мъртво пиян шофьор заловиха във вторник около 12.20 часа по обяд в село Скутаре полицаи от РУ на МВР-Труд.Те спрели за проверка лек автомобил „ВАЗ“, управляван от 55-годишен местен жител, който бил тестван с дрегер за алкохол, а апаратът буквално „полудял“ и отчел над 3 промила концентрати.С полицейска заповед нарушителят е задържан за едно денонощие, а по случая е образувано бързо производство.Във вторник по пътищата в Пловдивска област са станали 41 произшествия с материални щети.", "date": "2017.06.14", "title": " Полицаите от РУ-Труд заловиха мъртво пиян шофьор по обяд в село Скутаре"}
{"url": "https://trud.bg/%d0%bd%d0%b5%d0%b8%d0%b7%d0%b2%d0%b5%d1%81%d1%82%d0%b5%d0%bd-%d1%81%d1%82%d1%80%d0%b5%d0%bb%d1%8f-%d0%bf%d0%be-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%8f-%d0%ba%d0%be/", "text": "Неизвестен е стрелял по американския конгресмен от Републиканската партия Стийв Скалис и негови помощници по време на бейзболна тренировка в щата Вирджиния, предаде „Фокс нюз”.По първоначални данни Скалис е бил прострелян в бедрото.При стрелбата е ранен и негов служител, който е бил уцелен в гърдите, състоянието му не е ясно.Според местната полиция извършителят е задържан, но свидетели съобщават, че стрелецът е убит, информира   Властите призоваха гражданите да избягват мястото на стрелбата. Причините за стрелбата все още не са ясни.„Президентът и вицепрезидентът са уведомени за ситуацията във Вирджиния”, написа прессекретарят на Белия дом Шонс Спайсър в „Туитър”.Скалис е член на Републиканската партия и представлява Първи конгресен район на Луизиана от 2008 г. насам. Председател е на Републиканския учебен комитет.Той е женен и има две деца. ", "date": "2017.06.14", "title": " Неизвестен стреля по американски конгресмен и негови помощници\t\t\t"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b4%d0%b2%d0%b0%d0%bc%d0%b0-%d0%bd%d0%b0%d1%88%d0%b8-%d1%81%d1%8a%d0%bd%d0%b0%d1%80/", "text": "Двама наши сънародници са потърсили помощ от българското посолство във Великобритания заради пожара в Лондон. Това каза пред журналисти вицепремиерът и министър на външните работи Екатерина Захариева, във връзка с пожара в Лондон.„До момента информация за пострадали българи няма. Има двама наши сънародници, които са живели в съседния блок. Не са пострадали, добре са. Понеже са евакуирани целите жилищни сгради около изгорялата, те са потърсили помощ от нашето посолство и ще бъдат настанени там, докато приключат часовете на евакуация на съседните сгради“, коментира външният министър. Според нея евакуацията се е наложила заради заплаха от срутване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Двама българи живеят в съседен на изгорелия блок в Лондон\t\t\t"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b8%d0%b7%d1%82%d0%be%d1%87%d0%b5%d0%bd%d0%b8-%d0%b4%d0%b5%d0%b1%d0%b8%d1%82%d0%bd%d0%b8-%d0%ba%d0%b0%d1%80%d1%82%d0%b8/", "text": "Състав на шуменския окръжен съд приключи само в едно съдебно заседание в сряда, по реда на съкратеното производство, делото срещу 33-годишния Янко Стоянов, който призна, че е източил дебитните карти на роднините си. Това съобщават от пресцентъра на съда. Открил картите, докато гостувал в шуменското село Друмево. Съдия Румяна Райкова наложи на обвиняемия наказание от 1 година и 6 месеца затвор при първоначален строг режим. Янко, който е осъждан и неграмотен, може да обжалва присъдата.Той прегрешил в началото на месец февруари при гостуване на братовчедка си, уточняват от съда. Тръгвайки, намерил в двора й черен калъф с документи и две дебитни карти, увити в листчета с ПИН-кодовете. След 4 дни по негова молба познат от селото го откарал до Шумен, където от банкомат на бул.“Мадара“ Янко изтеглил от двете карти общо 210 лева. Собствениците усетили липсата след като госта си заминал, но престъплението било разплетено бързо.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Затвор за източени дебитни карти"}
{"url": "https://trud.bg/%d0%b3%d0%b0%d0%bb%d1%8a%d0%bf-%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b0%d1%82%d0%b0-%d0%b7%d0%b0-%d0%bc%d0%b0%d0%b6%d0%be%d1%80%d0%b8/", "text": "Половин година след провеждането на Националния референдум, делът на подкрепящите въвеждането на мажоритарна избирателна система остава значителен – 56%, но е чувствително под нивата от около 80%, които се регистрираха преди референдума.Негативните отговори трайно са се увеличи – от 6% през есента до 17% през месец май, по данни от ежемесечни независими националнопредставителни проучвания на „Галъп интернешънъл“. Последната вълна на проучване е през май – данните се движат на трайни нива. Проучването на „Галъп” е извършено независимо от външно финансиране, между 4 и 11 май и с интервюирани 819 души в цялата страна.Доверието в банковата система в последните години постепенно възстановява своите стойности, след смутните времена на 2014 г. С дял от около 40% доверие, банковата система отново е една от обществените системи, в които хората най-много вярват, в сравнение с останалите институции у нас.През 2014 г. доверието беше спаднало до 19%, а недоверието беше стигнало 60%. Сега обаче всичко е нормализирано.", "date": "2017.06.14", "title": " „Галъп интернешънъл“: Подкрепата за мажоритарна система е намаляла след референдума\t\t\t"}
{"url": "https://trud.bg/%d0%b2-%d0%bd%d0%b5%d1%81%d0%b5%d0%b1%d1%8a%d1%80-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bd%d0%b0%d1%88%d0%b5%d0%bd%d0%ba%d0%b0-%d0%b4%d0%b8%d1%80%d0%b5%d0%bd%d0%b0-%d0%b7%d0%b0/", "text": "Окръжна прокуратура – Бургас внесе в съда искане за задържане под стража на българска гражданка, издирвана в Кралство Холандия за убийство, съобщиха от прокуратурата.Става дума за 21 годишната Красимира К. от Бургас. Тя е била арестувана на 13- ти юни в Несебър, където в момента била на гости.Срещу нея е издадена Европейска заповед за арест от Кралство Холандия, като престъплението за което е искана от властите е убийство.Красимира била в дома на 65 годишния холандец Николай, когато той издъхнал. Първоначално се заговори, че нещастието може да се е случило по време на любовна игра, докато бил завързан със свински опашки у дома си.Самата Красимира обаче твърди, че трима души го завързали с опашките и го пребили до смърт заради трафик на марихуана. После я заплашили да не гъкне и затова до момента си мълчала. Съдът остави Красимира в ареста. Тя каза, че с пръст не е докоснала 65 годишния Николай и иска част по- скоро да отиде в Холандия, за да се разбере, че е невинна. „Не съм аз“, каза пред магистратите младата жена.В заповедта за задържане е посочено, че според Наказателния кодекс на Кралство Холандия, е предвидено наказание „лишаване от свобода“ до живот или „лишаване от свобода“ с максимален размер от 30 години за това, в което е обвинена.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " В Несебър задържаха нашенка, дирена за убийство в Холандия"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b9-%d0%be%d1%82-%d1%81%d1%82%d0%b0%d0%bc%d0%b1%d0%be%d0%bb%d0%b8%d0%b9%d1%81%d0%ba%d0%b8-%d1%81%d0%b5-%d0%be%d1%82%d1%8a%d1%80%d0%b2%d0%b0-%d1%81-%d1%83%d1%81/", "text": "Полицаят от РУ на МВР-Стамболийски Димитър Чумпов получи в сряда условна присъда от 6 месеца лишаване от свобода с 3-годишен изпитателен срок, след като Пловдивският окръжен съд го призна за виновен по част от обвиненията, повдигнати на служителя на реда от прокуратурата.Подсъдимият Димитър Чумпов е признат за виновен в това, че през периода от 3 декември 2014 г. до 26 февруари 2015 г. е поискал и приел 3 подкупа в общ размер на 906,47 лв., за да прикрие контрабандистите на тютюн Димитър С. и Георги С. Разузнавачът от група „Криминална полиция“ в РУ-Стамболийски взел най-напред 400 лв. подкуп, след това още 50 лв. и накрая – 2,428 кг нарязан тютюн без бандерол на стойност 456,47 лв. Именно тютюнът изял главата на Димитър Чумпов, след като полицаи от „Вътрешна сигурност“ го открили в багажника на джипа му „Фолксваген Туаран“ на 26 февруари 2015 г.Димитър Чумпов е признат за невинен от Пловдивския окръжен съд по повдигнатите му обвинения за извършено престъпление чрез изнудване посредством злоупотреба със служебно положение и за разгласяване на личните данни на петима души с криминални прояви на лицето Н.К. Тези сведения, които не са държавна тайна, но разгласяването им е забранено съгласно чл.22 ал. от Закона за МВР. Присъдата на Димитър Чумпов подлежи на обжалване и протест в 15-дневен срок пред Апелативен съд – Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Полицай от Стамболийски се отърва с условна присъда за вземане на подкуп"}
{"url": "https://trud.bg/%d0%bf%d0%b0%d0%ba-%d0%b8%d0%b7%d0%bf%d0%bb%d1%83%d0%b2%d0%b0-%d0%bc%d1%8a%d1%80%d1%82%d0%b2%d0%b0-%d1%80%d0%b8%d0%b1%d0%b0-%d0%b2-%d1%82%d1%83%d0%bd%d0%b4%d0%b6%d0%b0/", "text": "Мъртва риба изплува във водите на Тунджа между сливенските села Крушаре и Глуфишево. Това се случва за пореден път през последните няколко години – съобщиха от двете населени места.Рибари подали сигнал до кметствата, а оттам информирали общината. Местните жители са убедени, че инцидентът не е резултат от замърсяване. „Предполагаме, че рибата е била убита с ток. Влизат в реката с лодка и акумулатор, пускат тока от акумулатора. За една кофа с риба, която да занесат вкъщи, убиват огромно количество“ – с възмущение говорят хората.От общината съобщиха, че са извършили проверка по сигнала. Потвърдиха, че количеството на мъртвата риба е значително, има много едри екземпляри. Сезирани са Регионалната инспекция по околната среда и водите в Стара Загора и Изпълнителната агенция по рибарство и аквакултури, за да се установи причината за унищожението на рибата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Пак изплува мъртва риба в Тунджа"}
{"url": "https://trud.bg/%d0%b8%d0%b7%d0%ba%d0%bb%d1%8e%d1%87%d0%b8%d1%85%d0%b0-%d0%be%d1%82-%d0%b4%d0%bf%d1%81-%d0%ba%d0%bc%d0%b5%d1%82%d0%b0-%d0%b8-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f/", "text": "Кметът на шуменската община Хитрино Нуридин Исмаил и председателя на общинската организация Мустафа Ахмед са изключени от ДПС. Това е обявил в кулоарите на парламента депутатът Йордан Цонев и изтъкнал, че мотивът е неизпълнение на решенията на движението /чл.6 от устава/ и сигнали от хора, че възстановяването на Хитрино не върви съобразно техните очаквания, липсва прозрачност за изразходване на средствата, а това поражда съмнения. Решението е взето от Централното оперативно бюро във вторник.Исмаил обяви, че е научил за изключването от медиите. Никой не го бил търсил, въпреки дългогодишното му членство в ДПС. Според него най-обидно и болно е, че като причина се изтъква непрозрачност при изразходване на средствата за възстановяване на взривеното Хитрино и нарече това измислени мотиви. Исмаил обеща пресконференция в четвъртък. Както „Труд“ писа, в края на миналата седмица хитринският кмет напусна ръководните постове на движението и не участва в заседание, на което се разискваха лошите изборни резултати на ДПС в региона.", "date": "2017.06.14", "title": " ДПС изключи кмета на Хитрино, той обиден от мотивите"}
{"url": "https://trud.bg/%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d1%81%d1%82%d0%b0%d1%80%d1%86%d0%b8-%d0%bf%d0%b0%d0%b4%d0%bd%d0%b0%d1%85%d0%b0-%d0%b2-%d0%ba%d0%bb%d0%be%d0%bf%d0%ba%d0%b0%d1%82%d0%b0-%d0%bd/", "text": "Мним криминалист, уж от Районното управление в Нова Загора въведе в заблуждение семейство възрастни хора и те му харизаха всичките си спестявания от 9 800 лева.Сигнал за ало-измамата подал 80-годишният съпруг на 13 юни – съобщиха от ОД на МВР в Сливен. Двойката пенсионери станали жертва на познатата схема: „Помогни на МВР да залови опасни телефонни измамници“. След като повярвали, че след ареста на престъпниците спестяванията им ще бъдат върнати, те доверчиво оставали пачките пред входната си врата.Представител на криминалиста „капитан Маринов“ дошъл, взел ги и изчезнал. Води се дознание.В края на май жена от Нова Загора даде 6400 лева и златните си накити също на телефонни измамници, по същата схема. Престъпниците я държали 2 часа на телефона, за да спечелят време, накарали я да опише номерата на банкнотите, а после да ги сложи в хладилника.Преди това жертва на бандитите станаха двама пенсионери, които по случайност се оказаха съседи. Те харизаха общо около 20 хил.лева. Освен личните си средства, единият от потърпевшите дал даже 10 хил.лева, които били на близък, оставени при него на съхранение.От РУ на МВР в Нова Загора призоваха гражданите да посетят възрастните си близки и да ги предупредят да не се доверяват на обаждания по телефона, да не съобщават личните си данни и в никакъв случай да не дават пари на ръка на непознати.", "date": "2017.06.14", "title": " Семейство старци паднаха в клопката на „капитан Маринов“ и му харизаха близо 10 хил. лева"}
{"url": "https://trud.bg/%d0%b4%d0%b2%d0%b0%d0%bc%d0%b0-10-%d0%b3%d0%be%d0%b4%d0%b8%d1%88%d0%bd%d0%b8-%d1%80%d0%b0%d0%b7%d0%b1%d0%b8%d1%85%d0%b0-%d1%88%d0%b5%d0%b2%d1%80%d0%be%d0%bb%d0%b5%d1%82-%d0%b8-%d0%be%d1%82%d0%ba/", "text": "Две 10-годишни момчета от ромски произход са заподозрени за взломна кражба от лек автомобил „Шевролет“ в Пловдив, която била извършена във вторник около 14 часа. Тогава 56-годишен шофьор на „Шевролет“-а установил липсата на таблета си и че колата му, паркирана на ул. „Напредък“, е разбита.Потърпевшият веднага подал сигнал в полицията и в хода на организираните заградителни и издирвателни действия от криминалисти на Трето РУ на МВР-Пловдив скоро били разкрити авторите на грабежа – двама 10-годишни стари познайници на полицията.Предстои материалите по образуваното досъдебно производство да бъдат внесени в Районна прокуратура-Пловдив.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Двама 10-годишни разбиха „Шевролет“ и откраднаха таблет"}
{"url": "https://trud.bg/%d0%b5%d0%ba%d0%b8%d0%bf%d0%b8-%d0%bd%d0%b0-%d1%8e%d0%b7%d0%b4%d0%bf-%d0%bf%d0%be%d1%87%d0%b8%d1%81%d1%82%d0%b2%d0%b0%d1%82-%d0%b3%d1%80%d0%b0%d0%bd%d0%b8%d1%87%d0%bd%d0%b0%d1%82%d0%b0-%d0%b1%d1%80/", "text": "Вече втори месец екипи на Югозападното държавно предприятие съдействат на ГД „Гранична полиция” в отстраняване на дървесна и храстова растителност по българо-македонската граница на територията на Благоевградска област. Тази година почистването е от землището на с. Горна Брезница, община Кресна до връх Тумба в Беласица планина, землището на с. Габрене. Над 60 километра е общата дължина на предвидения участък, като половината от него вече е почистена.Повече от 240 служители от 17 поделения на ЮЗДП участват в изпълнението на тази дейност. Оборудвани със специализирана техника – бензиноморни триони и храсторези, те отстраняват самозалесили се дървета и храсти. Ръководството на предприятието е поело ангажимент до края на месец септември да приключи цялостната дейност по почистването на граничните територии.През миналата година служители на ЮЗДП съдействаха за отстраняване на дървета и храсти върху общо 79 километра по българо-гръцката и българо-македонската граници.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Екипи на ЮЗДП почистват граничната бразда с Македония"}
{"url": "https://trud.bg/%d0%b3%d0%bb%d0%be%d0%b1%d0%b8%d1%85%d0%b0-%d1%81-1000-%d0%bb%d0%b5%d0%b2%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d0%bf%d1%80%d0%be%d0%b4%d0%b0%d0%b2%d0%b0%d0%bb-%d0%b0%d0%bb/", "text": "Пенсионер от Нова Загора бе глобен с 1000 лева за това, че е продавал алкохол на деца. Районният съд в града го освободи от наказателна отговорност и му наложи административното наказание.Мъжът имал малък магазин в централната част на Нова Загора. През лятната ваканция миналата година, от юли до началото на септември, продавал на две непълнолетни момчета уиски и два вида водка.Решението за глобата може да бъде обжалвано и протестирано пред Окръжния съд в Сливен.", "date": "2017.06.14", "title": " Глобиха с 1000 лева пенсионер, продавал алкохол на деца"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%86%d0%b8-%d0%bd%d0%b5%d0%b4%d0%be%d0%b2%d0%be%d0%bb%d1%81%d1%82%d0%b2%d0%b0%d1%82-%d0%be%d1%82-%d1%86%d0%b5%d0%bd%d0%b8%d1%82%d0%b5-%d0%b7%d0%b0-%d0%bd/", "text": "Цените и правилата през тазгодишния поливен сезон предизвикаха недоволството на земеделци от Сливен и общината.От името на селските стопани в 15-16 села е изпратено протестно писмо до премиера Борисов, земеделския министър Порожанов и омбудсмана на Републиката Манолова с искане за промени – съобщи Стоян Тенев, кмет на сливенското с.Злати войвода. „Цената за първото поливане сега започва от 22 лева на декар за капковото и 25-28 лева за гравитачното според вида на културите, тоест цените са почти изравнени. А през целия сезон са необходими по 4-5 поливки. За сравнение, през миналата година цените бяха 14,40 лева за капково, 42 лева – за гравитачно на сезон. На това отгоре сега искат да плащаме предварително преди всяка поливка, което е неприемливо. Никой не плаща нито тока, нито водата си предварително, нали!? Нямаме представа и на какво основание са въведени такси за поливането” – заяви още Тенев. Той допълни, че в няколко сливенски села имало готовност за събирането на протестна подписка в очакване на отговор от правителството.Цените на водата за напояване се определят от земеделския министър, както и условията за нейната доставка. Освен това със заповед от 28 април на служебния земеделски министър проф.Христо Бозуков е разпоредено да не се доставя вода за поливане на ползватели с неплатени задължения от предходни години, освен ако не сключат споразумение за разсрочено погасяване. Със същата заповед се нарежда заплащането да става авансово на 100 процента за първата поливка, а з всяка следваща – не по-малко от 70 процента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Земеделци недоволстват от цените за напояване и предварителното заплащане"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%bd%d0%b5%d0%b3%d1%80%d0%b0%d0%bc%d0%be%d1%82%d0%b5%d0%bd-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-%d1%81-%d0%b1%d1%83%d1%81/", "text": "Неграмотен мъж влиза в затвора за 3 месеца, при първоначално строг режим, за кражбата на 0,29 кубика дърва, които пренесъл с товарен бус „Мерцедес Спринтер 212 Д“. Наказанието бе наложено от Районния съд в Нова Загора по съкратеното съдебно следствие.Кражбата била извършена около 23 ч. на 19 октомври миналата година, на главната улица „Васил Левски“ в града. 32-годишният А.С. чакал в скъпия микробус приятелите си да излязат от близка игрална зала. Докато чакал, видял на улицата отрязани дърва и ги натоварил в автомобила. След това компанията се прибрала в ромския кв.“Шести“, където всички живеели. Там след часове ги открила полицията. По данни от местното РУ на МВР, откраднатият дървен материал бил от ремонтите, които тогава общината извършвала на улицата. Стойността на липовите дърва възлизала на 15,66 лева.А.С. имал стари присъди и извършил кражбата в условията на опасен рецидив. Одобреното от съда споразумение между него и прокуратурата има силата на присъда и е окончателно.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Затвор за неграмотен, откраднал с бус „Мерцедес“ дърва за 15,66 лева"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%be%d1%82%d1%87%d0%b5%d1%82%d0%b5-%d1%80%d1%8a%d1%81%d1%82-%d0%bd%d0%b0-%d0%b8%d0%b7%d1%80/", "text": "Министър Николина Ангелкова се срещна с посланика на Държавата Израел в България Н.Пр. Ирит Лилиан и обсъди с нея перспективите за разширяване на двустранното сътрудничество в туризма.Николина Ангелкова информира, че през 2016 г. туристическите посещения от Израел в България са се увеличили с близо 19% спрямо 2015 г., като по данни на НСИ през миналата година са реализирани над 183 хил. визити.Очакваме през 2017 г. тенденцията за укрепване на добрите взаимоотношения в сектора да продължи да се развива възходящо и да надгради постигнатите резултати през рекордната за нашия туризъм 2016-а, подчерта министър Ангелкова.Тя допълни също, че само за първите четири месеца на 2017 г. НСИ отчита около 43 хил. визити на граждани на Държавата Израел в България, което е ръст от близо 37% спрямо същия период на 2016 г.Посланик Лилиан обърна внимание, че интересът на израелските туристи към България се увеличава, тъй като страната ни предлага много разнообразен туристически продукт.Сред най-търсените от тях услуги са комбинираните пакети, включващи балнео- и СПА процедури, както и планинският и културният туризъм наред с традиционно предпочитаните морски и ски ваканции.Двете страни обсъдиха възможностите за развитие на съвместни инициативи за насърчаване на взаимния туристопоток и продължение на инициативата на израелското посолство „Мислиш си, че познаваш България?!“. Тя стартира през лятото на 2015 г. и разкри непознати страни от красотата, културата и традициите на страната ни. Към проекта тогава се присъединиха и посолствата на Полша и Хърватия, творци и медии.", "date": "2017.06.14", "title": " Министър Ангелкова отчете ръст на израелските  туристи пред посланик Ирит Лилиан"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%be%d1%82%d0%be-%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5-%d0%bd%d0%b0-%d0%ba%d0%bc%d0%b5%d1%82%d0%be%d0%b2%d0%b5%d1%82%d0%b5-%d0%b2-%d1%82/", "text": "Областният управител на Велико Търново проф. д-р Любомира Попова представи инициативата на Областно сдружение на кметовете и кметските наместници на населени места в региона, с партньорството на Експедиция „Преоткрий България“, за организирането на фотоконкурс.Инициативата е под наслов „Преоткрий родния край“. Фотосите трябва да са на малко популярни ии археологически обекти в нашата област. Право на участие имат представители от всички населени места в областта.Победителите ще бъдат обявени на церемония, която ще се проведе в  Областна администрация в старата столица. Участниците ще бъдат разделени в три възрастови групи от 7 до 10 години, от 11 до 13 години и от 14 до 18 години. Началото на конкурса е 1 юли и  ще продължи до края на август, а резултатите ще бъдат обявени през  септември.Снимките могат да бъдат изпращани на адрес:  , JPEG формат, с резолюция минимум 3000 точки. Ще се приемат само авторски снимки. Писмата задължително трябва да съдържат информация с името на участника, населеното място, където е направена снимката, както и телефон за контакт.Жури съставено от  представители на Областна администрация, на Областното сдружение на кметовете и кметските наместници на населени места, на Експедиция „Преоткрий България“, на Сдружение „Св. Иван Рилски“, на ВТУ „Св. св. Кирил и Методий“, на Туристическо  дружество „Трапезица 1902“ и журналисти от регионални медии, ще направят подбор на най-добрите снимки.През септември на специална церемония ще бъдат връчени награда на губернатора на Великотърновска област.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Областното сдружение на кметовете в Търново организира фотоконкурс"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%bb%d0%ba%d0%be-%d0%bf%d0%b0%d1%80%d0%b8-%d0%bd%d0%b0%d0%bc%d0%b5%d1%80%d0%b8%d1%85%d0%b0-%d0%bf%d1%80%d0%b8-%d0%b0%d1%80%d0%b5%d1%81%d1%82%d0%b8%d1%82/", "text": "При извършени претърсвания в няколко града в страната са иззети 60 000 лева и доказателства за водено „черно счетоводство“, за срок до 24 часа са задържани 23-ма митнически инспектори от ГКПП Кулата. Това съобщиха от пресцентъра на МВР.Митничарите събирали пари от тираджии .Досъдебното производство, образувано през август 2016 г., е водено в следствения отдел на Специализираната прокуратура, а работата по него е въз основа на оперативна информация основно на ДАНС, като в действията по разследването са участвали и разследващи от ГД „Борба с организираната престъпност“ към МВР – уточни на брифинг ръководителят на Специализираната прокуратура Иван Гешев.Той изтъкна мащабността на проведената снощи операция и поздрави участвалите над 250 служители за добрата и качествена работа.", "date": "2017.06.14", "title": " Вижте колко пари намериха при арестите на митничарите от Кулата (СНИМКИ)"}
{"url": "https://trud.bg/%d0%b2-%d0%b1%d0%be%d1%82%d0%b5%d0%b2-%d1%83%d0%bc%d0%b8%d0%b2%d0%b0%d1%82-%d0%b8-%d0%b7%d0%b0-%d0%b4%d1%80%d1%83%d0%b3%d0%b8%d1%8f-%d0%b1%d0%bb%d0%b8%d0%b7%d0%bd%d0%b0%d0%ba/", "text": "Прекратилият договора си с „Левски“ Веселин Минев може да се събере отново в „Ботев“ с 36-годишния си брат близнак Йордан, който в сряда подписа с „канарчетата“. Президентът на пловдивския клуб Ангел Палийски е разговарял с бившия капитан на „сините“ за евентуалното му завръщане в „Ботев“. Яснота се очаква да има до ден-два. Веселин Минев е желан и от Георги Иванов в „Черно море“, както и от още два клуба от родната Първа лига. Треньорът на жълто-черните Николай Киров разполага с Крум Стоянов и Лазар Марин на левия фланг на отбраната, но Близнака може да бъде използван и като централен защитник в комбинация с Виктор Генев и Пламен Димов, ако Радослав Терзиев откаже да продължи изтичащия си на 30 юни договор.За заместник на преминалия в „Левски“ нападател Антонио Вутов е чакан Станислав Костов от „Пирин“ (Благоевград), но има вариант и с щурмовак от Бразилия.Иначе „Ботев“ ще изиграе три контроли по време на лятната си подготовка в Банско – на 17 юни с носителя на Купата на Македония „Пелистер“ (Битоля), на 21 юни с кипърския АЕЛ (Лимасол) и на 24 юни срещу неизвестен засега съперник.", "date": "2017.06.14", "title": " В „Ботев“ умиват и за другия Близнак"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bd%d1%8f%d0%bc%d0%b0-%d0%be%d1%86%d0%b2%d0%b5%d1%82%d1%8f%d0%b2%d0%b0%d0%bd%d0%b5-%d0%b8-%d0%b7%d0%b0%d0%bc%d1%8a%d1%80%d1%81%d1%8f%d0%b2%d0%b0/", "text": "Експерти от РИОСВ-Стара Загора и Басейновата дирекция-Пловдив извършиха проверка по сигнала за мъртва риба в Тунджа в района между селата Крушаре и Глуфишево. В проверката са участвали и служители на регионалната лаборатория към Изпълнителната агенция по околна среда в Стара Загора, както и на община Сливен – съобщиха от екоинспекцията. При обхождането на участъка експертите не са установили оцветяване на водите или източник на замърсяване. Констатирано е количество на мъртва риба, взета е проба от повърхностите води на реката за лабораторен анализ. Очакват се резултатите от тях. от бракониерски риболов в Тунджа в участъка между сливенските села Самуилово и Крушаре, но при проверката сигналът не бил потвърден. На 14 юни отново била подадена информация за умряла риба в реката между Крушаре и Глуфишево – допълниха от екоинспекцията.Рибари започнаха да намират умряла риба във водите на Тунджа от няколко години насам – съобщиха в сливенските села по поречието на Тунджа. Местните хора са убедени, че инцидентите са резултат от бракониерски улов. Те предполагат, че нарушителите влизат с лодки, използват от акумулатори, за да умъртвят рибата. Хората се възмущават, че заради една кофа с риба, бракониерите вандалски унищожават значително количество. Досега извършителите обаче остават неизвестни, няма наказани.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Експерти: Няма оцветяване и замърсяване на Тунджа в участъка с мъртвата риба"}
{"url": "https://trud.bg/%d1%82%d1%80%d1%8a%d0%bc%d0%bf-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d0%b2%d1%8a%d0%b2-%d0%b2%d0%b0%d1%88%d0%b8/", "text": "Следващата седмица украинският президент Петро Порошенко ще посети американската столица Вашингтон, където ще се срещне с президента Доналд Тръмп, предава .„Наистина, бе постигнато споразумение за среща, която ще се проведе на 19-20 юни“, заяви дипломатически източник.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Тръмп ще се срещне с Порошенко във Вашингтон"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%bc%d0%b8%d1%82%d0%bd%d0%b8%d1%87%d0%b0%d1%80%d1%81%d0%ba%d0%b8%d1%82%d0%b5-%d1%81%d1%85%d0%b5%d0%bc%d0%b8-%d0%b8%d0%bb%d0%b8-%d1%89%d0%b5/", "text": "„Няма да ги оставим на мира” – с тези думи премиерът Бойко Борисов обобщи в началото на днешното правителствено заседание мерките, които правителството и правоохранителните органи предприемат по отношение на борбата с контрабандата. Конкретен повод за коментара му са вчерашните арести на ГКПП „Кулата”.„По темата контрабанда, по тези схеми или ще надделем или само можем да си приказваме. Доста неща са направили колегите, полагаме огромни усилия. Всички министерства, които са въвлечени в тази дейност засега са много активни. С цялата си мощ държавата трябва да ги застъпи всичките тези места, в които макар и рядко, но се случва”, категоричен беше министър-председателят.Борисов подчерта и друг приоритет пред кабинета – да се промени отношението на администрацията към хората, да се осъзнае, че обслужваният гражданин, а не служителят е по-важният. БОЙКО БОРИСОВ: Добър ден! Извинявайте, че малко се забавихме. Занимахме се пак с КПП-тата. Продължават със схемите; мине не мине месец – арести. Отделно – двойно претоварени ТИР-ове, след това чупят пътищата, а виждате какви пари се събират на ден. Няма да ги оставим на мира! Куп мерки сме набелязали с Емил Караниколов, с Министерството на финансите, на вътрешните работи, с Института по метрология, Агенцията по метрология, данъчните. Вече има нова наредба. Законът трябва на 15-ти да е качен на сайта. Нов софтуер, който да гарантира да не се манипулират показанията. От всички КПП-та изнасяме видеонаблюдението в контрабандния център; там, където се саботира, доподменяме за още по-голяма регистрация с камери, GPS системи… Така че, по темата контрабанда, по тези схеми или ще надделеем, или само можем да си приказваме на тази тема. Доста неща са направили колегите, полагаме огромни усилия. Всички министерства, които са въвлечени в тази дейност засега са много активни. С цялата си мощ държавата трябва да ги застъпи всичките тези места, в които макар и рядко, но се случва. Днес вече мога да ви кажа, че в двата месеца на служебното правителство, когато министър беше Ананиев, приходите бяха със стотина милиона надолу. Днес вече агенциите, Министерството на финансите докладват, че отново сме свили контрабандата и това са докладите, които идват от независимите проверяващи системи. В петък всички министри, които са въвлечени и имат отношение по кадастрите – в 10,30 часа на среща с кметовете. Фандъкова, ако трябва районни кметове да дойдат, Агенцията по кадастъра… Оказва се, че на много места на сто процента всичко вече е направено във вид, че да не допуска опашка и да се улесняват максимално гражданите, а на други места – много малко мерки са взети. Фандъкова, кажи за София. ЙОРДАНКА ФАНДЪКОВА: Благодаря Ви. Ние имахме среща с министър Нанков преди два дни заедно с всички районни кметове в София. Всички те изразиха готовност да работят за изнесените центрове. Остана да уточним само детайли по отношение на плащането на такси. Искам да Ви информирам, че те са готови да поемат всички функции за няколко услуги, които министър Нанков определи. Въпросът е обаче, за да улесним още хората, таксите да не се плащат в банки, а директно на място да се превеждат парите, така както си се плащат за нашите услуги. И разбира се, част от тези такси задължително трябва да останат за покриване на разходите на районните кметове. Така че, ако имаме такова разбиране, директно районните администрации могат да поемат тези функции и да облекчим хората. БОЙКО БОРИСОВ: За петък – в 10,30 часа беше срещата, се подгответе с конкретни, Нанков, предложения по всяка една тема и това незабавно да се случи. Поели сме ангажимент и „Обединените патриоти”, и ние, гражданинът да бъде изведен в първостепенна грижа. На Захариева съм възложил всички консулски служби да се приведат във вид, в който… Те затова са създадени консулските служби – да оказват съдействие на нашите сънародници, които имат нужда на място, в чуждата държава да им помогнат, а не да ги превръщат в заложници, да седят на с часове на опашки и да хабят нерви. Не служителят в консулската служба, а гражданинът, който е отишъл там, е нашият приоритет. И този начин на мислене ще се промени. Работим активно с Радев по Столичния, Пловдивския КАТ. Доста неща са направили от събота досега. Надявам се до другата сряда вече да сме готови с каквото е необходимо и за капиталов ремонт, и за нови уреди за измерване на газовете, и за спирачните системи, и за битовото обслужване, и на самите служители, и на клиентите, които отиват там. До другата сряда ще сме готови. Между другото, Валери, само да ти кажа – няма кандидати вече за катаджии и митничари, не може да попълним бройките. Сиреч, колкото повече в борбата с контрабандата сме успешни, толкова най-търсени преди години професии, които се уреждаха с връзки, сега не могат да съберат кандидати. Ето, Радев да каже за КАТ колко са. ВАЛЕНТИН РАДЕВ: С камерите и с новите автомобили намаляха вече желаещите значително.", "date": "2017.06.14", "title": " Борисов за митничарските схеми: Или ще надделеем, или само можем да си приказваме (СТЕНОГРАМА)"}
{"url": "https://trud.bg/%d0%b3%d0%be%d0%b2%d0%be%d1%80%d0%b8%d1%82%d0%b5%d0%bb-%d0%bd%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%ba%d1%80%d0%b8%d0%b7%d0%b0%d1%82%d0%b0-%d0%be%d0%ba%d0%be%d0%bb%d0%be-%d0%ba%d0%b0/", "text": "Кризата около Катар вреди на ислямския свят и Турция работи за решаване на проблема чрез дипломация, заяви говорител на турския президент, предаде Ройтерс.По думите на Ибрахим Калън Анкара работи, за да помогне за разрешаване на проблема чрез дипломация.На пресконференция Калън посочи, че Турция изпраща хранителна помощ за Катар.Той каза още, че турската военна база в Катар е създадена, за да обезпечи сигурността в целия регион и няма за цел каквито и да било военни действия срещу която и да е държава.Саудитска Арабия, Обединените арабски емирства, Бахрейн и Египет прекратиха отношенията си с Катар миналата седмица с обвинението, че подкрепя ислямистките бойци и Иран.Според Катар тези твърдения са безпочвени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Говорител на Ердоган: Кризата около Катар вреди на ислямския свят\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%bd%d0%b0%d0%b2%d1%8a%d1%80%d1%88%d0%b2%d0%b0-71-%d0%b3%d0%be%d0%b4%d0%b8%d0%bd%d0%b8-%d0%b4%d0%bd%d0%b5%d1%81/", "text": "Тръмп е и най-старият президент, влязъл за първи път в Белия дом. Днес той навършва 71 години.Не е ясно как ще отбележи рождения си ден държавният глава на САЩ. Американски медии припомнят доста пищни партита в миналото му. Мелания Тръмп призова миналата седмица приятелите му да го зарадват с картичка.Опонентите му в Ню Йорк са му приготвили подарък – билет до Русия.В Индия обаче крайнодясната група Хинду Сена, която го нарича спасител на човечеството, публично се почерпи за случая.", "date": "2017.06.14", "title": " Доналд Тръмп навършва 71 години днес"}
{"url": "https://trud.bg/%d0%b8-%d0%b2%d0%b8%d0%b4%d0%b5%d0%be-%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d0%b8%d1%82%d0%b5-%d0%bd%d0%b5-%d1%81%d0%b0-%d0%b1%d0%b5%d0%b7%d0%b3%d1%80%d0%b5%d1%88%d0%bd%d0%b8/", "text": "Дори и видео повторенията са безсилни при вземането на важни решение в големи мачове. Това си пролича ясно по време на приятелския двубоя между Франция и Англия в Париж. В 48-ата минута главният съдия Давиде Маса от Италия показа директен червен картон на бранителя на домакините Рафаел Варан за нарушение в наказателното поле срещу Деле Али. Опитният арбитър трябваше да вземе тежкото решение след допитване до негов асистент, изгледал повторението на ситуацията извън стадиона. Дори и след санкцията останаха съмнения за обективността около положението. „И с видео анализ, не можеш да взимаш правилно решение във всяка ситуация – обяви след двубоя селекционерът на „петлите“ Дидие Дешан. – Винаги ще има елемент на индивидуална преценка. В случая това бе катастрофален сценарий за нас, защото останахме с 10 футболисти.“ Решението предизвика полемики дори в телевизионното студио на Острова, където на коренно противоположни мнения бяха бившите играчи на „Арсенал“ Лий Диксън и Иън Райт. „Ако трябва да съм честен, Варан нямаше съприкосновение с Али“, обяви Райт, а Диксън бе на мнение, че отсъждането е напълно справедливо. Двубоят ще се запомни и с приятелското настроение по трибуните. Феновете на двата отбора, които по традиция не се обичат, сега бяха сплотени от тероризма. Привържениците на домакините дори пригласяха при изпълнението на химна на Англия „Бог да пази кралицата“. В ложата пък президентът на Франция Еманюел Макрон изгледа мача в компанията на британския премиер Тереза Мей.", "date": "2017.06.14", "title": " И видео технологиите не са безгрешни"}
{"url": "https://trud.bg/%d0%b5%d0%b2%d1%80%d0%be%d0%bc%d0%b0%d0%ba%d1%81-%d1%81%d1%8a%d1%80%d0%b2%d0%b8%d1%81%d1%8a%d1%81-%d0%be%d1%82%d1%82%d0%b5%d0%b3%d0%bb%d1%8f%d0%bc%d0%b5-%d1%81%d0%b5-%d0%be%d1%82-%d1%82%d1%80/", "text": "„Във връзка с негативната кампания, предшестваща проведения на 11.06.2017 г. местен референдум, „Евромакс сървисис“ не може да оцени инвестиционната среда в момента като благоприятна за реален „светъл“ бизнес, нито за постигане на хармонични отношения с местната общност, каквато е нашата кауза“, заявиха от компанията в отворено писмо.„Независимо как ще се произнесе съдът за законосъобразността на референдума, ние се оттегляме от Трън и преустановяваме работата на Информационния център в града“, обявиха от „Евромакс сървисис“.Уважаеми жители на община Трън,Уважаема представители на местната и държавната власт,Този процес на комуникация, който ние искахме да бъде диалог и да следва законово установената процедура, а някои нарекоха битка и война, завърши с триумф на изкуствено създадените страхове. С нашето инвестиционно намерение предложихме дългосрочно създаване на реална добавена стойност. За да отговорим максимално на Вашите очаквания, подходихме отговорно, променихме проекта и ограничихме дейността в района на някогашната мина „Злата“, заради която в герба на Трън има златни миньорски символи.Както към всичко останало, така и към последните събития ще проявим отговорно отношение. Многократно и ясно сме заявявали, че виждаме смисъл от 100-милионна инвестиция, само ако има конструктивен диалог. Можем да мислим и работим ефективно за благоденствие, социален и икономически успех, само ако го постигаме съвместно и получаваме подкрепа от местните общности.Независимо как ще се произнесе съдът за законосъобразността на референдума, за нас проведената кампания, гласуването и резултатът остават показателни за инвестиционната среда в Трън. Тази среда в момента няма как да се приеме като благоприятна за реален „светъл“ бизнес, нито за постигане на хармонични отношения с местната общност, каквато е нашата кауза. Ние залагаме единствено на професионализма и създаването на реална добавена стойност.В тази връзка обявяваме, че на този етап се оттегляме от Трън и преустановяваме работата на Информационния център. Ще преоценим цялостно реализацията на проекта за възстановяване на златодобива в някогашната мина „Злата“.Желаем успех на всички, които желаят да инвестират и работят в община Трън.С уважение,Ваня Денева,Управител на „Евромакс Сървисиз“ ЕООД", "date": "2017.06.14", "title": " „Евромакс сървисъс“: Оттегляме се от Трън\t\t\t"}
{"url": "https://trud.bg/%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b0-%d0%bb%d0%b8%d1%85%d0%b2%d0%b0%d1%80%d1%81%d0%ba%d0%b0-%d0%b4%d0%b5%d0%b9%d0%bd%d0%be%d1%81%d1%82-%d0%bf%d1%80%d0%b5%d1%81%d1%8f%d0%ba%d0%be/", "text": "Незаконна лихварска дейност пресякоха служители на сектор “Противодействие на икономическата престъпност“ при ОДМВР-Стара Загора, съобщават от пресцентъра на МВР.Специализирана полицейска операция e проведена вчера от служители на сектор “Противодействие на икономическата престъпност” при ОДМВР, Първо и Второ РУ – Стара Загора. Тя е предприета във връзка с образувано досъдебно производство за престъпление по чл.252 от НК.Извършени са процесуално-следствени действия в апартамент на ул. „М-р Таньо Кавалджиев“ в областния град, обитаван от М. Н.,/62 г./. В дома и автомобила му са намерени и иззети различни веществени доказателства – вносни бележки, разписки за получени суми, договори за наем, нотариални актове, банкови, финансови и други документи; парични суми, преносим компютър, компютърна конфигурация, два мобилни апарата и др., съотносими към предмета на образуваното досъдебно производство. Иззети и са и 11 незаконно притежавани боеприпаса за огнестрелно оръжие от различен калибър, за което във Второ РУ – Стара Загора е образувано досъдебно производство за престъпление по чл.339, ал.1 от НК.М. Н. е задържан първоначално за срок до 24 часа в Първо РУ – Стара Загора, а днес, 14 юни, му е повдигнато обвинение за извършено престъпление по чл.252, ал.2  във вр. с ал.1 от НК и му е наложена мярка за неотклонение „задържане под стража“ за срок до 72 часа. Работата по случая продължава под ръководството на Окръжна прокуратура – Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Незаконна лихварска дейност пресякоха в Стара Загора"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d1%80%d1%8a%d0%ba%d0%be%d0%b2%d0%be%d0%b4/", "text": "Българската държава подкрепя инвестициите в технологии и производства, които се реализират в условията на прозрачност и при спазване на националното и европейското законодателство. Оценяваме високо тези партньори, които работят при стриктно зачитане на екологичните стандарти и развиват дейността си при висока данъчна дисциплина. Това заяви държавният глава Румен Радев, който днес проведе работна среща с президента на „Лукойл“ Русия Вагит Алекперов, вицепрезидента на компанията Вадим Воробьов и ръководителя на „Лукойл – България“ ЕООД Валентин Златев на „Дондуков“ 2.На срещата бяха обсъдени мерките за развиване на производствата в България и възможните бъдещи инвестиции в енергийния ни сектор, които имат реален потенциал да повишат конкурентоспособността и данъчните постъпления за страната ни, включително и корпоративните.Гостите потвърдиха пред държавния глава намеренията на компанията да развива своето трайно присъствие на българския пазар и да завърши нов високотехнологичен цикъл, който ще допринесе за утвърждаването на България като ключов експортен център в региона.", "date": "2017.06.14", "title": " Президентът Радев се срещна с ръководствата на „Лукойл“ и „Лукойл България“"}
{"url": "https://trud.bg/%d0%bf%d0%b8%d1%80%d0%be%d0%bd%d0%ba%d0%be%d0%b2%d0%b0-%d1%81-%d1%82%d1%80%d0%b0%d0%b2%d0%bc%d0%b0-%d0%b8-%d0%bf%d0%be%d0%b1%d0%b5%d0%b4%d0%b0/", "text": "Цветана Пиронкова продължи победната си серия на турнира на трева в Нотингам. Българската тенисистка надигра с 6:3, 6:2 Куруми Нара (Япония) и в утрешния четвъртфинал ще срещне победителката от днешния сблъсък между Луцие Шафаржова (Чехия) и Су Вей Хсиех (Тайван). В края на първия сет Пиронкова поиска медицински таймаут заради травма в глезена, но това не се отрази на играта й. Днес участието си на трева започва и Григор Димитров, който следобед излиза срещу поляка Йежи Янович в мач от втория кръг на турнира в Щутгарт (Германия). Българинът получи добра новина  и за следващото си участие – в Куинс (Великобритания). Шампионът от „Ролан Гарос“ Рафаел Надал (Испания) се оттегли от участие и така Димитров става №6 в схемата.", "date": "2017.06.14", "title": " Пиронкова с травма и победа"}
{"url": "https://trud.bg/%d1%81%d0%bf%d0%b5%d1%87%d0%b5%d0%bb%d0%b5%d1%82%d0%b5-%d0%b1%d0%b8%d0%bb%d0%b5%d1%82%d0%b8-%d0%b7%d0%b0-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%bd%d0%b0-%d1%81%d0%bb%d0%b0%d0%b2%d0%b8/", "text": "Никой от  от хилядите, участвали в  за 8 билета за концерта на Слави Трифонов на 18 юни, не си потърси наградата и не се свърза с редакцията, въпреки че на всички бяха изпратени съобщения във фейсбук.Затова „Труд“ ще даде по 2 билета за шоуто в „Арена Армеец“ на първите четирима, които напишат коментар от фейсбук под тази статия.Единственото условие е да са харесали  в посочения в играта период – от 17 май до 9 юни.Получаването на билетите ще бъде уговорено чрез съобщения до.", "date": "2017.06.14", "title": " Спечелете билети за концерта на Слави от играта на „Труд“"}
{"url": "https://trud.bg/%d0%b2%d0%bb%d0%b0%d0%ba-%d0%b1%d0%bb%d1%8a%d1%81%d0%bd%d0%b0-%d0%ba%d0%be%d0%bb%d0%b0-%d0%bd%d0%b0-%d0%bf%d1%80%d0%b5%d0%bb%d0%b5%d0%b7-%d0%bc%d0%b5%d0%b6%d0%b4%d1%83-%d0%b3%d0%b0%d1%80%d0%b8%d1%82/", "text": "Бързият влак от Бургас за София е ударил неправомерно преминаващ автомобил на прелеза в района между гарите Казичене и Мусачево. Инцидентът е станал в 15.30 часа. Това съобщават от пресцентъра на БДЖ.Водачът на автомобила е починал, съобщиха от пресцентъра на МВР. Според информацията на вътрешното министерство най-вероятно автомобилът е бил управляван от жена. Други пътници в него не е имало.Във влака има около 150 човека, сред тях и възрастни хора. От БДЖ уточниха, че районът около произшествието не е достъпен за автобуси и хората изчакват докато следствените органи си свършат работата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Влак блъсна кола на прелез между гарите Казичене и Мусачево\t\t\t"}
{"url": "https://trud.bg/%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0%d1%85%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b0-%d0%bb%d0%be%d0%b2%d0%bd%d0%b0-%d0%bf%d1%83%d1%88%d0%ba%d0%b0-%d0%b8/", "text": "Незаконно притежавани ловна пушка и девет патрона са били иззети във вторник от дома на 57-годишен жител на пловдивското село Бачково. Проверката е била извършена от служители на РУ на МВР-Асеновград, а срещу извършителя е образувано бързо производство по чл. 339, ал.1 от Наказателния кодекс.През последното денонощие на територията на Областна дирекция на МВР-Пловдив са регистрирани 20 криминални престъпления – пет кражби, две притежания на наркотици и 13 други. Разкрити са 17 престъпления.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Конфискуваха незаконна ловна пушка и патрони от къща в Бачково"}
{"url": "https://trud.bg/47-%d0%b3%d0%be%d0%b4%d0%b8%d1%88%d0%b5%d0%bd-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8%d0%bd-%d1%81-%d1%87%d0%b5%d1%80%d0%b5%d0%bf%d0%bd%d0%be-%d0%bc%d0%be/", "text": "Полицаите от РУ на МВР-Асеновград изясняват обстоятелствата около инцидент със сериозно пострадал местен жител, който във вторник около 9 часа сутринта бил транспортиран от екип на Спешна медицинска помощ в болница с тежка черепно-мозъчна травма, след като паднал по стълбите в дома си.При първоначалния оглед не са установени данни за насилие и се предполага, че 47-годишният мъж е загубил равновесие след пиянски запой и значителна употреба на алкохол.По случая е образувано досъдебно производство по чл. 129, ал.1 от Наказателния кодекс, а действията на разследващи продължават под наблюдението на Районната прокуратура в Асеновград.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " 47-годишен асеновградчанин с черепно-мозъчна травма след пиянски запой"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b4%d0%b8%d0%b4%d0%b8%d0%b5/", "text": "Външният министър на Швейцария Дидие Буркхалтер изпрати оставката си на парламента, предава AFP.Дидие Буркалхтер е казал пред местни медии, че решението му се е появило изведнъж и го е „ударило като вълна“.„Не чувствам огорчение. Просто искам да правя нещо друго“, заяви 57 годишният член на Либералната партия, който е част от Федералния съвет от 2009 г., когато служеше като вътрешен министър, преди да бъде назначен за министър на външните работи през 2012 г. Очаква се той да остане министър още 4 месеца.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Външният министър на Швейцария Дидие Буркхалтер подава оставка"}
{"url": "https://trud.bg/%d0%b2-%d1%80%d0%b0%d0%ba%d0%be%d0%b2%d1%81%d0%ba%d0%b8-%d1%81%d0%bf%d0%b8%d0%bf%d0%b0%d1%85%d0%b0-%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80-%d1%81-52-%d0%bf%d0%b0%d0%ba%d0%b5%d1%82/", "text": "26-годишен наркодилър е в ареста на РУ на МВР-Раковски след проведена специализирана операция от служителите на реда в града, които засекли местния жител с пет пакетчета със съмнително съдържание, а други 47 и електронна везна били открити при претърсване в дома му.Експертна справка установила, че иззетите вещества съдържат над 32 грама амфетамин и над 2 грама марихуана. Случаят е докладван в Окръжна прокуратура-Пловдив, а по случая е образувано бързо производство. С полицейска заповед извършителят бил задържан за срок до 24 часа, а впоследствие прокуратурата удължила мярката до 72 часа.Досъдебно производство за незаконна дейност с наркотични вещества се води и срещу 24-годишен пловдивчанин. Той попаднал в полицейския арест след проведени процесуални и следствени действия в дома му от служители на отдел „Криминална полиция“ при Областната дирекция на МВР. В хода на претърсването са иззети 12,49 грама марихуана и електронна везна със следи от наркотика. Работата по случая продължава под наблюдението на Районната прокуратура.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " В Раковски спипаха наркодилър с 52 пакетчета амфетамин и марихуана"}
{"url": "https://trud.bg/%d0%bf%d1%80%d1%8a%d1%81%d0%ba%d0%b0%d1%82-%d1%81%d1%80%d0%b5%d1%89%d1%83-%d0%bb%d0%b8%d1%81%d1%82%d0%bd%d0%b8-%d0%b2%d1%8a%d1%88%d0%ba%d0%b8-%d0%bf%d0%be-%d0%b3%d0%bb%d0%b0%d0%b2%d0%bd%d0%b0%d1%82/", "text": "На 16 юни (петък) след 3 часа през нощта служители на общинско предприятие „Дезинфекциозна станция“ в Пловдив ще пръскат срещу листни въшки декоративната дървесна растителност по Главната улица „Княз Александър Първи“ – от Римския стадион до площад „Централен“, както и на площад „Стефан Стамболов“ пред Голяма община.Служител на администрацията в район „Централен“ ще наблюдава дезинсекцията и ще контролира процедурата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Пръскат срещу листни въшки по Главната улица в Пловдив"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%86%d0%b8-%d0%bd%d0%b0-%d0%bf%d1%8a%d1%82%d1%8f-%d0%bd%d0%b0-%d0%bd%d0%b5%d1%84%d1%82%d0%be%d1%85%d0%b8%d0%bc%d0%b8%d0%ba/", "text": "Немският „Фридрихсхафен“ е първият съперник на волейболния първенец „Нефтохимик 2010“ в третия кръг на квалификациите за Шампионската лига. Мачовете са на 8 и 12 ноември, а победителят влиза в груповата фаза на най-престижния клубен турнир на континента. Начело на „Фридрихсхафен“ е белгиецът Вител Хайнен, който е стар познайник на българския волейбол, тъй като дълго време бе треньор на националния тим на Германия. „Можеше да бъде и по-зле – заяви мениджърът на бургаския тим Огнян Томов пред Bgvolleyball. – Все още не сме запознати със състава, но това е отбор с традиции. Много силен тим с изключително добър треньор. Надявам се с времето да успеем да съберем повече информация за тях. Все още обаче не мога да кажа нищо за селекцията на „Нефтохимик“.“ Вицешампионът ЦСКА ще играе с „Белогорие“ (Белгород) в 1/16-финалите за Купата на ЦЕВ. Преди дни руският гранд привлече национала Николай Николов. „Левски“ и „Монтана“ изтеглиха лесен жребий за „Чалъндж къп“. „Сините“ излизат срещу „Щрасен“ (Люксембург) във втория предварителен кръг, а финалистът в Суперлигата започва направо от 1/16-финалите срещу холандския „Орион“ (Дьотинхем). В надпреварата при жените родните шампионки от „Марица“ (Пловдив) ще се изправят срещу финландския „ЛП Сало“ (Сало) във втория кръг от квалификациите. „Левски“ пък среща румънския „ЦСМ Търговище“ за Купата на претендентите.", "date": "2017.06.14", "title": " Германци на пътя на „Нефтохимик“"}
{"url": "https://trud.bg/%d1%88%d0%b2%d0%b5%d1%86%d0%b8%d1%8f-%d0%bd%d0%b8-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bd%d0%be%d0%b2%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%b7/", "text": "СААБ съгласни да изплащаме „Грипен“, както ни е изгодноОчакванията са преговорите да започнат скороШведската компания СААБ предлага на България да закупи нови многоцелеви изтребители „Грипен”, които родните ВВС ще могат да използват 40 г. Това обяви на брифинг директорът на концерна за Европа Магнус Луис-Олсон. Според него компанията очаква да бъде поканена скоро за преговори. Служебното правителство на Огнян Герджиков класира на първо именно шведската оферта. Тя отвя конкуренцията на Италия, която предлага втора ръка изтребители „Еврофайтър” ,както и на Португалия и САЩ за употребявани бойни самолети Ф-16.До 18 месеца от датата на подписване на договора Швеция може да произведе и достави първите четири нови изтребителя, коието веднага да започнат да дават бойно дежурство за охрана на въздушните ни граници по линия на натовската мисия „Еър полисинг”. През това време, докато се произвеждат самолетите, наши бойни пилоти ще се обучават в Швеция. В офертата са включени разходите за екипировката и обучението на пилотите.Според г-н Олсон до момента българското правителството не е търсило контакт с тях и ръководството на компанията се информирало за напредъка по проекта от медиите. Очакванията са преговорите да започнат след лятото.В същото време шведите предлагат и гъвкаво финансово решение и дългосрочно изплащане на самолетите. Те са съгласни България сама да предложи финансова схема, която е най-изгодна за нас. Тях дори ги удовлетворява вариант за изплащане от 15 и повече години. Ако нямаме средства, шведското правителство е готово да ни отпусне изгоден заем на ниски лихви. Проектът за превъоръжаване на бойната ни авиация е на стойност 1,5 млрд . лв, за които трябва да купим поне 8 бойни самолета.", "date": "2017.06.14", "title": " Швеция ни предлага нови изтребители за 40 години"}
{"url": "https://trud.bg/%d0%b0%d0%b2%d1%82%d0%be%d1%80%d0%b8-%d0%bd%d0%b0-%d0%b2%d0%b8%d0%b7%d1%83%d0%b0%d0%bb%d0%bd%d0%b0-%d1%80%d0%b5%d0%ba%d0%bb%d0%b0%d0%bc%d0%b0-%d0%bf%d0%be%d0%ba%d0%b0%d0%b7%d0%b2%d0%b0%d1%82-%d1%81/", "text": "Автори на визуална реклама ще покажат свои художествени творби от 16 до 28 юни на първия етаж в Залите за временни експозиции на Градска художествена галерия на улица „Княз Александър Първи“ 15 в Пловдив.На 16 юни (петък) от 18 часа там ще бъде открита изложбата „Пресечни точки“, която се провежда в рамките на 18-ия фестивал на комуникационните агенции в България ФАРА – най-голямата ежегодна проява на родните специалисти в областта на рекламата. Експозицията съдържа авторски творби на 13 художници, които работят в рекламни агенции, но не губят своята мотивация да създават свободни художествени произведения, различни от всекидневната си работа.", "date": "2017.06.14", "title": " Автори на визуална реклама показват свои художествени творби в Градската галерия в Пловдив"}
{"url": "https://trud.bg/%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%bd%d0%b5-%d0%b8%d1%81%d0%ba%d0%b0-%d0%b4%d0%b0-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Кметът на столичния квартал “Младост” Десислава Иванчева заяви, че няма да подава оставка. Във вторник инициативният комитет, издигнал кандидатурата й за кмет, оттегли подкрепата си към нея заради лошо управление на района. Заместникът й Никола Вапцаров подаде оставка в понеделник. Застаналата зад нея на изборите партия “Нормална държава”, също оттегли подкрепата си към кметицата.“Ако някой иска да ме контролира няма да го позволя”, сподели пред Би Ти Ви Иванчева.Войслав Тодоров, който е общински съветник от “Нормална държава”, каза, че не е искано да се упражни контрол върху гражданската енергия. “Не мислим, че управлението на “Младост” върви на добър път. Когато човек няма административен опит му трябва време да се научи. Но вместо да се учи, ситуацията става по-зле. Отдели не функционират в администрацията, проспиват се ключови моменти от спирането на застрояването”, посочи той.Общинския съветник от Реформаторския блок Стефан Марков, заяви, че е време Иванчева да започне да работи и да се справя с проблемите. Той коментира, че родители и директори на детски градини са я търсели заради проблеми с течове, а тя се е заключвала в кабинета си. По думите му вече 7-ми месец кметицата няма внесен доклад в Столичния общински съвет.", "date": "2017.06.14", "title": " Иванчева не иска да подаде оставка\t\t\t"}
{"url": "https://trud.bg/%d1%80%d0%b0%d0%b7%d1%80%d0%b5%d1%88%d0%b8%d1%85%d0%b0-%d0%bd%d0%b0-%d0%ba%d0%b0%d1%82-%d0%b4%d0%b0-%d0%bd%d0%b5-%d1%81%d0%b5-%d0%be%d0%b1%d0%be%d0%b7%d0%bd%d0%b0%d1%87%d0%b0%d0%b2%d0%b0-%d0%be%d0%b1/", "text": "165 депутати гласуваха за отпадане на табелата Е24 преди камеритеПоправката влиза в сила най-рано след месецКатаджиите вече няма да са задължени да се обозначават преди местата за контрол по пътищата. Тази поправка в Закона за движение по пътищата (ЗДвП) бе гласувана вчера от 168 депутати. Нито един от присъстващите в пленарната зала не беше против, а едва 26-ма народни представители се въздържаха. Гласуването бе на първо четене.За да влезе в сила това правило, то трябва да бъде прието и на второ четене, след което да се публикува в „Държавен вестник”. После вътрешният министър Валентин Радев следва да подпише поправка в наредба за използване на Автоматизирани технически средства (АТСС), която също да излезе в „Държавен вестник”. Така цялата процедура може да продължи още 1 месец. През това време поставянето на знак Е24 пред местата за контрол на скоростта остава задължително.Съмнително е дали гласуваната поправка ще промени черната статистика на жертвите от автомобилни катастрофите, смятат експерти по пътната безопасност. Крайно време е депутатите да премахнат не знака пред камерите, а текстът от чл. 20 в ЗДвП. Той регламентира вездесъщата „несъобразена скорост” и точно тя, а не превишената скорост, е главната причина за над 40 % от убитите и ранените при катастрофи (виж таблицата). Този термин в ЗДвП освобождава от отговорност за катастрофите предимно т.нар. стопани на пътя – чиновниците от Агенция „Пътища”, които отговарят за републиканската пътна мрежа и колегите им в общинските служби. У нас от десетилетгия няма осъдени длъжностни лица за дупки, изтрита пешеходна пътека, паднал знак или липсваща мантинела, станали причина за смъртта на шофьори и пътници.", "date": "2017.06.14", "title": " Разрешиха на КАТ да не се обозначава (обзор)"}
{"url": "https://trud.bg/%d1%81%d0%ba%d0%b0%d0%bd%d0%b4%d0%b0%d0%bb-%d0%b7%d0%b0-%d0%bf%d0%b5%d0%bd%d1%81%d0%b8%d0%b8-%d0%b8-%d1%80%d0%b8%d0%bc%d0%b8-%d0%bc%d0%b5%d0%b6%d0%b4%d1%83-%d0%b1%d1%81%d0%bf-%d0%b8-%d0%b3%d0%b5%d1%80/", "text": "Разправиите отложиха вота за четвъртъкТропане по депутатските банки и бурни ръкопляскания белязаха края на вчерашния парламентарен ден. Повод стана четиристишие на депутата от ГЕРБ Спас Гърневски към избранниците от БСП. А причината, че социалистистите все пак настояха с промени в Кодекса за социално осигуряване да се преизчислят всички пенсии. Без значение, че правителството вече прие минималните пенсии да станат 180 лв. от 1 юли и 200 лв. от 1 октомври. Гърневски атакува левицата и то в рими: „Партията вее демагогски знамената, че е честна, социална справедлива, но поразровиш ли и ти делата, ще видиш, че е нагла, арогантна и особено крадлива“.„Мобилизирайте бившата си номенклатура и настоящата червена олигархия да върне заграбеното и пенсиите ще станат двойни“, отсече Гърневски. Но тутакси бе репликиран от Манол Генов (БСП): “Ние не сме на литературна вечеринка. Ако на на някой артист му трябва такава сцена да си издекламира стихотворенията, да си намери друго място“. Заседанието приключи точно в този момент и гласуването ще е в петък.", "date": "2017.06.14", "title": " Скандал за пенсии и рими между БСП и ГЕРБ (обзор)"}
{"url": "https://trud.bg/%d1%83%d0%b1%d0%b8%d1%82-%d0%b5-%d1%81%d1%82%d1%80%d0%b5%d0%bb%d0%b5%d1%86%d1%8a%d1%82-%d1%80%d0%b0%d0%bd%d0%b8%d0%bb-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%ba%d0%be/", "text": "Американският президент Доналд Тръмп заяви, че човекът, , е загинал от раните си, предава Reuters.„Нападателят умря от раните си“, каза Тръмп от Белия дом.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Убит е стрелецът, ранил американски конгресмен във Вирджиния"}
{"url": "https://trud.bg/%d0%b8%d0%b7%d0%bf%d0%b8%d1%81%d0%b0%d1%85%d0%b0-%d0%be%d0%b4%d0%b0%d1%82%d0%b0-%d0%bd%d0%b0-%d1%80%d0%b0%d0%b4%d0%be%d1%81%d1%82%d1%82%d0%b0-%d1%81-%d1%86%d0%b2%d0%b5%d1%82%d1%8f/", "text": "Цветна фигура с петолинието и първите два такта от „Одата на радостта“ – химн на Съвета на Европа, е направена в парка в столичния квартал „Дружба“. Изписано е и името на града София. Във фигурата са засадени цветя и зелени храсти като 600 спиреи, 1000 луницера, 700 сенецио, оформена е геопластика от 100 куб. м почва.„През последните години София става все по цветна и настоящата идея е в подкрепа на стремежа за възстановяване и озеленяване на града“ каза кметът на София Йорданка Фандъкова. Фигурата от цветя може да се свърже с предстоящото председателство на България на Съвета на Европейския съюз.„Тази година увеличихме средствата за поддръжка на зелената система и районните кметове получиха средства за поддържане на междублокови пространства и детски площадки. Още 10 млн. лева инвестираме в изграждане и ремонт на паркове“, каза също кметът Фандъкова.", "date": "2017.06.14", "title": " Изписаха „Одата на радостта“ с цветя\t\t\t"}
{"url": "https://trud.bg/1986-%d1%88%d0%b5%d1%81%d1%82%d0%b8%d1%86%d0%b8-%d0%bf%d0%be%d0%b2%d0%b5%d1%87%d0%b5-%d0%bd%d0%b0-%d0%bc%d0%b0%d1%82%d1%83%d1%80%d0%b8%d1%82%d0%b5/", "text": "Немската гимназия отново с най-добри резултатиПо-високи резултати на тазгодишните матури в сравнение с миналата, отчете министърът на образованието Красимир Вълчев. Шестиците на двата изпита са общо 1986 повече. Отличниците по БЕЛ са 6155 души при 5602 миналата година. На втория изпит шестици имат 11 149 младежи, при 9716 през 2016 г.Намалели са двойките по 12 от общо 14 учебни предмета, повече са само по математика и физика. Нараснал е броят точки, които учениците са получили по български език и литература, география и икономика, история и цивилизация, химия и опазване на околната среда, английски, немски, френски и италиански езици. Спад има в резултатите по математика, философски цикъл, руски и испански език.Средната оценка по български език и литература е Добър 4,13, а на втория изпит по предмет по избор – Добър 4,38.Учениците със сто точки през миналата година са били 131, то тази година те са едва 18. Един ученик е получил максимумът брой точки 100 и на двете матури.С най-добри резултати са учениците от София-град, Смолян и Варна. С най-ниски резултати са Разград, Ямбол и Кърджали.Най-добре по БЕЛ са се представили учениците от Немската и Испанската гимназии в София и 73 СУПЧЕ.Разделянето на модули не е оказало влияние върху резултатите, сочи анализът на МОН.", "date": "2017.06.14", "title": " 1986 шестици повече на матурите\t\t\t"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d1%82%d1%80%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d1%81%d0%b0-%d1%80%d0%b0%d0%b7%d0%bf%d0%be%d1%80/", "text": "Не една, а три проверки са разпоредени в НДК . От днес те се извършват от Агенцията за държавна финансова инспекция, от Централния инспекторат към МС , възложен е и външен пълен одит. Това каза във Варна в отговор на „Труд” министърът за българското председателство на ЕС Лиляна Павлова. Тя посочи , че се проверяват и договорните отношения с избраните за ремонта изпълнители. Ресорният министър припомни, че проверката на ДАНС и прокуратурата е отпреди 6 месеца.  по отношение на ремонта и действията на шефа на НДК Мирослав Боршош.Освен довършването на НДК трябва да бъдат обявени обществени поръчки за IT сигурността, с логистиката и цялостното обезпечаване на българското председателство догодина, посочи Павлова. На 10 и 11 януари ще бъде официалната церемония за това и едновременно 2018 ще бъде обявена за година на Европейското културно наследство. На тържествения старт всички еврокомисари ще бъдат в София. Във връзка с темата на 2018 г. ще бъде отворена грантова схема за 300000 лв. чрез НСОРБ , по която общините ще могат да кандидатстват с проекти за културното наследство.България ще координира провеждането на над 2 000 работни срещи, които включват и съвети на ниво министър-председатели и държавни глави. Темата за Шенген няма да бъде повдигната, защото като председателстваща страната ни е по-скоро балансьор и арбитър в срещите и разговорите между страните –членки, посочи ресорният министър.Варна ще бъде домакин на 4 важни срещи –на министрите по туризъм, за Черно море и черноморското сътрудничество, по темата конкурентноспособност и растеж плюс единния цифров пазар. Паралелно Министерството на отбраната ще проведе специална среща по морска сигурност във ВВМУ” Н.Й. Вапцаров”.На 23 юни министър-председателите на страните от триото Естония, България и Австрия, които поемат председателството на ротационен принцип отсега нататък, ще подпишат пакета с приоритетите за това. По време на българското председателство има три горещи теми- Енергийният съюз, Брекзит и сигурността и миграцията, посочи Павлова.Основна тема за спорта и младежта по време на председателството на България е борбата с допинга, на която ще бъде посветен голям форум. Това каза министърът на младежта и спорта Красен Кралев. Насърчаване на европейските ценности чрез спорт и масовият спорт за всички са другите две основни теми, които ще бъдат обсъдени на конференция и среща. През март голям форум с около 400 участници ще дискутират проблемите на спорта.Двамата министри Лиляна Павлова и Красен Кралев са във Варна заради посещението на еврокомисаря за младежта, образованието и спорта Тибор Наврачич, който пристига утре.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Лиляна Павлова: Три проверки са разпоредени в НДК"}
{"url": "https://trud.bg/%d0%bd%d0%b0%d0%b4-30-%d1%81%d1%82%d0%b0%d0%bd%d0%be%d0%b2%d0%b8%d1%89%d0%b0-%d0%b7%d0%b0-%d0%ba%d0%b8%d1%81%d0%b5%d0%bb%d0%be%d1%82%d0%be-%d0%bc%d0%bb%d1%8f%d0%ba%d0%be/", "text": "Над 30 становища са постъпили в Българския институт по стандартизация (БИС) в рамките на общественото обсъждане за промяна на (БДС) на киселото мляко. На 16 юни ще стане ясно дали идеята киселото ни мляко да се превърне в йогурт ще бъде приета. Мненията са поляризирани, но засега превес имат поддръжниците на идеята.От Национална асоциация на млекопреработвателите /НАМ/ призовават да не се променя стандарта и предупреждават, че предложението „би се отразило негативно върху запазването на стандарта и възможността за контрол на този все пак открояващ се за България уникален продукт“. „Основна роля на стандарта е да разграничава българското кисело мляко от останалите млечно-кисели и др. йогурт продукти, както и да гарантира качествата на типично българското кисело мляко, предвид уникалната комбинация от микро-организми в симбиотичната закваска“, пишат от асоциацията.", "date": "2017.06.14", "title": " Над 30 становища за киселото мляко\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d1%82%d1%80%d0%b5%d0%bd%d0%b8%d1%80%d0%be%d0%b2%d0%ba%d0%b0%d1%82%d0%b0-%d0%b7%d0%b0-%d0%b1%d0%bb%d0%b0%d0%b3%d0%be%d1%82%d0%b2%d0%be%d1%80%d0%b8%d1%82%d0%b5%d0%bb/", "text": "На националния стадион се проведе тренировка за благотворителния мач на Димитър Бербатов.Началото е в 20 часа на стадион „Васил Левски“. Фондациите на Димитър Бербатов и Фиго ще се изправят една срещу друга в звезден дуел с благотворителна кауза.", "date": "2017.06.14", "title": " Вижте тренировката за благотворителния мач на Димитър Бербатов (СНИМКИ)"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d0%b8%d0%b7%d0%bb%d0%b8%d0%b7%d0%b0-%d1%81%d1%80%d0%b5%d1%89%d1%83-%d1%87%d0%b5%d1%85-%d0%b2-%d0%b1%d0%b5%d1%80%d0%bb%d0%b8%d0%bd/", "text": "Тервел Пулев ще се бие с чеха Владимир Ржезничек в третия си мач на професионалния ринг. Мачът е в полутежка категория и е на 30 юни в Берлин, а Пулев ще гони третата си победа. 28-годишният Ржезничек има 6 успеха (3 с нокаут), 3 загуби и 1 равен мач. Националният ни отбор пък очаква жребия за европейското първенство в Харков (Украйна) утре. Още преди първенството обаче избухна скандал, след като украинските власти не допуснаха 8 души от руската делегация, които по-рано били посещавали Крим. Само един от тях е боксьор – състезателят в категория до 81 кг Георгий Кушиташвили.", "date": "2017.06.14", "title": " Тервел излиза срещу чех в Берлин"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83/", "text": "Подкуп с абонамент нагласили митничарите на Кулата„Кантарджиите“ пускали претоварени тирове, продавали номера на винетки. 6 фирми на превозвачи уличени да дават подкупи.     Швеция ни предлага нови изтребители за 40 годиниСААБ съгласни да изплащаме „Грипен“, както ни е изгодно. Очакванията са преговорите да започнат скоро.    80 000 подписа за втори лифт в Банско внесоха в Министерския съветОт швейцарската офшорка WWF и нейния български клон отговориха с алтернативен списък, събран в интернет    Разрешиха на КАТ да не се обозначава165 депутати гласуваха за отпадане на табелата Е24 преди камерите. Поправката влиза в сила най-рано след месец    Цената на популизма – анализ на Искра БаеваДойде време обещанията да се изпълняват. Референдумът на Слави може да се окаже вратата към стабилното и трайно мнозинство на Бойко Борисов    Шефът на комисията по култура в НС Вежди Рашидов пред „ТРУД“: Има причина да присъствам на разговорите с Ердоган„Борисов и Ердоган се разбраха като истински държавници“, казва Рашидов в интервю за „Труд“     Прокопиев и компания опитват пробив във ВССПрофесионални протестъри, провалени партийци и политизирани магистрати в олигархична симбиоза Десислава Иванчева – Случайната кметицаСилует на кметицата на столичния район „Младост“", "date": "2017.06.14", "title": " Вижте акцентите от броя на вестник „Труд“ в четвъртък 15 юни 2017"}
{"url": "https://trud.bg/%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d0%be%d1%84%d0%b8%d1%8f-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%b8-%d1%80%d0%b0/", "text": "„Топлофикация София” ЕАД уведомява своите клиенти, че от днес ТЕЦ «София» възстанови работата си и започна подаването на топла вода към клиентите в следните квартали:Централна градска част между бул. «История Славянобългарска»,площад Сточна гара, бул. «Данаил Николаев», ул. «Проф. Милко Бичев», бул. «Евлоги и Христо Георгиеви», бул. «Фр. Нансен», бул. «Патриарх Евтимий», ул. «Княз Борис I“, ул. „Солунска“, бул. „Хр. Ботев“, бул. „Мария Луиза“, ул. „Козлодуй“, както и към ж.к „Фондови жилища“ и част от ж.к „Света Троица“ в района на бул. „Конст. Величков“, бул. „Т Александров“, ул. „Зографски манастир“, ул. „Цар Симеон“, ул. „Хайдут Сидер“,ул. „Й. Щросмайер“, ул. „Габрово“ и ул. „Майор Векилски“. Възстановяването на топлоподаването към абонатите се извършва поетапно и е възможно да има временни колебания към посочените райони.Утре процесът ще продължи в следните квартали, който все още са спрени: Ж.к. „Зона Б- 5“, ж.к. „Зона Б-18“,ж.к „Банишора“ и сградите в района между бул. „Мария Луиза“, бул. „Хр. Ботев“, бул. „Прага“, бул. „Пенчо Славейков“, бул. „Е.Тотлебен“, ул. „Йоаким Кърчовски“, ул. „Добруджански край“, ул. „Партений Нишавски“, ул. „Опълченска“, бул. „Ал. Стамболийски“, бул. „ Димитър Петков“, бул. „Ген. Н. Столетов“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " „Топлофикация София” възстанови работата си и започна подаването на топла вода"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b8-%d1%80%d1%83%d0%bc%d1%8a%d0%bd%d1%81%d0%ba%d0%b8%d1%8f%d1%82-%d0%bf%d0%be%d1%81%d0%bb/", "text": "През 2016 г. Румъния е страната, генерирала най-много туристи на българския пазар – близо 1.1 млн. посещения по данни на НСИ, с които се отчита над 11% ръст спрямо 2015 г. Надяваме се през настоящата година тези резултати да бъдат надградени и отношенията между нашите две държави и бизнеса в сектора да бъдат още по-интензивни. Това заяви министърът на туризма Николина Ангелкова на среща с посланика на Румъния в България Н.Пр. Йон Гъля, съобщават от пресцентъра на Министерството на туризма.Тя допълни, че за периода януари-април 2017 г. според статистиките на НСИ за посещенията на чуждестранни туристи в България са реализирани близо 222 хил. визити от северната ни съседка, което засега й отрежда второ място в класацията и около 17% ръст спрямо същия период на рекордната за нашия туризъм 2016-а. Притокът на румънски туристи е висок не само през активните сезони, а и по време на големите календарни празници. Същевременно посланик Гъля подчерта, че е регистриран ръст от 27% на българските пътувания в Румъния, които през 2016 г. са били над 400 хил.Двамата обсъдиха възможностите за общи проекти и инициативи в туристическата индустрия, които да увеличат този обмен и да разширят знанията на двата съседни народа за природата, историята, културата и традициите им.На срещата бяха дискутирани също развитието и перспективите пред проектите и инициативите, развивани от България и Румъния по Стратегията на ЕС за Дунавския регион. Министър Ангелкова и Н. Пр. Йон Гъля се обединиха около становището, че двете страни могат много успешно да предлагат общ туристически продукт за потребителите от далечните пазари.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Министър Ангелкова и румънският посланик в България обсъдиха перспективите за партньорство в туризма"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%b2-%d1%81%d0%b0%d0%bd-%d1%84%d1%80%d0%b0%d0%bd%d1%86%d0%b8%d1%81%d0%ba%d0%be-%d0%bf%d0%be%d0%bd%d0%b5-%d1%82%d1%80%d0%b8%d0%bc%d0%b0-%d0%b4%d1%83%d1%88/", "text": "Поне трима души са ранени при стрелба в предградие на Сан Франциско, съобщават местните власти.Сред ранените е и предполагаемият стрелец, който е задържан от властите и му е оказана медицинска помощ в ареста.От полицията помолиха жителите на града да не доближават мястото на инцидента. Пострадалите са откарани в болница, като няма данни за състоянието им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Стрелба в Сан Франциско, поне трима души са ранени\t\t\t"}
{"url": "https://trud.bg/%d0%be%d0%b1%d0%b1-%d1%81%d1%82%d0%b0%d0%b2%d0%b0-%d1%82%d1%80%d0%b5%d1%82%d0%b0%d1%82%d0%b0-%d0%bf%d0%be-%d0%b3%d0%be%d0%bb%d0%b5%d0%bc%d0%b8%d0%bd%d0%b0-%d0%b1%d0%b0%d0%bd%d0%ba%d0%b0-%d1%83-%d0%bd/", "text": "KBC Group е най-голямата финансова група в БългарияНовата финансова институция, създадена от сливането на Обединена българска банка /ОББ/ и СИБАНК ще се казва ОББ. Това заяви Петър Андронов, който вчера бе избран за главен изпълнителен директор и председател на Управителния съвет на ОББ. С обединяването се създава третата по големина банка в България.Андронов обясни, че през следващите шест месеца двете банки ще функционират самостоятелно и със сегашните си имена, а в края на годината ще приключи юридическото и оперативното им сливане. По думите му това няма да се отрази значително на клиентите на банката. Тепърва ще се обсъжда кои банкови продукти да останат и кои да се променят, като за всяка промяна ще има разяснителни кампании, допълни той.Вчера белгийската банково-застрахователна група KBC приключи сделката по придобиването на ОББ и „Интерлийз“ от Националната банка на Гърция за общата сума от 610 милиона евро и на общо събрание бе избрано ново ръководство на ОББ.KBC Group обяви сливането на 30 декември 2016 г. и то бе е одобрено от съответните регулаторни органи. Парите по сделката ще бъдат платени в брой.С приключването на придобиването на ОББ, KBC Group става най-голямата финансова група в България с 10 компании, покриващи пълния спектър от финансови услуги. Към досегашните СИБАНК и ДЗИ (с две дъщерни дружества), в Групата влизат още ОББ, „Интерлийз“ (с две дъщерни дружества), ОББ Асет мениджмънт, „ОББ Факторинг“, „ОББ Застрахователен брокер“ и 60% от „ОББ Метлайф“.", "date": "2017.06.14", "title": " ОББ става третата по големина банка у нас (обзор)\t\t\t"}
{"url": "https://trud.bg/%d0%bc%d0%b0%d0%ba%d0%bb%d0%b0%d1%80%d1%8a%d0%bd-%d1%89%d0%b5-%d0%ba%d1%8a%d1%81%d0%b0-%d1%81-%d1%85%d0%be%d0%bd%d0%b4%d0%b0/", "text": "„Макларън“ може да прекрати работата с „Хонда“ заради слабите резултати от началото на сезона във Формула 1. Тимът от Уокинг няма нито една точка, а основният проблем е слабият двигател на японския производител. „Хонда“ налива в отбора по 100 млн. долара на година, но изпълнителният директор на „Макларън“ Зак Браун смята, че с добри резултати може да привлече повече средства от спонсори. „В крайна сметка може да се разделим по бизнес причини – смята Браун. – Колкото и да е изгоден договорът с „Хонда“, той не може да компенсира загубите от оттеглянето на спонсорите заради слабите резултати.“", "date": "2017.06.14", "title": " „Макларън“ ще къса с „Хонда“"}
{"url": "https://trud.bg/12-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d0%be%d0%b6%d0%b0%d1%80%d0%b0-%d0%b2-%d0%bb%d0%be%d0%bd%d0%b4%d0%be%d0%bd/", "text": "Най-малко 12 са потвърдените смъртни случаи при пожарът в Лондон, предава  „Очаквам, че за съжаление, броят на жертвите ще се увеличи над тези 12“, заяви Стюърт Къндли от лондонската полиция.Десетки от жителите на сградата, която изгоря са получили спешна медицинска помощ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " 12 станаха жертвите на пожара в Лондон"}
{"url": "https://trud.bg/%d0%ba%d0%be%d0%b9%d1%82%d0%be-%d1%87%d0%b5%d1%82%d0%b5-%d0%bf%d0%b5%d1%87%d0%b5%d0%bb%d0%b8-%d0%ba%d0%be%d0%b9%d1%82%d0%be-%d0%bd%d0%b5-%d1%87%d0%b5%d1%82%d0%b5-%d0%bd%d0%b5-%d0%bf%d0%b5%d1%87/", "text": "„Който чете – печели, който не чете – не печели“. Това заяви Христо Стоичков по време на представянето си на книгата „Как да печелим във футбола: 88 съвета от номер 8“. Събитието се проведе в центъра на София, а паркът около Националния дворец на културата буквално беше блокиран от деца, гости и фенове, които искаха да попият безценен опит от легендарната осмица. Кавалерът на „Златната топка“ е описал най-важните детайли, които е научил във футбола. Те са побрани в 192 страници луксозно издание. Камата дори показа нагледно някои от тайните си във футбола. За целта Стоичков и таланти от школите на ЦСКА, „Чавдар“ (Етрополе) и „Локомотив“ (София) биха дузпи и демонстрираха умения на специално изграден терен.„Децата се справиха отлично – каза Стоичков. – Говорихме си за тънкостите във футбола. Надявам се един ден българин отново да е на най-високото стъпало във футбола. Децата не трябва да се притесняват, а да работят всеки ден. Не само тренировките са достатъчни. Темите за ежедневието и училището също съм засегнал в книгата. Трябва да помагат на по-слабите, да се уважават. Следвал съм съвети на по-големите батковци и треньори, с които съм работил. Видяхте, че децата ни имат хъс и спортна злоба. Трябва да следват нещата, които съм написал. Пожелавам си след време да си говорим за тях отново.“Лично за книгата гарантират световната звезда на „Барселона“ Лионел Меси, капитанът на каталунците Андрес Иниеста и мениджърът на „Манчестър Юнайтед“ Жозе Моуриньо.„Най-важното за футбола, събрано на едно място“, гласи кратка рецензия на аржентинеца на гърба на книгата.Специалния допълва: „Когато прочетете съветите на Стоичков, вече сте много по-близо до победата.“Сред гостите на събитието бяха най-добрият треньор на България за XX век Димитър Пенев, националът Георги Миланов, славният голмайстор на „Славия“ Андрей Желязков, легендарният волейболист Борислав Кьосев и големия Георги Младенов, бивш баскетболист.„Неговите успехи в клубния и националния отбор се знаят от всички – каза Димитър Пенев в типичния си стил. – Стоичков си е Стоичков. Доказан, уважаван и обичан.“„Важното е да се обръща внимание на децата – допълни на свой ред Георги Миланов. – Стоичков го чувствам като баща. Винаги ми е казвал да не предавам приятелите си и съотборниците си.“И най-щастливи от събитието отново бяха децата. Стотици малчугани и фенове се наредиха на опашка за автограф от големия номер 8. За участвалите в нагледните уроци имаше много подаръци. Всичко това се случи само часове преди благотворителния мач на Димитър Бербатов, организиран между неговата фондация и тази на Луиш Фиго. Двубой за бъдещето на България. А дни като тези, в които най-големите обръщат внимание и помагат на децата, казват много. Защото, както казва Камата, голям трябва да бъдеш не само на терена, а и извън него.", "date": "2017.06.14", "title": " Който чете – печели, който не чете – не печели"}
{"url": "https://trud.bg/%d0%bf%d1%80%d0%be%d0%ba%d0%be%d0%bf%d0%b8%d0%b5%d0%b2-%d0%b8-%d0%ba%d0%be%d0%bc%d0%bf%d0%b0%d0%bd%d0%b8%d1%8f-%d0%be%d0%bf%d0%b8%d1%82%d0%b2%d0%b0%d1%82-%d0%bf%d1%80%d0%be%d0%b1%d0%b8%d0%b2-%d0%b2/", "text": "Панов, а с него и Калин Калпакчиев, представителят на Съюза на съдиите в България в настоящия ВСС, имат основната задача да дискредитират избора на магистратите за техни представители в следващия състав на Съвета.Eскалацията на напрежението покрай съдийския избор на шестимата членове на следващия Висш съдебен съвет изобщо не изненадва работещите в правосъдната система, а все по-малко и независимите наблюдатели.В последните 4-5 години всеки съществен за правосъдието конкурс бе съпътстван от скрит и дори явен натиск, от истерично подклаждане на напрежение, ако не за друго, то за да ускори ерозирането на доверието на обществото към магистратската общност.Всяването на хаос, интриги и разделение сред магистратите се оказва хранителна среда за целящите да овладеят съдебната власт олигархични кукловоди и изпълнителите на техните задкулисни сценарии.И понеже залогът сега е изключително висок, активирани са всички налични ресурси – от маршируващите “професионални” протестъри, през партийното ГМО “Да, България”, до проводниците на интересите на олигархията в съдебната система – председателят на ВКС Лозан Панов, членът на ВСС Калин Калпакчиев, върхушката от Съюза на съдиите в България. Макар да изглежда, че всеки от тях действа самостоятелно, симбиозата и синхронизирането на действията им лесно могат да бъдат установени, при това от собствените грешки на участниците в задкулисните сценарии.Само преди година и половина цялата мрежа на олигарсите с проблеми с прокуратурата – Иво Прокопиев, Огнян Донев, Цветан Василев и т.н., беше впрегната в истеризирането на нежеланието на мнозинството на ВСС да избере за председател на Софийския апелативен съд “вечния” кандидат за негов административен ръководител – съдия Нели Куцкова. След като олигархията овладя през председателите им Лозан Панов и Калоян Топалов ВКС и СГС, с инсталирането на удобен ръководител на САС кукловодите щяха да постигнат “Голям шлем” и почти 100% гаранция, че каквото и разследване да стартира срещу тях, то ще приключи с оправдателни съдийски решения.На два пъти Куцкова не беше избирана за председател на САС, а всяко от гласуванията на Висшия съдебен съвет бе използвано за атака срещу членовете му. Самата Куцкова и клакьорите около нея упорито отхвърляха един от мотивите, с които мнозинството не приемаше нейната кандидатура – политическа зависимост и обвързаност. Кандидатурата й за вицепрезидент, участието й в изпълнителната власт, били назад в историята, гласяха обясненията.Оказва се, че с цената на очернянето, ВСС много правилно е попречил на вклиняването на политиката в правосъдната система с отхвърлянето на кандидатурата на Куцкова. Във вторник във Фейсбук страницата на пропадналия лабораторен проект “Да, България” се появи снимка, от която е видно, че съдия Нели Куцкова е в студиото на една кабелна телевизия с Надежда Йорданова – несъстоял се депутат и бивш началник на кабинета на печалния бивш правосъден министър Христо Иванов. Очевидно, за отговарящите за поддръжката на Фейсбук страницата на “Да, България” да виждат на една маса съдия и политик е нещо напълно нормално, макар да е нередно, както по Конституция, така и по Закона за съдебната власт, а и по Етичния кодекс на българските магистрати.Разбираемо е, олигархията, поне за момента, няма пряк излаз на политическата сцена. Изгуби го, провали се, капитулира на предсрочните парламентарни избори през март. Заради това разчита на малкото останали нейни институционални представители да легитимират лобистките им и задкулисни сценарии. Така че, изобщо не е изненадващо политизирането на Лозан Панов, който напълно умишлено провокира президент, премиер, партиите, като отправя противоконституционни призиви и чете партийни речи на съдийски събрания.Панов, а с него и Калин Калпакчиев, представителят на Съюза на съдиите в България в настоящия ВСС, имат основната задача да дискредитират избора на магистратите за техни представители в следващия състав на Съвета. Калпакчиев вече го направи, като се опита да внуши за съществуващи списъци с фаворити. Поведение, което, само по себе си, следва да се разглежда като нарушение на приетите от ВСС правила за провеждане на кампанията, както и нарушение на Етичния кодекс на магистратите.Умишлената провокация, сътворена от Калпакчиев, всъщност, не е нищо повече от отчаяни опити за раздор сред магистратите и оказване на натиск, с цел подкрепа на “скритите” кандидати на ССБ. Но това далеч не е всичко. Достатъчно е тази събота и неделя мнозинството от съдиите да гласува за шестима от независимите и отказващите да бъдат поставени в зависимост от олигархията кандидати и още в понеделник-вторник Панов и Калпакчиев ще обявят избора за манипулиран.Изгубилата легитимност върхушка на олигархично зависимия Съюз на съдиите в България също ще атакува вота на колегите си, дори и да успее да вкара един или двама от “тайните” (но известни на магистратите) си кандидати. Разбира се, по стара традиция – писмата-доноси ще бъдат адресирани до Брюксел.Това се готви да направи и “Да, България” – само, защото техен партиен представител не е получил достъп до сървъра, на който е качена програмата за дистанционно електронно гласуване на съдиите. Но тук партийката на олигархията няма да се ограничи само до поръчкови участия в зависими медии, пресконференции и декларации. Председателят Христо Иванов, заедно с протежето-“експерт” по информационни технологии Божидар Божанов и професионалният протестър Георги Илиев другата седмица ще се опитат да залеят с доноси срещу България Европейската комисия. Кукловодите на Христо Иванов ще направят всичко, което е по силите им, за да опитат да издействат следващата държава, срещу която Европейската комисия би стартирала наказателна процедура, по примера на Унгария, Чехия и Полша, да е България. И по познатите вече методи на “хибридната” пропаганда, Христо Иванов ще твърди, че има подкрепата на обществото. За доказателства ще приложи материали от смешните протести на несъществуващата в правния мир Инициатива “Правосъдие за всеки”. Нищо, че още в понеделник в-к “Труд” разкри схемата на финансиране на организаторите – „професионални“ протестъри. По този повод, с нарочна декларация от “Правосъдие за всеки”, дори отричат да са получили през “черната каса” – Фондация “Антикорупционен фонд”, дори стотинка от гранта в размер на 902 960 лв., отпуснат повече от непрозрачно в края на миналата година. Твърдят, че нямат общо с членове на управителния съвет на “Антикорупционен фонд”, но пропускат да видят, че в сайта на Инициатива “Правосъдие за всеки”, като “съмишленик”, присъства името на Николай Стайков, който се явява бенефициент на сумата от един милион без 100 000 лева.Заслепени да виждат истината, от “Правосъдие за всеки” сигурно пропускат, че инициатор на създаването се явява и Биляна Гяурова-Вегерстедер, за която вече и продавачките по ул. “Г.С.Раковски” са наясно, че е свързана с печалния политик Христо Иванов. А общите снимки от “активни мероприятия” на Гяурова-Вегерстедер с Велислав Величков – инициатор на “Правосъдие за всеки”, или на Петромир Кънчев, лидиращ напоследък “Правосъдие за всеки”, с “професионално” ангажираната като протестър Мирослава Петрова, която се явява управител на “Антикорупционен фонд”, те също ли се явяват една случайност?А може би са закономерна симбиоза, при която едни и същи лица веднъж са експерти, друг път граждани, после стават партийци, понякога правозащитници, а друг път предприемачи. Според волята и нуждата на олигарха-кукловод. 1554 лв. струвал майският марш на лапачите, твърдят самите те. Всичко било от дарения, но не уточняват откъде са доходите на дарителите им и дали сред тези дарители са бенефициенти по грантове, членове на политически партии, служители на неправителствени организации и фирми, които пряко или косвено са свързани с клиенти на прокуратурата.Изкуствени скандали, професионални протести, безсрамни маршове, политизирани магистрати, провалени политици, доносници срещу България, зависими медии. Симбиоза, която се опитва да задава дневния ред на обществото и бъдещето на българите. А, докато всичко това се случва, никой не обръща внимание на автентичния протест на хората. Например, срещу шиканирането на съдебния процес – т.нар. “бавно правосъдие”.Хубавото е, че с очакваните скоро промени в Наказателно-процесуалния кодекс, поне това може и да се поправи. Няма да се промени, обаче, отношението на мнозинството от магистратите, а и на гражданите към професионалните протестъри, техните организатори и кукловоди. Показа го вотът на българите на 26-ти март, ще го покажат и резултатите от предстоящия вот на съдиите. Защото пред гласа на хората и почтените магистрати, дори олигархията е безсилна.", "date": "2017.06.14", "title": " Прокопиев и компания опитват пробив във ВСС\t\t\t"}
{"url": "https://trud.bg/%d1%80%d0%b8%d0%be%d1%81%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d1%8a%d0%b1%d1%80%d0%b0-25-983-%d0%bb%d0%b2-%d0%be%d1%82-%d0%b3%d0%bb%d0%be%d0%b1%d0%b8-%d0%bf%d1%80%d0%b5%d0%b7/", "text": "Събраните от експертите на РИОСВ-Пловдив суми от наложени финансови санкции през месец май са в размер на 25 983 лв., съобщи директорът на екоинспекцията доц. Стефан Шилев. От тях 7722 лв. са преведени по сметките на общините, на чиято територия се намират обектите замърсители на околната среда. Най-големи са приходите за общините Марица – 2719 лв., Карлово – 2204 лв., и Хисаря – 842 лв, а парите могат да се използват само за реализиране на екологични проекти.През месец май експертите на РИОСВ-Пловдив са извършили общо 237 проверки на 218 обекта, като 160 от тях са извънредни и по подадените на „зеления телефон“ 36 сигнала. Част от жалбите не са от компетентността на РИОСВ и са препратени до други контролни органи.За установени несъответствия по прилагане на екологичното законодателство от РИОСВ-Пловдив през месец май са направени 43 предписания и са съставени 6 акта за констатирани административни нарушения. Четири са наказателните постановления за нарушаване на екологичното законодателство, а наложените глоби са в общ размер на 10 500 лв.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " РИОСВ-Пловдив събра 25 983 лв. от глоби през месец май"}
{"url": "https://trud.bg/%d0%b5%d1%82%d0%be-%d0%ba%d0%be%d0%b8-%d1%81%d0%bf%d0%b5%d1%87%d0%b5%d0%bb%d0%b8%d1%85%d0%b0-%d0%b1%d0%b8%d0%bb%d0%b5%d1%82%d0%b8-%d0%b7%d0%b0-%d0%ba%d0%be%d0%bd%d1%86%d0%b5%d1%80%d1%82%d0%b0-%d0%bd/", "text": "Читателите, които реагираха най-бързо в играта на „Труд“ за 8 билета за концерта на Слави Трифонов на 18 юни  са: Силвия Йорданова, Ангел Георгиев, Цветелина Стефанова и Симеон Стратев.Очакваме късметлиите да дойдат да си получат билетите в редакцията на „Труд“ в София, ул. „Лъчезар Станчев“ 7 (сградата срещу портала на КАТ) в отдел „Труд онлайн“.", "date": "2017.06.14", "title": " Ето кои спечелиха билети за концерта на Слави от играта на „Труд“"}
{"url": "https://trud.bg/%d0%bc%d0%b0%d1%88%d0%b8%d0%bd%d0%b8-%d0%b3%d0%b8%d0%b3%d0%b0%d0%bd%d1%82%d0%b8-%d0%bf%d1%80%d0%b5%d0%b2%d1%80%d1%8a%d1%89%d0%b0%d1%82-%d1%81%d1%82%d1%80%d0%be%d0%b9%d1%82%d0%b5%d1%85-%d0%b2/", "text": "Голямо разнообразие на машини гиганти са на път да превърнат изложбата „Стройтех“ от 25 до 30 септември в Пловдив в най-големия делови форум за бранша на Балканския полуостров. За първи път в рамките на Международния технически панаир в града под тепетата ще има толкова мащабно представяне на тежка механизация. Вносители на водещите световни марки техника за изграждане на пътища и други инфраструктурни обекти оформят експозиция на площ от 6000 квадратни метра. Там ще демонстрират багери, самосвали, бетон възли, машини за направа на канала, съоръжения за събаряне на здания и други изделия.„Стройтех“ се развива с двойно по-богат асортимент и много по-голяма площ. Така се отговаря на маркетинговите интереси на компаниите, предлагащи средно- и едрогабаритни машини. Очаква се тяхното търсене да нарасне значително следващите години заради идеята за мини план „Маршал“ за Западните Балкани, с чиято помощ да се изгради мрежа от магистрали в региона и се активизира икономиката.Десантът на машините гиганти е само една от новостите в 73-ото издание на деловия форум за инвестиционни стоки и технологии в Пловдив. Очаква се компании от 40 държави да презентират иновативни продукти и услуги в рамките на още 10 специализирани изложби – „Робохайтех“ (за роботи и роботизирани системи), „Машиностроене“, „Инфотех“ (за информационни технологии), „Енеко“ (за енергетика и екология), „Автосвят“ (за автомобилостроене), „Акватех“ (за технологии и управление на водите), „Аутотех“ (за транспорт и автосервизно оборудване), „Елтех“ (за електроника и електротехника), „Интермин експо“ (за минната индустрия) и „Химия“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Машини гиганти превръщат „Стройтех“ в Пловдив в изложение №1 за бранша на Балканите"}
{"url": "https://trud.bg/%d0%b2%d0%be%d0%b4%d0%b5%d1%89%d0%b8-%d1%80%d0%b5%d0%ba%d0%bb%d0%b0%d0%bc%d0%bd%d0%b8-%d0%b0%d0%b3%d0%b5%d0%bd%d1%86%d0%b8%d0%b8-%d0%bd%d0%b0-%d1%82%d1%80%d0%b8%d0%b4%d0%bd%d0%b5%d0%b2%d0%b5%d0%bd/", "text": "Водещите рекламни агенции у нас се събират от 15 до 17 юни в Дома на културата „Борис Христов“ в Пловдив, където ще се проведе 18-ото издание на фестивала „ФАРА 2017“.Организаторите от Българската асоциация на комуникационните агенции и партньорите им от общинска фондация „Пловдив 2019“ обещават тридневният форум да е наситен с богата лекционна и уъркшоп програма на световно ниво. ФАРА е най-мащабното събитие на рекламния бранш в България. На него индустрията показва добрите проекти за годината и „сверява часовника си“, обменяйки опит и идеи. Тезата на „ФАРА 2017“ е „Пресечни точки“, защото фестивалът е не само състезание, но и пресечна точка на бизнес и въображение, лекция и диалог, опитни и начинаещи. От 2016 г. ФАРА все повече засилва своята лекторска и уъркшоп част.Програмата на тазгодишното издание ще е още по-наситена с международни лектори, които ще покажат различна перспектива за настоящето и бъдещето на комуникациите. В програмата на 18-ото издание е включена и открита изложба на художествени творби на автори, работещи в рекламни и комуникационни агенции в България. Изложбата ще е в Градската Художествена Галерия в Пловдив и ще бъде отворена за посетители от 16 до 28 юни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Водещи рекламни агенции на тридневен фестивал в Пловдив"}
{"url": "https://trud.bg/%d0%be%d1%80%d1%84%d0%b5%d0%b5%d0%b2%d0%b8%d1%8f%d1%82-%d0%b2%d0%b5%d0%bd%d0%b5%d1%86-%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%bf%d0%be%d0%b7%d0%bb%d0%b0%d1%82%d0%b8/", "text": "Екатерина Йосифова стана първата жена носител на златния „Орфеев венец“, който се връчва на най-изявения през изминалата година поет. Призът за високи постижения в съвременната поезия бе връчен на лауреатката от министъра на културата Боил Банов. Освен венеца, изработен в студиото на Жорж Трак, Екатерина Йосифова получи и парична премия от 5000 лева.Наградата „Златна четка“ за най-добро художествено оформление на книга и премията от 2000 лв. бе за Кирил Златков – творец, който се изявява в различни области на визуалните изкуства – графика, живопис, плакат, стенопис, графичен дизайн, илюстрация, калиграфия и шрифт. „За мен е голямо удоволствие да бъда тази вечер тук. Когато получих поканата, не съм се замислил и за секунда. Този фестивал заслужава уважение. Живеем във време, в което истината е, че четем малко. Забързано, трудно време и да подкрепяш млади литератори – поети, писатели и да им даваш път е единственият начин да подкрепяш читателите“, заяви министърът на културата Боил Банов в словото си при официалното откриване на 15-ия литературен фестивал „Пловдив чете“.Той отново бе организиран от собственичката на издателска къща „Жанет 45“ Божана Апостолова. „Нейната мисия наистина е „апостолска“, допълни министър Боил Банов. „Повярвайте ми, сърцето ми трепери от радост! Пловдив наистина чете! Свободният дух на културата я прави независима, висока и богата. Нашият град може да е щастлив, че имаме великолепни издателства, благодарение на които се създаде ново поколение писатели.Пловдивчани четат, писателите пишат и заедно се радваме на успехите си. Без книги ние ще се превърнем в джунгла, а потърпевши ще бъдат децата ни!“, каза в емоционалното си обръщение Божана Апостолова, основният двигател на „Пловдив чете“, чиято програма включва над 60 събития.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " „Орфеевият венец“ за първи път позлати главата на жена-поет"}
{"url": "https://trud.bg/%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d1%89%d0%b5-%d0%bd%d0%b0%d0%b3%d1%80%d0%b0%d0%b4%d0%b8-%d1%84%d1%83/", "text": "Областният управител на Пловдив Здравко Димитров ще посрещне футболистите от шампионския отбор на ФК „Ботев“ от 1967 година. Това ще се случи на 15 юни от 12 часа в Областна администрация – Пловдив, където губернаторът ще награди футболистите ветерани с плакети и подаръци по случай 50-годишнината от спечелване на втората шампионска титла от „Ботев“ (Пловдив).Посмъртно ще бъдат почетени Михаил Крушков, Райко Стойнов, Добрин Ненов, Димитър Костадинов, Божидар Атанасов, Иван Бачков, Васил Спасов-Валяка, Георги Чакъров, Станко Станков, Йордан Йорданов, Георги Абрашев, Христо Михайлов и Димитър Кехайов. Покани за участие в срещата са изпратени на всички останали техни съотборници – Георги Найденов, Ненко Георгиев, Виден Апостолов, Иван Глухчев, Иван Задума, Георги Попов-Тумби, Динко Дерменджиев-Чико, Иван Кючуков, Никола Иванов, Костадин Бичев, Вангел Делев, Петър Терзиев, Рад Тортоланов, Любомир Томов и Любен Власев.", "date": "2017.06.14", "title": " Губернаторът на Пловдив ще награди футболните шампиони на „Ботев“ от 1967 година"}
{"url": "https://trud.bg/%d0%b8%d0%b7%d0%b1%d1%80%d0%b0%d0%bd%d0%b0%d1%82%d0%b0-%d0%bb%d0%b8%d0%bd%d0%b8%d1%8f-%d0%b5-%d0%bf%d1%80%d0%b0%d0%b2%d0%b8%d0%bb%d0%bd%d0%b0-%d0%b4%d0%b0%d0%bd%d0%be-%d1%81%d0%b5-%d0%bf%d0%be%d1%81/", "text": "Няма как да знаем и да преценим всичко, което съдържа посещението на премиера Бойко Борисов в Турция. Сигурно има подробности и нюанси, които не са още казани и други, които въобще ще останат премълчани за пред обществото. Така е впрочем при всяка подобна среща. Да не говорим за онези думи или жестове, разменени между участниците, които и за тях самите са нещо недоизказано, но със своя си тежест и значение.Но няма основание за каквото и да е съмнение, че избраната и манифестирана от премиера Борисов линия на българска политика спрямо Турция и специално спрямо българо-турското сътрудничество по цял ред проблеми, е правилната. Подадената ръка за добросъседство, за усилия за взаимноизгодно сътрудничество, при взаимно зачитане и уважение, отговаря на добре разбраните интереси и на двете страни. Това се набива на очи, както се казва, от пръв поглед. И то е разбираемо като се има предвид дори и само географското положение на България и Турция.В случая обаче има и нещо друго, което извежда оценката на посещението на премиера Борисов в Турция и разговорите му с президента Ердоган и с турския премиер Йълдъръм на терен много по-значим от този на двустранните или стриктно балканските отношения. В геополитически план моментът не е белязан от „благи приказки“ и готовност за сътрудничество. Обратното. Трудни са за изброяване дори районите на света, където са вече в ход или в тревожно очакване, повече от разрушителни конфликти. Някои дори с потенциална заплаха да се превърнат в ядрени сблъсъци.В тази обстановка и при този климат, премиерът Борисов залага – и доколкото може да съдим, среща разбиране – на друг тон и език, предлага друго политическо поведение. И ако се вгледаме без предубеждение, не може да не констатираме, че линията на поведение предлагана от българския премиер, отговаря не само на българо-турските интереси. Ако бъде последователно приложена между България и Турция, това ще отговаря и на добре разбраните интереси на страните от ШОС (Шанхайската организация за сътрудничество), както и на тези от обединения като НАТО или Европейския съюз. Подчертавам – добре разбраните интереси, а не онези користни сметки и съперничества на момента, които често водят до разрушителни и дори самоубийствени сблъсъци и авантюри. Сигурно има и скептициСигурно има скептици, които са готови да кажат: коя е България, кой е Бойко Борисов, че да търсим в думите и в действията му някакви изгледи за влияние върху един терен много по-значим от хоризонта, до който обикновено стига погледа ни. Така е. И въпреки това вярната дума и правилната политическа линия е добре, когато бъдат изречени. И с готовност и достойнство подадена ръка за общи усилия в очертаната от тях посока.Дано правилната политическа линия доведе и до добри практически резултати.", "date": "2017.06.14", "title": " Избраната линия е правилна, дано се постигне успех\t\t\t"}
{"url": "https://trud.bg/%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8%d1%8f%d1%82-%d0%b7%d0%b0-%d1%81%d1%82%d1%80%d0%b5%d0%bb%d0%b1%d0%b0-%d1%81%d1%80%d0%b5%d1%89%d1%83-%d0%b0%d0%bc%d0%b5%d1%80%d0%b8/", "text": "Джеймс Ходжкинс, който бе идентифициран като стрелеца, който откри огън по членове на Републиканската партия в САЩ, е имал дребен бизнес в щата Илинойс, и открито се е определял като поддръжник на левия политик Бърни Сандърс, предава CNN .Джеймс Ходжкинс е бил яростен критик на президента Доналд Тръмп и американските консерватори. „Тръмп е предател. Тръмп унищожи нашата демокрация. Време е да унищожим Тръмп и компания“, е написал нападателят във фейсбук профила си. В друго изказване той нарича републиканците „талибани“. Стрелецът е бил на 66 години и женен.Властите твърдят, че всички фейсбук публикации на Джеймс Ходжкинс са били с ясно изразени леви възгледи. Той е критикувал освобождаването от данъци на богатите, подкрепял е идеите за достъпно и безплатно здравеопазване, както и други леви политики.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.06.14", "title": " Заподозреният за стрелба срещу американски сенатори е бил поддръжник на Бърни Сандърс"}
