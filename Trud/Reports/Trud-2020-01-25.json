{"url": "https://trud.bg/%d0%bc%d0%be%d1%81%d0%ba%d0%b2%d0%b0-%d0%b8%d0%b7%d0%b3%d0%be%d0%bd%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%80%d1%83%d1%81%d0%ba%d0%b8%d1%82%d0%b5-%d0%b4%d0%b8%d0%bf%d0%bb%d0%be%d0%bc/", "text": "Москва оценява   на руските дипломати от България като откровен неприятелски акт и провокация, тя си запазва правото да отговори реципрочно. Това се казва в   на руското министерство на външните работи,. По-рано България обяви, че гони двама руски дипломати заради обвинения в шпионаж. „На 24 януари българските власти взеха решение за изгонването от страната на дипломат от посолството и служител на търговското представителство на Руската федерация в България. Никакви разумни доказателства, които обосновават това решение, не бяха представени“, заявиха от руското външно министерство, предаде БГНЕС. „Оценяваме тази стъпка на официална София като откровен неприятелски и провокационен акт, който е в разрез с конструктивния и традиционно взаимно уважителен характер на руско-българските отношения. Запазваме си правото да предприемем реципрочни мерки“, подчертаха от МВнР. Посолството на Русия в София съобщи по-рано, че на руския посланик Анатолий Макаров е връчена нота, в която двамата дипломати са обявени за персона нон грата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tМосква: Изгонването на руските дипломати от България е неприятелски акт и провокация\t\t\t"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b5-%d1%83%d1%81%d0%bf%d1%8f-%d0%b4%d0%b0-%d0%ba%d0%b0%d1%86%d0%bd%d0%b5-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%b7%d0%b0%d1%80%d0%b0/", "text": "Видео с неуспешен опит за приземяване на пътнически самолет по време на бурята „Глория“ набира популярност в интернет, пише порталът за новини „Мейл ру“, цитира БТВ. Боинг – 737 на „Райън ер“се опита да кацне на летището във Валенсия. Пилотите се опитват да се приземят въпреки силната буря. На кадрите се вижда как самолетът на няколко метра от земята се накланя и обръща настрани заради поривите на вятъра. След неуспешния опит самолетът набира отново височина. Не се съобщава за ранени. От средата на януари силната буря бушува на средиземноморското крайбрежие в Централна Испания. Тя е разрушила цели плажове, оризови плантации, а на места вали и сняг. Височината на вълните в Майорка пък достигна рекорди – 14 метра. По последни данни жертвите на бурята са 13. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tСамолет не успя да кацне в Испания заради бурята „Глория“ (ВИДЕО)\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81-%d0%bc%d0%b0%d1%81%d0%b8%d1%80%d0%b0%d0%bd%d0%b8-%d0%bf%d1%80%d0%be%d0%b2%d0%b5%d1%80/", "text": "Проверяват голямо месопреработвателно предприятие в Пловдив, съобщи пред „ “ директорът на Областната дирекция на МВР – Пловдив ст. комисар Йордан Рогачев. Проверката е стартирала по сигнал, но Рогачев отказа да съобщи за какво са били сезирани властите. Служители на Икономическа полиция и Областната дирекция за безопасност на храните в Пловдив са влезли в един от най-големите месокомбинати. Съставен е констативен протокол, взети са и проби от суровините и готовата продукция. Те са изпратени за изследване в лабораторията на ОДБХ-Пловдив. Очаква се проверките в месопреработвателните фирми в региона да продължат. Икономически полицаи и служители на Басейнова дирекция са извършили проверки и на територията на голямо хранително предприятие в близост до Захарния завод в Пловдив. Акцията била по сигнал за нерегламентирано източване на подпочвени води. На място се оказало, че от предприятието са дърпали вода с помпи от 90 метра дълбочина. Фирмата нямала разрешително да ползва подпочвени води, а нямало и водомер, който да отчита какво количество вода е добита. Имало само водомер за обратните води. Взети са проби от водата за изследване, както и от готовата продукция във фирмата. За случая е уведомена РЗИ-Пловдив, а също и Районната прокуратура. Образувано е досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tПолицията в Пловдив с масирани проверки на месопреработватели\t\t\t"}
{"url": "https://trud.bg/%d1%8e%d0%bb%d0%b8%d0%b0%d0%bd-%d0%b2%d0%b5%d1%80%d0%b3%d0%be%d0%b2-%d0%b4%d0%b0%d0%b2%d0%b0-%d1%83%d1%80%d0%be%d1%86%d0%b8-%d0%bf%d0%be-%d1%81%d0%b2%d0%b0%d0%bb%d0%ba%d0%b8/", "text": "Постановката ще се играе утре и в понеделник на сцена “Миракъл”  Любимецът на публиката Юлиан Вергов влиза в ролята на изкусен и опитен сваляч в първата премиерна постановка на театър “Българска армия” за 2020 година. Тя се казва “Кафе с претенции”, но това не е оригиналното заглавие на автора Георги Марков. За пръв път комедията е отпечатана през 1965 г. в издание на Комитета за култура като “Ние котараците” – заглавие, под което е и първата постановка на пиесата в театър “Трудов фронт”. Същата година театърът затваря и до премиера така и не се стига. Интересно е, че дори тази безобидна комедия, обрисуваща една провалена “свалка” на трима типични представители на градската бохема от периода на 60-те години в София, тогава предизвиква много коментари и противоречиви оценки. Някои съвременници на епохата, виждат себе си в образите на героите, за които емблематичните по онова време заведения – кафето на “Кристал”, “Прага”, “Астория” са не само места за срещи, а и сцена за лична изява пред дамите от градския елит. Други се припознават в обсъжданите от тях персонажи. Комичният сюжет на “Кафе с претенция” ни пренася в София през 1966 г. В апартамента на Милчо (Юлиан Вергов) – 43 годишен, началник на рекламно бюро. Намираме го там заедно с “авера му” – 43 годишния Милко (Иван Радоев). Тече трескава подготовка в очакване на две дами, заговорени случайно през деня, на кафе по “Раковска”. Напътствията на доста по-опитния в свалките Милчо почти вдъхват кураж на Милко, но и го забъркват в куп неочаквани разговори и ситуации. “Кафе с претенции” може да гледате утре и в понеделник на сцена “Миракъл”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tЮлиан Вергов дава уроци по свалки\t\t\t"}
{"url": "https://trud.bg/%d0%bd%d0%b0%d0%b4-5-%d1%85%d0%b8%d0%bb%d1%8f%d0%b4%d0%b8-%d0%b4%d1%83%d1%88%d0%b8-%d1%81%d0%b0-%d0%b7%d0%b0%d0%b1%d0%be%d0%bb%d0%b5%d0%bb%d0%b8-%d0%be%d1%82-%d0%b3%d1%80%d0%b8%d0%bf-%d0%b7%d0%b0/", "text": "Расте броят на заболелите от грип и остри респираторни заболявания, предаде БГНЕС. За периода от 13 до 19 януари 2020 г. (последният, за който има официални данни) са „регистрирани общо 6 317 случая на остри заразни заболявания срещу 5 748 случая за предходната седмица. От тях 5 085 са случаите на грип и остри респираторни заболявания (ОРЗ) срещу 3 969 случая за предходната седмица“, сочи справката за епидемиологичната обстановка в страната на здравното министерство. Общата заболеваемост от грип и ОРЗ за страната за седмицата от 13 до 19 януари е 133,69 на 10 000 души. За посочения период в Националната референтна лаборатория „Грип и ОРЗ“ са изследвани чрез Real Time RT-PCR 119 клинични проби (носогърлени секрети). Доказани са 28 грипни вируса A(H1N1)pdm09, 29 вируса A(H3N2) и 6 вируса B/Victoria. Актуална информация за областите, на чиято територия е обявена грипна епидемия, се публикува ежедневно на интернет страницата на Министерство на здравеопазването. Не са регистрирани хранителни взривове и взривове от вътреболнични инфекции, съобщават още от здравното министерство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tНад 5 хиляди души са заболели от грип за една седмица у нас\t\t\t"}
{"url": "https://trud.bg/%d1%81%d0%b8-%d0%b4%d0%b7%d0%b8%d0%bd%d0%bf%d0%b8%d0%bd-%d1%81%d1%8a%d0%b1%d1%80%d0%b0-%d0%bf%d0%be%d0%bb%d0%b8%d1%82%d0%b1%d1%8e%d1%80%d0%be-%d0%b7%d0%b0%d1%80%d0%b0%d0%b4%d0%b8-%d0%b1%d0%b8%d1%82/", "text": "Китайският президент Си Дзинпин, който е и генерален секретар на ЦК на Китайската комунистическа партия, проведе заседание на Политбюро на ЦК за обсъждане на мерките за борба с разпространението на коронавируса, предаде Ройтерс, цитирайки китайската държавна телевизия. Китайският лидер каза, че там, където вирусът се разпространява най-бързо, страната е изправена пред трудна ситуация. Дадени са уверения, че където е необходимо, ще бъдат изпратени допълнителни специалисти, които да поемат тежките случаи и бе подчертано, че нито едно лечение няма да се забави било поради стойността си, било поради проблеми с доставка на материали. Това важи най-вече за болниците в провинция Ухан, откъдето тръгна епидемията. Като поредна мярка за ограничаване на епидемията от 26 януари временно се спират междуградските автобуси. Заразяване с новия коронавирус е диагностицирано при двегодишно дете в южния автономен район Гуанси-Чжуъан, съобщи вестник „Женчмин жибао“, предаде ТАСС. Досега това е най-малкият пациент, заразен с този вирус. Преди бе съобщено за още един случай на дете, заразено с вируса, но засега няма статистика за заболеваемостта при децата. Според експерти младите хора и децата не са толкова възприемчиви към новия вирус, колкото по-възрастните. Според медийни публикациии всички райони на Китай вече са засегнати от короновируса, предизвикващ пневмония, освен отдалечения Тибет, предаде ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tСи Дзинпин събра Политбюро заради битката с опасния коронавирус\t\t\t"}
{"url": "https://trud.bg/%d1%81%d0%bf%d0%b0%d1%81%d1%8f%d0%b2%d0%b0%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d1%82%d1%83%d1%80%d0%b8%d1%81%d1%82-%d0%bd%d0%b0-%d1%81%d0%ba%d0%b0%d0%ba%d0%b0%d0%b2%d0%b8/", "text": "С два хеликоптера спасяват турист, пострадал на Скакавишкия водопад, съобщи По първоначални данни е тежко пострадал. Мъжът най-вероятно се е катерил по замръзналото езеро, когато паднал и се ударил лошо. Веднага петима спасители от отряда в Дупница тръгнали към мястото. Два хеликоптера, които са ангажирани с Първенството в Банско, също са тръгнали. Мъжът е качен на единия хеликоптер. Транспортират го до болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tСпасяват пострадал турист на Скакавишкия водопад с хеликоптери, транспортират го в болница\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d1%81%d0%bf%d0%b5%d1%88%d0%bd%d0%be%d1%82%d0%be-%d0%b7%d0%b0%d1%81%d0%b5%d0%b4%d0%b0%d0%bd%d0%b8%d0%b5-%d0%bd%d0%b0-%d0%bd%d0%ba%d0%bf-%d0%bd%d0%b0-%d0%bb/", "text": "Започна спешното заседание на Националния клуб на привърженици на „Левски“, предаде БТВ. Повод за срещата на феновете са проведените вчера разговори с министър-председателя Бойко Борисов и бъдещето на „синия“ клуб. Заседанието днес се провежда в централата на бул. „Тодор Александров“ 23. То ще премине при засилено полицейско присъствие в района. Очаква се срещата да продължи около два часа, след което председателят на НКП Степан Хиндилиян ще обяви взетото решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tЗапочна спешното заседание на НКП на „Левски“\t\t\t"}
{"url": "https://trud.bg/%d1%81%d0%b0%d1%89-%d0%b5%d0%b2%d0%b0%d0%ba%d1%83%d0%b8%d1%80%d0%b0-%d1%81%d1%8a%d1%81-%d1%81%d0%b0%d0%bc%d0%be%d0%bb%d0%b5%d1%82-%d0%b2%d1%81%d0%b8%d1%87%d0%ba%d0%b8-%d1%81%d0%b2%d0%be%d0%b8-%d0%b3/", "text": "Правителството на САЩ организира чартърен полет в неделя, за да евакуира своите граждани и дипломати от засегнатия от епидемия китайски град Ухан до САЩ, съобщи източник, запознат с операцията, пише в ексклузивна статия американският вестник The Wall Street Journal. Операцията е планирана на фона на информациите, че броят на смъртните случаи от новооткрития коронавирус, който се появи за първи път в Ухан, надхвърли 40, а броят на потвърдените случаи е над 1200, като много от случаите са в и около централния китайски град, в който живеят 11 милиона души. Бързото разпространение на болестта през последните дни в Китай и по света, включително два случая в САЩ, породи опасения от смъртоносна зараза. Смята се, че приблизително 1000 американски граждани се намират в Ухан, а американското консулство се е свързало с някои от тях, за чието местонахождение знае, за да им предложи място в самолета, каза източникът запознат с въпроса. Самолетът разполага с около 230 места и ще включва дипломати от американското консулство, както и американци и техните семейства. Тези, които са евакуирани, ще заплатят разходите, добави източникът. Правителството на САЩ е получило одобрение за операцията от китайското външно министерство и други правителствени агенции след преговори през последните дни. Посолството на САЩ в Пекин и китайското външно министерство не са открити за коментар в събота, първия ден от празника на лунната Нова година в Китай. Самолетът „Боинг“ 767 ще разполага с американски медицински персонал на борда, за да се гарантира, че за всеки засегнат от новооткрития и малко познат коронавирус се полагат грижи и няма да го разптостранява. Освен американските дипломатически служители със седалище в Ухан, всички свободни места могат да бъдат предлагани на граждани от други страни, включително дипломати от други държави, каза източникът също така добави, че САЩ планират временно да затворят своето консулство в Ухан. Не е ясно къде в САЩ ще кацне самолетът. Други правителства водят преговори с китайските власти за организиране на полети по модела на споразумението на Китай със САЩ, заяви източникът. Американските операции по евакуация от този характер станаха сравнително рутинни в някои части на света след природни бедствия и политически смущения, но планираната неделя изглежда е безпрецедентна за Китай. Източникът заяви, че американските служители смятат, че американците ще могат да пътуват от Ухан до друг град, например Шанхай, ако не може да бъде организиран полет. Китайските власти през последните дни спряха почти целия транзит, включително търговските полети, към и от Ухан, докато се опитват да отцепят града и голяма част от провинция Хубей от останалата част на страната, в изключителен опит да предотвратят разпространението на вируса. Това е оставило много чуждестранни граждани в Ухан с малко възможности за напускане на града, важен транзитен и промишлен център, понякога сравнявана с Чикаго или Питсбърг. Ухан е база на бизнес операциите на редица големи американски корпорации, включително производителя на автомобили General Motors Co. Той също е дом на китайската държавна компания Dongfeng Motor Corp., която е съвместно предприятие с японските Nissan Motor Co. и Honda Motor Co., както и френските Renault SA и Peugeot на PSA Group. Много чуждестранни служители от тези компании, както и техните доставчици, са базирани в Ухан. Една от причините американските дипломати да се стремят да организират подобна операция е опасението, че всеки, заподозрян, че се е разболял с болестта, може да се озове в карантина с неопределен срок, вероятно без достъп до консулска помощ, каза източникът на информацията. Един недостатък за някои американски граждани в Ухан е, че самолетът ще лети директно към САЩ, а не в друг град в Азия, който някои жители на Ухан от САЩ могат да предпочетат като междинна транзитна точка. Пътниците ще бъдат помолени да подпишат запис на заповед за цената на полета, който се очаква да струва многократно цената на търговския полет от Китай до САЩ, съобщи човекът, запознат с въпроса. Американските граждани могат да изберат да останат, но чартърният полет гарантира, че „американците, които искат да излязат, могат да напуснат“, каза този човек. Държавният департамент разпореди заминаването на целия не-спешен американски персонал и членовете на техните семейства от района на Ухан и публикува предупреждение на уебсайта си, който съветва гражданите на САЩ да не пътуват до провинция Хубей в четвъртък, в същия ден, когато общинските власти на Ухан обявиха блокирането на целия град. „Правителството на САЩ има ограничени възможности за осигуряване на съдействие за граждани на САЩ в провинция Хубей “, пише в предупреждението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tСАЩ евакуира със самолет всички свои граждани и дипломати от района на Ухан в Китай\t\t\t"}
{"url": "https://trud.bg/%d0%bf%d0%b0%d1%89%d1%8a%d1%80%d0%bd%d0%b0%d0%ba%d1%8a%d1%82-%d1%83%d1%81%d0%b8%d0%bb%d0%b2%d0%b0-%d0%b8%d0%bc%d1%83%d0%bd%d0%b8%d1%82%d0%b5%d1%82%d0%b0/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Пащърнакът /Pastinaca sativa/ е двугодишно растение от много популярното в кулинарията и медицината семейство Сенникоцветни /Apiaceae/. През първата си година образува голям кореноплод и листна розетка, а през втората – стъбло, цвят и семена. По външен вид и аромат кореноплодът му силно напомня на близкия родственик моркова, а листата му на други популярни роднини – магданоза и целината. Тук ще насоча вниманието към качествата на кореноплода, тъй като листата, особено през втората година на растежа, могат да проявяват фототоксични свойства. В интернет има форуми с рецепти за обработка, готвене и консумация на младите листа, но препоръката ми е да сте изключително внимателни и да избягвате подобна употреба. Родината на пащърнака е Евразия, където в миналото само там е можел да бъде срещнат в диво състояние. Днес е инвазивен вид в Северна Америка. В миналото е култивиран за първи път най-вероятно от римляните, а сега е част от традиционните рецепти на много европейски нации. Много данни сочат, че през Средновековието, а и преди това, в Европа е бил основно използван за подсладител или като източник на скорбяла, но през XVIII -XIX век трайно е изместен от захарното цвекло и картофите. Подсладителят от пащърнак се е приготвял чрез изцеждане на сока и изпаряване на водното му съдържание, подобно на петмез. Парадоксално е, че в днешно време основната консумация на този зеленчук е в страните от Северна Европа, въпреки че там той е привнесен, а консумацията му по земите в южната част на Стария континент е пренебрежително малка. Често присъства в състава на готовите обикновено био сертифицирани бебешки пюрета, а като част от зеленчуковата смес при приготвянето на различни ястия няма конкуренция заради специфичния си богат аромат. Също както повечето кореноплодни, пащърнакът осигурява истинско изобилие от хранителни вещества, без да създава безпокойство за обиколката на талията. Предимство при избора му за трапезата е още, че може да бъде консумиран, както в сурово, така и в готвено състояние. 100 грама пащърнак съдържат само около 70 ккал, но за сметка на това задоволително количество фолати, разтворими и неразтворими фибри, калий, витамин С. В състава му също влизат други витамини от групата В, витамини К и Е, магнезий, калций, манган и др. Фолатите са група вещества, известни под общото наименование витамин В9, който обикновено присъства в хранителните добавки под синтетичната му форма – фолиева киселина. Фолатите са безценни при бременни или планиращи бъдещо зачеване жени. Много изследвания сочат, че способстват за сериозно намаляване риска от възникване на родилни дефекти. Играят важна роля и при сперматогенезата. Спомагат за регулиране нивата на хомоцистеин в кръвта, и така редуцират риска от инфаркт и различни видове неврологични заболявания. Известно е, че хроничният дефицит на фолати се свързва дори с повишена честота на заболеваемост от някои видове рак. Разтворимите и неразтворими фибри в пащърнака поддържат перисталтиката и оптималния микробиом в червата и предпазват от упорит запек, причина за много хронични болести, сред които и онкологични. Спомагат за регулиране на нивата на холестерол и изхвърляне на токсините чрез фекалната маса. Фибрите създават усещане за ситост и спомагат да се ограничи ненаситния апетит. За това препоръчвам пащърнака да присъства в менюто на пациенти с наднормено тегло и за запазване на трайни резултати след програма на лечебно гладуване. Кореноплодът е ценен и със съдържанието на витамин С – един от най-популярните, дори в много класации най-популярен антиоксидант. Важен е и ефектът му за по-пълноценно усвояване на желязото. През студените месеци той има качеството да пази и укрепва имунната система, защото в състава на пащърнака витамин С се комбинира от великата природа с още други стимулиращи имунитета антиоксиданти като кверцетин и кемпферол. В немскоезичните страни пащърнакът е много популярен за приготвяне на отвари и настойки при различни заболявания на сърдечно-съдовата система и за регулиране на кръвното налягане. Причина за славата му на ефективно природно средство при тези състояния и за превенцията им е наличието на калий. С верен природен инстинкт много поколения преди нашето се доверявали на лечебните качества на непретенциозното кореноплодно. В родните традиции пащърнакът е имал трайно присъствие, дори са го изсушавали заедно с чушките и чесъна. В последните години съвсем заслужено започва да се връща в менюто за здравословно хранене.   Пастет от пащърнак Продукти: \n2 средно големи сварени корена от пащърнак, \nсок на 1 лимон, \n100 г. изкиснат белен суров слънчоглед, \n1 суп. лъж. пълнозърнест сусамов тахан, кимион, куркума, черен пипер /на вкус/, 150 мл вода Приготовление: \nВсички съставки се блендират до получаване на фин пастет. При желание може да бъде наръсен със ситно нарязан пресен чесън.   Салата с пащърнак и червено цвекло (1 порция) Продукти: \n100 г. пащърнак, \n100 г. червено цвекло,1 голяма зелена ябълка, \n7-8 стръка рукола, \n2-3 стръка магданоз, \n1/2 портокал, \nкълнове от див копър, \nсеменца от нар Приготовление: \nПащърнакът и цвеклото се настъргват на ситно, ябълката се обелва и се настъргва на малко по-едро, руколата се накъсва. Омесват се и се прибавя сокът от портокала. При сервиране се поръсват покълналите семена, наровите семки и магданоз. Супа от пащърнак (1 порция) Продукти: \n150 г. пащърнак, \nпо 20 г. морков и целина /глава/, \n1 малък картоф, \n1-2 стръка зелен лук, \n1/2 скилидка чесън, \n3-4 стъбла магданоз, \nпо 1 щипка риган, куркума, сомак и морска или хималайска сол, \n30 мл соево мляко, \n1 ч. лъж. кокосово масло Приготовление: \nНарязваме зеленчуците на кубчета и заедно с наситнения зелен лук и магданозените стъбла ги поставяме в подходяща тенджерка, наливаме вода- да ги покрие, и варим до омекване. Сваляме от огъня, добавяме подправките и пасираме. Сервираме със зехтин екстра върджин и резен лимон. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tПащърнакът усилва имунитета\t\t\t"}
{"url": "https://trud.bg/%d0%bc%d0%b5%d0%b4%d0%b8%d0%b8%d1%82%d0%b5-%d0%bc%d0%b5%d0%b6%d0%b4%d1%83-%d0%bd%d0%b5%d0%b1%d0%b5%d1%82%d0%be-%d0%b8-%d0%b7%d0%b5%d0%bc%d1%8f%d1%82%d0%b0/", "text": "Когато истината ни споходи, ние ще я познаем В края на миналата година парламентът създаде работна група за изменение на Закона за радиото и телевизията. “Те да работят по-добре и по обновени правила, защото средата се е променила – каза Вежди Рашидов. – Законите, които изработваме, трябва да дадат възможност за свобода на медиите, тяхното разгръщане, тяхната работа, съобразена с времето, в което живеем”. Очевидно времената са се променили и изоставаме в представите си за медиите. Струва ми се обаче, че дефектът е в мирогледа изобщо и докато това не се оправи, няма да имаме отговор и за медиите. Брой 5 на сп. „Християнство и култура“ от миналата година започва със знаменателна статия от Бойко Василев, озаглавена „Утопии, антиутопии, медии“, като изследването започва от констатацията, че новите медии при появата си винаги са предизвиквали или въодушевление, или страх, и върви към въпроса мисленето ли определя медиите, или медиите определят мисленето. Безспорно процесът е двупосочен и все пак – яйцето или кокошката? Интернет се оказа поредната комуникационна революция след азбуката, печата и радиовълните, най-малкото заради това, че направи медиите интерактивни. Преди 100 години, за да гледаш филм, трябваше да идеш в киносалона, да се наредиш на опашка и да си купиш билет. Преди 50 години, за да гледаш филм, трябваше да се прибереш навреме у дома и да се настаниш пред телевизора. Днес, за да гледаш филм, е достатъчно да извадиш смартфона, докато се возиш в метрото. Днес новината не е просто новина, а новина+коментари. Това променя медиите. Но доколко променя хората? Голяма група светли умове се пита това и в статията си Бойко Василев прави преглед на мненията им. И стига до извода, че всяка нова медия се посреща с утопична или антиутопична нагласа, с надеждата, че ще спаси света и ще го направи по-добър, или с опасението, че ще го затрие. Но трябва ли да търсим истината за медиите между утопията и антиутопията? Не са ли утопията и антиутопията просто резултат от грешка в мирогледа? Василев отбелязва, че според канадския литературовед Маршал Маклуън (1911-1980) „изграденият от нас канал променя нас самите“ и че „комуникационните революции обръщат цивилизациите и обществата“. Така Маклуън се солидаризира с философията на един друг канадец – Харолд Инис (1894-1952), професор по политическа икономия в университета в Торонто, според когото „посланието на медиите е самото им съществуване, а не съдържанието, което излъчват“. Тоест, посланието към руснаците на 22 юни 1941 г. от говорителя на Всесъюзното радио на СССР Юрий Левитан – „Внимание! Говори Москва!… Днес, в четири часа сутринта… германските войски нападнаха нашата страна…“ – не е съобщение, че е започнала Втората световна война, а че Москва има радио. Не съм съгласен. Такива теории звучат твърде структуралистично, твърде формално, твърде материалистически и модернистично. Още Платон гледа скептично на новостите в общуването и разпространението на познанието, поради което стига до озадачаващи заключения. Обявява се в подкрепа на наизустяването срещу записването, казвайки: „Това знание (фонетичната азбука – б. м.) ще доведе до занемаряване на паметта и ще причини забрава в душите на учещите, понеже, уповани на писането, те ще престанат да си припомнят отвътре със собствени сили, а ще го правят отвън по знаци, които са им чужди…“ (Платон, „Федър“). Днес, 2390 години по-късно, е налице същият проблем – доколкото всичко го има в интернет, заслужава ли си нещо да се помни, или е достатъчно само да се знае къде да се потърси? Аз съм на мнение, че колкото по-малко енергия се употребява за помнене, толкова повече енергия остава за мислене, но пък една градска история разказва как всяка сутрин проф. Балан, подобно на някои които се упражняват с гирички, тренирал ума си, като научавал наизуст по едно стихотворение на чужд език. Яйцето или кокошката? По отношение на лесния и бърз достъп до информация, интернет е великолепен, но продължава да е двояк, както впрочем и всичко останало в този греховен свят – колкото по-прекрасна е прекрасната страна, толкова по-ужасна е ужасната. Първият резултат от изобретението на Гутенберг е отпечатването на Библията. Вторият са анонимните листовки с лъжи, клевети, пасквили и ругатни, разпространявани в изобилни тиражи по европейските улици. Интернет е създаден за академичен обмен между университетите. Няколко години по-късно мрежата е залята от порнография и хазарт. Ловната сцена, нарисувана с прилепови изпражнения върху скалата на Магурата, по време на каменната епоха е била толкова запленяваща, колкото днес е фейсбук. Каналът сам по себе си няма значение. Феноменът не е във вида на медията, а в самото u съществуване, в самото вълнуващо откритие, че хората разполагат с някакъв общ код, чрез който могат да общуват. И противно на казаното от Инис, важно е посланието, а не кодът. Кодът е случайност. Дали медията ще е гуано от прилеп или смартфон с 8-ядрен процесор – това са само технически детайли. Медиите влияят върху мислите на хората само дотолкова, доколкото улесняват и ускоряват техния обмен. От всички цитирани от Бойко Василев мнения, най-много ми допада и е най-близо до личните ми убеждения мнението на основателя на NBC Дейвид Сарноф, който критикува Маклуън и Инис по следния начин: „Ние сме твърде склонни да направим технологичните инструменти изкупителни жертви за греховете на онези, които ги ползват. Продуктите на модерната наука не са добри или лоши сами по себе си; единствено начинът, по който се използват, определя тяхната стойност“. Дали Дейвид Сарноф си е давал сметка колко ортодоксално е неговото изказване, повтаряйки мнението на св. Максим Изповедник: „Не сами по себе си нещата в света са лоши, а злоупотребата с тях ги прави такива. Не сетивното познание е греховно, а злоупотребата с телесността“ („Мистагогия“). Аз съм на абсолютно същото мнение – нещата сами по себе си не са добри или лоши; такива ги прави начинът, по който човекът ги употребява. Не оръжието убива, а човекът. – Да! – казват утопистите, гледайки добрата употреба. Новите медии ще спасят света, защото вече никой не ще може да скрие престъпленията си! – Не! – казват антиутопистите, гледайки злата употреба. – Новите медии ще превърнат хората в плахи зомбита с мания за преследване и ще удавят истината в пороища от лъжи! Но какъв е всъщност проблемът на утопиите и антиутопиите? Те не са само медийно явление. Те са резултат от променения мироглед на хората – промяна, започнала от френската революция и родилия се от нея комунизъм. Проблемът е, че си затваряме очите за съществуването на половината от творението. То е все едно да кажеш, че съществуват само четните числа, а нечетни числа не съществуват, и да се мъчиш да правиш математика. Библията започва и свършва с едно и също. Старият завет започва с „в начало Бог сътвори небето и земята“ (Бит. 1:1), а Новият завет свършва с „и видях ново небе и нова земя“ (Откр. 21:1). Светът, творението се състои от земя и небе, от материален (сетивен) и духовен (умопостижим) свят; времето е вечност в движение, а вечността – време в покой. Но съвременният човек вижда само земята и се прави, че небето не съществува. Следователно, приема смъртта за окончателен край на всичко. Тогава къде човекът да разположи своя идеал, рая, царството небесно? Ще го разположи на земята, отсам смъртта, защото няма къде другаде. Ето ги Вавилонската кула, комунизмът и социалната държава. Ето я утопията. Антиутопията пък е когато разберем, че утопията е невъзможна. Изхождайки от грешна предпоставка, не можем да стигнем до верни изводи. И това е така не само по отношение на медиите. Утопията е грешен извод, защото е построена на грешно място – ?? ?????. Грешен извод е и всеки друг, който разглежда смъртта като край на всичко. То е все едно да отидеш на кино, да си тръгнеш на петата минута и да кажеш: „Егати безсмисления филм, нищо не разбрах!“. Твърде объркан мироглед, твърде грешна предпоставка, която ни лишава от истината. Медиите са средство за обмен на възгледи и когато възгледите не са правилни, то и медиите са озадачаващи. Това е проблемът на секуларното и влюбено в себе си общество. То издига в култ точните науки, но те, макар и по един все по-съвършен начин, описват само земята, но не и небето. Те казват, че книгата има форма на паралелепипед, състои се от целулозни листове напръскани с мастило с определен химичен състав, но не обяснява за какво се разказва. Човек има два крака и две ръце, има логика и интуиция, ум и сърце, мисли както аналитично, така и синтетично, към познаването на непознаваемото върви едновременно по утвърждаващ и по отричащ път. По същия начин творението се състои от земя и небе – нито само от едното, нито само от другото. Идеологическото пространство се нуждае от преформатиране, а медиите само отразяват тази нужда с непрекъснато нарастващите си технически възможности. Когато истината ни споходи, ние ще я познаем, независимо дали ще я видим изписана със звезди на небосклона, или ще я получим по електронната поща. Освен това мисля, че Картаген трябва да бъде разрушен. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tМедиите между небето и земята\t\t\t"}
{"url": "https://trud.bg/%d0%ba%d1%80%d0%b8%d1%81%d0%b8%d1%8f-%d0%bc%d0%be%d0%bc%d1%87%d0%b5%d1%82%d0%b0%d1%82%d0%b0-%d1%81%d0%b5-%d0%bf%d1%80%d0%b8%d1%82%d0%b5%d1%81%d0%bd%d1%8f%d0%b2%d0%b0%d1%82-%d0%b8%d0%bc%d0%b0%d1%82/", "text": "Харесвам се естествена, иначе съм като бебе с грим Били Айлиш ми е любимка В новите песни липсва истинска музика За две години се убедих, че животът е много кратък \n\t\t \t – Крисия, неотдавна успешно се завърна с песента „Витамин”, какво ново да очакваме? \n– Планирам още много нови песни, но в малко по-различен стил и в тях ще вложа още повече чувство и ще се опитам да дам повече от себе си, а не просто да накарам хората да се усмихнат и да са позитивни. Също така ще променя и имиджа за новите проекти. В момента се уча сама да пиша текстовете си, защото така най-точно ще мога да изразя себе си и нещата, които ме вълнуват. Ние живеем за мига, затова ще се оставя на вдъхновението и на усещането, което имам в момента. – Допадат ли ти актуалните хитове? \n– Често казано – не, въобще не ми допадат. Това не е правилният начин да говориш – с кого си си легнал, или какво си друсал, с извинение, или какво си пушил… Според мен, това може да се изрази по много по-различен, а не по такъв просташки начин и би могло да се създава толкова добра българска музика. Изпълнителите не са лоши и нямам нищо против тях, обаче музиката, която правят не е ок, но това е лично мнение. За съжаление останаха малко от свестните изпълнители у нас. – Младото или по-старото поколение БГ певци ти допадат? \n– Харесвам по-старото поколение музиканти, защото са влагали много повече усилия и труд в музиката си, докато в момента твърде често просто дават едни пари и правят песен само с бийт и без истинска музика. Като чуеш такава песен и няма как да си кажеш: „Ей, това беше много хубаво, музикантски звучеше”. Много малко са останали изпълнителите, които са по-различни, като Михаела Филева например, която е много добра и й се възхищавам. Мога да кажа, че с Рафи съм много близка и той е супер готин, наясно е какво прави с музиката и живота си и много му се радвам. С Орлин Горанов също сме много близки и винаги, когато се видим, той ме поощрява да не се отказвам и ми дава кураж. Като мъничка много съм пяла песните на певците от по-голямото поколение на различни конкурси и харесвам повечето от тях. Те са правили музиката си с мислене и чувство, а в момента е просто едно говорене, което дори не е и музика. – Не се опитваш да изглеждаш по-голяма, а си запазила детската си свежест и излъчване. Трудно ли ти е да не се поддаваш на модата да се гримираш силно и да си предизвикателна като други певици на твоята възраст? \n– Нямам нищо против грима, но на мен не ми стои – изглеждам буквално като бебе с грим и просто се харесвам повече натурална и естествена. Иначе, ако изглеждах по-голяма, щеше да ми стои ок да съм с грим, но аз гледам кое най-добре ще ми подхожда и най-много ме изразява в момента. Ако си на 10 години и си сложиш изкуствени мигли, това не е ок, но ако си по-голям и ти отива, то няма нищо лошо да го направиш, щом се чувстваш добре. – Какво мислиш за модата сред младите момичета да си уголемяват устните и да си правят други корекции? \n– Някои наистина прекаляват, но явно се чувстват толкова несигурни в себе си, че искат да променят цялото си изражение. Аз гледам себе си и като цяло се харесвам, харесвам си и устните и не виждам смисъл да променям нещо. Според мен, корекции не трябва да се правят, преди да си завършил училище. Иначе след време, като започнат да ти излизат бръчки – а те ще излизат, защото ще тежи това, което ти е слагано върху лицето – тогава наистина ще си кажеш – ех, защо си го причиних!? – Често обвиняват младите, че искат всичко наготово. Така ли е? \n– За съжаление, много от тях се вълнуват най-вече от простотията и затова и изпълнителите днес не влагат чувство в песните си, защото виждат какво интересува младото поколение. Липсват певци, които с музиката си да изразяват и казват нещо полезно за младите умове, с което да подпомогнат мозъка им да работи ок и да ги провокират да слушат качествена музика. Това е много голяма рядкост в България, но навън има доста качествена продукция, която си заслужава да се слуша. Аз се възхищавам на много американски изпълнители, но Били Айлиш ми е любимка. Харесвам самия є начин на мислене и виждам много от себе си в нея. – За какво си говорите с твоите връстници, има ли агресия в училищата? \n– Със сигурност за гаджета, естествено учението го изключваме, но има и изключения. Като цяло сме в такива години, че всеки тийнейджър е в някакви свои пубертетски моменти и се вълнува най-вече от това – кой с кого е излизал, или какво им се е случило днес… В училищата има и голяма агресия, особено сред момчетата. Дори, в момента, ако си излизал с някое момче и много често после той ще те заплашва с нещо. Да, сега сме в най-детските, но пък и най-страшните години… – Теб подмина ли те манията по новите свръхмодерни телефони и какво мислиш за битката за лайкове и най-ефектно селфи? \n– О, това е болната тема на всеки тийнейджър, даже и не само на тийнейджърите, защото има хора и на 30 години, които са луди за два лайка. Да, страшно е, в момента светът е обсебен от инстаграм или всякакви други мрежи и всеки обсъжда кой какво е казал – коментира, клюкари… „Я, виж Кайли Дженър е скъсала с Травис Скот”, или тем-подобни жълтини за известни личности се коментират нон-стоп, както и това кой каква снимка е качил и с кого ходи. Това е някакъв живот извън живота, защото животът не е в телефоните, лаптопите, или социалните мрежи. Животът е пред теб и не е в телефона ти, а трябва наистина да го хванеш в ръце и да не изпускаш дори момент от това, което е пред теб, защото животът е кратък. В последните две години буквално се уверих в това, защото те минаха като две минути за мен – супер бързо. Осъзнавам колко са важни миговете в този живот и това да ги изживявам на макс и ми се иска това, което съм правила да си струва, а не да си кажа: „Ами, аз когато бях на 12, такива неща разбирах от интернет”, имам предвид клюките, защото това е супер излишно и само те напряга. – Стана популярна още съвсем малка, срещала ли си завист и злоба? \n– О, да, още от втори-трети клас. Откакто се преместих в София, това се случва по-рядко, но като бях в Разград, имах наистина много гадни заплахи. Бях спъвана в коридорите, или блъскана от момчетата, защото от тях започваше цялата злоба, тормозеха ме и ме обиждаха. Момичетата също завиждаха и честно казано нямах приятели, а всеки ден се прибирах разплакана вкъщи… За едно 8-годишно момиченце това е голямо напрежение и тогава ми беше мечта да се преместя и да не съм повече в това училище и в този клас. – Емблема на Разград е футболен клуб „Лудогорец”. Следиш ли мачове? \n– Да, „Лудогорец” са най-големите! Познавам се с всички футболисти и се вълнувам, като играят, дори бях нещо като редовен изпълнител на мачовете им и изпълнявах химна. Освен футбола, в Разград има и много добри певци и танцови школи! – Много деца-звезди не издържат на напрежението. На теб лично какво ти помага да се справиш с този стрес? \n– Говоря сама на себе си, малко като лудите, но аз съм си лудичка, но не и откачена. Така преоткривам сама себе си и се надъхвам, не ми е нужно някой друг да ми говори, или пък да изпадам в някакви истерии, а просто си казвам – ти трябва да се бориш, затова си на този свят, дръж се! Силна съм и успявам сама да се взема в ръце. – Момчетата сигурно са луди по теб. Как ти показват, че те харесват – получаваш ли романтични подаръци, или се притесняват от теб? \n– Като цяло, още не съм стигнала до тази част с подаръците и жертвоготовността за мен, или някакви подобни жестове, но естествено съм имала нормална тийнейджърска връзка, просто не е било нещо сериозно. В момента не съм увлечена романтично, а и никой май няма смелост да ме докосне. Много момчета се притесняват от мен, не знам какво излъчвам, но ги е страх от мен, даже и по-големите. Явно имат някакъв респект, или страх, а може би и двете. – А ти влюбвала ли си се истински досега и какви момчета харесваш? \n– Не, не съм, но Джъстин Бийбър много си го харесвах, като бях по-малка той ми беше селебрити краш (увлечение по знаменитост -б. а.). По принцип за мен няма такова значение как изглежда едно момче, важно е какво има в главата, защото повечето нямат нищо в главата. (Смее се.) – Стана много популярна в „Шоуто на Слави”. Трудна ли беше раздялата? \n– До някаква степен се очакваше да стане това, просто в последните месеци се промениха много неща и аз реших, че ще се чувствам по-добре да стана самостоятелна. Най-хубавият ми спомен са концертите и като се сетя за тях и ме удря право в сърцето. Много ми липсват, защото тогава всички бяха най-истински, дори съм се разплаквала от вълнение. На мене, преди концерт ми пада кръвното, но като се кача на сцената всичко ми минава… – Що за шеф е Слави? \n– Никога не си е позволявал да ми крещи, или да ми вика. Честно казано, аз бях най-закъсняващата в шоуто и винаги чакаха мен, но никога не ме е глобявал, може би защото бях най-малката. Неговата цел беше ние да дадем максимума и да сме професионалисти. Много уроци научих, докато бях в екипа на 7/8 и може би половината ми живот и самоличност се е изградила покрай шоуто. – Най-важните уроци от родителите? \n– Никога да не се предавам, защото това е най-лесното – да се отпуснеш, да се предадеш и да кажеш: „Аз нищо не мога да направя, нищо не става”. „Не мога”, сигурно е най-често използваната дума, но нашите никога не са ме оставяли да се предавам. Тяхната подкрепа, за мен е много важна и без нея съм наникъде. Нашият гост \nТалантливата млада певица Крисия Тодорова е родена във Варна в семейството на Марин Тодоров и Ангелина Попова. Тя започва да се изявява на сцената едва три годишна, а на девет вече е популярна в цяла България, след като става част от „Шоуто на Слави”. Там впечатлява зрителите с уменията си да изпълнява песни във всякакъв жанр и се сдобива с прозвището „Детето чудо”. През ноември 2014-та година, Крисия представя страната ни на детския песенен конкурс „Евровизия” в Малта, заедно с пианистите Хасан и Ибрахим Игнатови и там песента „Планетата на децата” печели второто място, което е най-доброто класиране на България на този форум. След като се разделя с „Шоуто на Слави” и няколко годишна пауза, в която набляга на обучението си в Музикалното училище в София, Крисия се завръща отново на сцената със заявка за сериозно присъствие в родния ефир. Младата изпълнителка има три сестри, с които е силно свързана, а по-голямата от тях Тифани, с която живее в София, я придружава винаги на концерти и интервюта. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tКрисия: Момчетата се притесняват, имат страх от мен\t\t\t"}
{"url": "https://trud.bg/%d0%ba%d0%b0%d0%ba%d0%b2%d0%b8-%d1%81%d0%b0-%d0%bf%d1%80%d0%be%d0%b1%d0%bb%d0%b5%d0%bc%d0%b8%d1%82%d0%b5-%d0%b2%d1%8a%d0%b2-%d0%b2%d0%b8%d1%80%d1%82%d1%83%d0%b0%d0%bb%d0%bd%d0%b8%d1%8f-%d1%81%d0%b5/", "text": "Двама геймъри разговарят за живота: \n– Животът е игра с много тъп сюжет. \n– Да, но каква графика има само! *** Звъни телефона във фирма за ремонт на компютри. \n– Принтерът ми започна да не печата добре. \n– Най-вероятно е за почистване. Ще ви струва $50, но можете да прочетете ръководството и да си го почистите сам. \nКлиентът е потресен от такава откровеност: \n– Младежо, вашият началник знае ли, че така му проваляте бизнеса? \n– Честно казано това е негова идея. Доста повече изкарваме от принтери, които клиентите са опитвали да поправят сами. *** В родилния дом новичък татко се диви: \n– Близначета! \n– Не, едно е, – успокоява го медицинската сестра. – И следващия път елате трезвен. *** Двама хакери четат на уеб-сайта на църквата: „Днес е ден на обезглавяването на св. Йоан Предтеча”. Единият пита: \n– Кой е тоя св. Йоан Предтеча? \n– А, бета-версия на Исус. *** Въпрос: Кога си ляга да спи хакерът? \nОтговор: Той не ляга, а сяда, и не спи, а мисли в бавен режим. *** Откъс от интернет чат: \n– Искаш ли да правим виртуален секс? \n– Не, аз съм виртуално импотентен. *** Звън в офиса на интернет доставчик: \n– Ало! Интернет ли е? \n– Да, кажете. \n– Свържете ме с www.yahoo.com! *** Двама пияници си говорят: \n– Защо си крив, бе, брат? \n– У нас ракия няма, жената хляб купила. *** Мъж отива при лекар на профилактичен преглед. \n– Пиете ли? \n– Не! \n– А пушите ли? \n– Не! \n– Не ме гледай с тази идиотска усмивка, пак ще ти открия нещо! *** Срещат се двама приятели. Единият е омотал ушите си с въже. \n– Какво има? – попитал го другият. \n– Омръзна ми тоя живот. Реших да се беся. \n– Ако ще се обесиш, трябва да вържеш въжето около врата си. \n– Абе, пробвах, ама се задушавам. *** – Господ е най-добрият радиотехник във вселената! \n– Откъде го измисли? \n– Успял е да направи от ребро цял високоговорител. *** Самоубиец скача от шестия етаж и брои: \n– Шести, пети, четвърти, трети, втори, първи, втори, трети… Мама му стара, тирантите ми са се закачили някъде! *** Какво е това нещо с четири крака, зелено и космато и ако падне от дърво, може да те убие? – Билярдна маса. *** – Що е то целувката? \n– Устен договор за даване на долния етаж под наем. *** Гологлав мъж влиза при доктора, а на главата му жаба. Лекарят гледа смутено и преди да каже каквото и да е било, жабата изведнъж проговаря: „Докторе, виж какво ми излезе на задника…” *** – Докторе, как може да се открие склероза? \n– Ех, язък дето ти обяснявах толкова вчера… *** – Какво ядеш? \n– Ей тъй пък, на! \n– А? \n– Ами, спестявам разговор: ти ме питаш „какво ядеш”, аз ще ти кажа „кюфтета”, ти ще питаш „хубави ли са”, аз ще кажа „да”, ти ще кажеш „дай едно”, аз ще отговоря „няма”, ти ще попиташ „защо?” и ще ти отговоря „ей тъй пък, на”… *** Разговарят двама лекари: \n– Чух, че си напуснал града, в който практикуваше, макар, че си имал много пациенти. \n– Така бе, бяха много – въздъхва другият. – Но един по един измряха, градът запустя, нямаше какво да правя вече там… *** Млада жена се оплаква на лекар от сърцето си. \n– Не се тревожете – успокоява я докторът, – сърцето ви ще издържи до края на живота! *** Доктор разглежда рентгенова снимка: \n– Да-а-а! Ключицата е счупена, две ребра са пукнати. Няма страшно! С Photoshop ще оправим всичко! *** – Докторе, нима е толкова вредно да изпивам преди ядене по една чашка водка? \n– Зависи от това колко пъти дневно се храните. *** В рая седнали трима и търсят още един, за да играят карти. Изведнъж към тях се приближва четвърти. Зарадвали се те, раздали картите. Точно да започнат и четвъртият изчезнал. Прибрали тримата картите, ще си ходят вече. Изведнъж същият човек пак се появява. Пак раздават картите, аха да почнат и тоя пак изчезва. След петото появяване един от тримата пита вбесено: \n– Абе, ти, искаш ли да играеш карти или си правиш майтап с нас? \n– Искам, бе, как да не искам, ама тия долу в реанимацията си правят майтап. *** – Докторе, когато протягам ръце към коленете си и едновременно се извивам и вдигам първо единия, а после и другия крак, ми се появява болка в гръбнака. \n– Хм… Но защо правите такива сложни упражнения? \n– Какви упражнения? Вие по друг начин ли си обувате панталоните? *** Доктор помолил своя приятел фотограф да го замести за малко в лекарския кабинет. Фотографът се съгласил, но както си стоял в кабинета, изведнъж нахлул задъхан човек. \n– Докторе, помогни, голям проблем… \n– Какво става? \n– Докторе, жената е черна, аз съм черен, а бебето – бяло. \n– Ей вярно, голям проблем – замислено казал доктора. Ти мушка ли го? \n– Мушках го. \n– Вади ли го после? \n– Вадих го. \n– И пак го мушка и пак го вади? \n– Да – виновно казал пациентът. \n– Какво си направил ти, бе? Ти си осветил бебето! *** Изгладнял човек влязъл в ресторант и си поръчал супа, но поръчката му много се забавила, а той умирал от глад. Докато чакал забелязал някакъв мъж, който четял вестник, а пред него на масата имало пълна чиния с чорба. Скришом гладният взел паничката и изял чорбата, но що да види!?! На дъното на купичката имало паднало гребенче със сплъстени косми! Човекът веднага си изповръщал червата обратно в паничката, а онзи, от когото бил взел супата, свалил вестника и попитал: \n– Господине и Вие ли стигнахте до гребенчето? *** Жена отива на врачка и чука на вратата. \n– Кой е? – пита екстрасенската. \n– Егати и врачката! – казала жената и си тръгнала. *** – Как прекара почивните дни? \n– Бях за риба, лових шарани. \n– Колко хвана? \n– Нито един. \n– Тогава откъде знаеш, че си ловил шарани? *** Двама рибари преспиват на открито до реката. На сутринта се събуждат – единия нахапан целия от комари, а на другия нищо му няма. \n– Какво става бе, защо не те хапят комарите? \n– Ами аз се мажа с вино и се посипвам с пясък. \n– ?! \n– Комарите като дойдат – сядат, напиват се, почват да се замерват с камъни и се пребиват един друг. *** Двама пожарникари – стар и млад, спят по време на дежурство. Младият се събужда и пита: \n– А вярно ли някои хора имат такава работа, дето нищо не работят а само си стоят по цял ден и нищо не правят? \nСтарият го сгълчава: \n– Лягай да спиш бе, как не те мързи да говориш! *** Маниак на преглед при психиатър. Психиатърът: \n– Кажете ми какво е това – две колелца, две дръжки, а по средата гвоздей? \n– Ами, това е някакъв очилатко, а между очите му са забили пирон! \n– Не познахте. Ножица. \n– Забили са му ножица?! Баси маниашкото! \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tКакви са проблемите във виртуалния секс?\t\t\t"}
{"url": "https://trud.bg/%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%b1%d0%be%d1%82%d0%b5%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82/", "text": "Фенове на „Ботев” (Пловдив) на протест пред гръцкото посолство в София, съобщи Нова ТВ. Те настояват за обективно разследване на убийството на Тоско Бозаджийски, както и за справедлив процес.  28-годишният мъж  беше убит в Солун при сблъсък между наши сънародници и фенове на гръцкия ПАОК.  България заяви, че ще направи паралелно разследване. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tФенове на „Ботев” Пловдив на протест пред гръцкото посолство в София\t\t\t"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d0%bf%d1%80%d0%b8%d0%b5%d0%bb%d0%b8-%d1%81%d0%bc%d0%b5-%d0%b2%d1%81%d0%b8%d1%87%d0%ba%d0%b8-%d0%bd%d0%b5%d0%be%d0%b1%d1%85%d0%be/", "text": "Президентът на Турция Реджеп Тайип Ердоган заяви, че всички ведомства са предприели всички необходими мерки, за да се осигури безопасността на гражданите, след като земетресение от 6,8 по Рихтер удари страната, предаде Anadolu Agency. „Нашите институции са предприели всички необходими мерки“, каза Ердоган, добавяйки, че министрите на вътрешните работи, на здравеопазването и на околната среда са изпратени в районите, засегнати от земетресението. Ердоган добави, че Турският Червен полумесец, Дирекцията за управление при бедствия и извънредни ситуации и всички други институции са готови да окажат помощ на гражданите, засегнати от природното бедствие. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tЕрдоган: Предприели сме всички необходими мерки за спрвяне с щетите от земетресението\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%bf%d1%80%d0%b8-%d0%bf/", "text": "Възрастна жена беше намерена мъртва в дома си тази сутрин в пловдивския район „Южен“. Тялото й е открито от екип на пожарната, отзовал се на сигнал за задимяване в къща на ул. „Г. Кондолов“, предаде БНР. Пожарът е обхванал много малка част от имота, само около квадратен метър и е потушен изключително бързо. В помещението обаче е открито безжизненото тяло на 81-годишна жена. По предварителни данни смъртта й не е настъпила в резултат на пожара, а преди това. Полицията разследва причините за пожара и за смъртта на жената. Тя от дълго време живеела сама, собственик е на имота, в който има две постройки в лошо състояние. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tОткриха тялото на възрастна жена при пожар в Пловдив\t\t\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b0%d1%81%d1%82%d1%80%d0%be%d0%bd%d0%b0%d0%b2%d1%82%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%b7%d0%b0-%d0%bf%d0%be%d0%b2%d0%b5%d1%87%d0%b5-%d0%be/", "text": "Астронавтът на НАСА Андрю Морган и астронавтът на Европейската космическа агенция Лука Пармитано излязоха в открития космос извън борда на Международната космическа станция (МКС) за ремонта на нейния магнитен алфа-спектрометър, предадоха АП и  Довършителната ремонтна работа се предава пряко на сайта на НАСА и ще бъде с продължителност около 6,5 часа. Астронавтите ще трябва да тестват монтираната по-рано система за охлаждане на научния прибор. На 2 декември миналата година те свалиха гайките на осемте тръби на охладителя на алфа-спектрометъра. Към тях те включиха новата система, в която циркулира втечнен въглероден двуокис. След това астронавтите монтираха топлозащитен екран над онази част на апарата, която е ориентирана към Земята. Магнитният алфа-спектрометър е прибор с маса 7,5 тона на стойност 1,5 милиарда долара. За неговото изработване бяха необходими 14 години. Той беше доставен на МКС на борда на совалката „Индевър“ през месец май 2011 година. В неговото създаване се включиха 56 института от 16 страни. С негова помощ учените се надяват да намерят следи от антиматерия и да изучат състава и енергийния спектър на първичните космически лъчи. По този начин астрофизиците ще изяснят как се е образувала Вселената. Предполагаше се, че спектрометърът ще работи без сериозни проблеми в продължение на 10-18 години. Но някой повреди се появиха на третата година след пускането му в експлоатация. При успешен ремонт на уреда изследванията с него могат да продължат до 2024 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tДвама астронавти излязоха за повече от 6 часа в открития Космос, за да поправят уред (СНИМКИ и ВИДЕО)\t\t\t"}
{"url": "https://trud.bg/%d0%bd%d0%b0%d0%b4%d0%bf%d0%b8%d1%81-%d1%80%d0%b0%d0%b7%d0%ba%d1%80%d0%b8%d0%b2%d0%b0-%d1%81%d1%8a%d0%b4%d0%b1%d0%b0%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8/", "text": "След 1903 г. сръбски чети навлизат в Македония и започват да тероризират населението При обиколките в Република Македония отделих много време на паметниците в Скопската област. По-специално ме интересуваха средновековните и възрожденските надписи върху камък, както и врязаните графити от многобройните църкви около града. За мое учудване излязоха редица напълно неизвестни текстове. От тях изникнаха имената на непознати аристократи, монаси, занаятчии, на най-различни обикновени поклонници. Два от тях заслужават особено внимание. Беше влажната есен на 1996 г., когато отново поех към нашата югозападна съседка. В България политическата и икономическа криза бе в разгара си и хиперинфлацията изяждаше парите. Някак си обаче успях да получа 200 долара от “Отворено общество”, с които да финансирам експедицията си. Всъщност излъгах, че ще проучвам циганите и техния бит. Този път бях решил да видя един манастир в областта на север от македонската столица, където не бях ходил по-рано. Става дума за ниската планина Скопска Црна гора, намираща се на границата с тогавашна Югославия. Запътихме се натам заедно с моя приятел, археолога Кирил Трайковски. Направи ми впечатление, че много от хората носят характерните кепета на сръбски паравоенни четници. Кирил се усмихна и ми каза, че тук сръбското влияние става все по-силно. Манастирът “Св. Архангели” край с. Кучевище е само на 15 км от Скопие и е построен в края на ХIV в. Споменат е в ръкописни приписки от 1623 и 1624 г. Църквата му е кръстокуполна и доста красива. Фасадите са разнообразени с декоративни керамични панички, а от вътрешната страна на стените има няколко живописни слоя. Започнах да проучвам с фенерче повърхността на стенописите. Ето че се откроиха буквите на врязани с остър предмет надписи. Бързо разчетох името на някой си Гавраил, посетил храма през 1643 г. После видях автографите на казанджията Наста от 1800 г. и на синайския протосингел Хаджи Исая от 1818 г. Внезапно под насочения лъч изпъкна доста голям текст от осем реда и аз започнах да го разшифровам. В началото на надписа са отбелязани две дати – 1836 и 1864 г. След това авторът на бележката, йеромонах Мисаил от Тетово, разказва как е станал монах в манастира “Св. Архангели”. Именно Мисаил, а не Михаил, както изглежда на пръв поглед. Рядкото библейско име ми позволи да разгадая тайната около личността на пишещия. Оказа се, че в първата половина на ХIХ в. йеромонах Мисаил от намиращия се в областта Полог град Тетово става игумен на обителта край Кучевище. Приписки в ръкописни книги свидетелстват за неговата принадлежност към интелектуален кръг, воден от прочутия български възрожденец Кирил Пейчинович. Последният също бил от Тетово, но обикалял като монах манастирите в цяла Македония. Той написва две книги с поучения, които печата през 1816 г. в Будапеща и през 1840 г. в Солун. Със своя ярък публицистичен стил Кирил Пейчинович е типичен просветител и влага в произведенията си силно лично отношение. Но особено важно е, че той винаги отбелязва в предговорите си, че пише на “препростейши български език”. Това е една малка препратка към северомакедонските представители на прословутата смесена историческа комисия, действаща безплодно вече години. Постепенно около Кирил Пейчинович се оформя цяла група книжовници. Различни сведения говорят за йеромонах Арсений, монах Методий, Авраам, монах Тимотей, Серафим и други. Именно сред тях трябва да се търси мястото на Мисаил. Откритият от мен надпис показа, че той е станал игумен на манастира “Св. Архангели” през 1836 г. Според известните данни след смъртта на Кирил Пейчинович в 1845 г. той събира около себе си в обителта повечето от учениците му. Там монасите сътворяват нови и преписват стари ръкописни книги. Делото на Мисаил не остава незабелязано и през 1854 г. на страниците на издавания в Истанбул български “Цариградски вестник” се появява похвална статия за него. Според бележката той бил “благообразен и многотрудник” и все се стараел за доброто на манастира. Втората дата от намерения надпис пък показва времето на смъртта на видния възрожденец. Годината 1864 е добавена от ръката на негов съратник вече след кончината му. Така откритият в църквата надпис-графит хвърли светлина върху живота и делото на един забележителен деец на българското Възраждане в Македония. На следващия ден след работата в Кучевище се върнахме в Скопие. Преди да замина за България посетих църквата “Св. Спас” в подножието на Скопската крепост. Тя е построена още през Средновековието, а първите є стенописи са от ХVI-ХVII в. Красивият иконостас е дело на майсторите Петър Филипов и Макрий Негриев и е изпълнен през 1824 г. Храмът е най-известен с това, че в двора се намира саркофагът с костите на големия български революционер Гоце Делчев. В 1946 г. комунистическите управници в София безсрамно подаряват на Македония тленните му останки. Моята цел в “Св. Спас” обаче е друга. При обходите си в началото на ХХ в. големият български историк Йордан Иванов открива в двора на църквата 29 надгробни плочи, даващи ценни сведения за видни скопски граждани. От вниманието му убягва само една стела. Когато свалих точен препис на надписа, се разбра, че той е на развален сръбски език. В него се разказва за смъртта на свещеника Константин Минович на 11 ноември 1905 г. Той бил убит от скопските българи, наречени в текста “бугараши”. Този иначе късен текст дава забележителна информация за едно драматично време от нашата история. След разгрома от турците на Илинденско-Преображенското въстание през 1903 г. Сърбия пристъпва към масирана пропаганда и преки действия в Македония. Сръбски чети навлизат в областта и започват да тероризират населението. Отговорът на Вътрешната македонска революционна организация не закъснява. Българските воеводи организират защита на селата и влизат в бой с четниците. Особено драстични са мерките срещу склонните към сътрудничество с врага местни жители. Запазени са писмата на революционерите до сърбеещите се села Тополчани (Велешко) и Црешнево (Поречие). Воеводата Павле Наумов строго ги порицава за измяната, а Стефан Костадинов от Хлерин направо заплашва съпротивляващите се селяни от Тополчани: “Ако не ме примите со арно, тогаш яз знам и поинаку да влегувам!” Надписът от “Св. Спас” е живо и достоверно свидетелство за тези отношения. Константин Минович е бил сърбин или по-скоро сърбоман. Заради това той е бил убит от скопските българи и това е ясен довод срещу теориите на някои съвременни македонски историци, че именно тогава възтържествува македонизмът. Впрочем аз самият изпитах последствията от тези далечни събития. Докато копирах надписа, при мен дойде някакъв самозабравил се уредник и ми изтръгна найлона с псувни към целия български род. Естествено се бях подсигурил с копие и успях да пренеса ценния текст в България. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tНадпис разкрива съдбата на български възрожденец\t\t\t"}
{"url": "https://trud.bg/%d0%bf%d0%bb%d0%b0%d0%bc%d0%bd%d0%b0-%d0%b0%d0%b2%d1%82%d0%be-%d0%bc%d0%be%d1%80%d0%b3%d0%b0-%d1%81-%d0%b4%d0%b5%d1%81%d0%b5%d1%82%d0%ba%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb/", "text": "Десетки автомобили горят в авто морга до жп гарата в Хасково, съобщава  . Огънят е пламнал в ранния следобед и за минути е обхванал огромна част от бракуваните коли. Горят и сухи треви около моргата, а пушекът достига на стотици метри от мястото и се вижда от далече. Хората в района разказали, че пламъците буквално за няколко минути са обхванали автомобилите. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tПламна авто морга с десетки автомобили в Хасково (ВИДЕО)\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d1%81%d0%bf%d0%b8%d1%80%d0%b0-%d0%b3%d1%80%d1%83%d0%bf%d0%be%d0%b2%d0%b8%d1%82%d0%b5-%d0%b5%d0%ba%d1%81%d0%ba%d1%83%d1%80%d0%b7%d0%b8%d0%b8-%d0%b2-%d1%87%d1%83%d0%b6/", "text": "Китай ще спре от 27 януари всички групови туристически пътувания в страната и в чужбина. Решението е взето във връзка с епидемията от пневмония, предизвиквана от новия коронавирус, съобщи Централната китайска телевизия, предаде „Ройтерс“. В съобщението на китайската Асоциация на туристическата индустрия се отбелязва, че пътуванията на туристически групи в страната са спрени още вчера. Расте броят на жертвите на новия коронавирус в Китай – още 15 души починаха в провинция Хубей, откъдето тръгна заразата. С това общият брой на загиналите става 41. Заразени са над 1200 души. От вчера в Китай започна празнуването на Новата година. Обикновено през тази една седмица от почивни дни милиони китайци пътуват и в страната, и в чужбина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tКитай спира груповите екскурзии в чужбина и страната\t\t\t"}
{"url": "https://trud.bg/%d1%81%d0%b0%d1%89-%d0%bf%d1%80%d0%b8%d0%b2%d0%b5%d1%82%d1%81%d1%82%d0%b2%d0%b0%d1%82-%d0%b5%d0%ba%d1%81%d0%bf%d1%83%d0%bb%d1%81%d0%b8%d1%80%d0%b0%d0%bd%d0%b5%d1%82%d0%be-%d0%bd%d0%b0-%d1%80%d1%83/", "text": "Посолството на САЩ приветства предприетите напоследък действия на българското правителство за защита на независимостта и суверенитета на страната срещу злонамерено влияние, включително съобщението от 24 януари за експулсирането на двама служители в руското посолство за шпионаж и това от 23 януари за повдигнати обвинения за опит за предумишлено убийство срещу трима руски граждани. Това се казва в позиция на дипломатическото представителство на САЩ у нас, публикувана във фейсбук профила му. „Подкрепяме дългосрочните усилия на институциите, участващи в разследването и в разкриването на нарушения на българското законодателство. България е силен съюзник в НАТО и партньор в рамките на ЕС и има неотменимо право да определя собственото си бъдеще“, се казва в текста. Посолството на САЩ в София обръща внимание на появилите се наскоро убедителни сведения за поредица от злонамерени действия от страна на представители на руското правителство на българска територия, които доведоха до експулсирането на трима служители в руското посолство и отнемането на визите на други двама по подозрения в шпионаж в последните четири месеца, припомнят от мисията. Правителството на България представи доказателства за подпомагани от Русия злонамерени дейности, осъществявани на територията на България в продължение на години. Както българските следователи обясняват в прессъобщение от декември 2019 г., неколцина от руските агенти, отговорни за случая с отравянията в България, са били замесени в други злонамерени дейности в Европа, пишат още от американското посолство. Подкрепата на своите държави за решението на българските власти изразиха и от посолствата на Великобритания и Канада. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tСАЩ приветстват експулсирането на руските дипломати от България\t\t\t"}
{"url": "https://trud.bg/%d1%82%d1%80%d0%b8-%d1%81%d0%b1%d0%bb%d1%8a%d1%81%d1%8a%d0%ba%d0%b0-%d0%b7%d0%b0-%d1%82%d0%b8%d1%82%d0%bb%d0%b8-%d0%bd%d0%b0-senshi-5-%d0%b1%d0%be%d0%b9%d0%bd%d0%b0-%d0%ba%d0%b0%d1%80%d1%82%d0%b0/", "text": "Истинско съзвездие от шампиони по кикбокс и карате киокушин от общо 10 държави и тежки двубои за 3 титли по кикбокс – това е бойната карта на петото издание на професионалната галавечер от марката SENSHI. На 22 февруари феновете на бойните спортове в зала „Конгресна“ на Двореца на културата и спорта във Варна ще видят 9 тежки двубоя по кикбокс, карате фул контакт, както и по правилата на SENSHI – с позволени хвърляния на ринга и удари с лакти в главата. На арената на SENSHI 5 в сблъсъци от по 5 рунда ще се решат съдбите на два Световни пояса на WAKO PRO и една Европейска титла по кикбокс за професионалисти. Феновете на SENSHI ще видят и реванш между двама от най-мотивираните противници, които досега са се качвали на ринга на галата – арменеца Артур Арушанян и Алишер Карменов от Казахстан. На 22 февруари капитанът на националният ни отбор по кикбокс Атанас Божилов ще направи първа защита на Световния си пояс на WAKO PRO в кат. до 71.8 кг срещу Адолфо Барао от Португалия. Португалецът е достоен претендент за трофея със своята визитка от шест шампионски титли по кикбокс на страната си и също толкова на Иберийския полуостров. Французинът Абдерахим Шафе е друга международна звезда, която ще защитава Световния си пояс на WAKO PRO на арената на SENSHI на 22 февруари. Неговата титла е в стил лоу кик в кат. до 85.1 кг, а претендентът за нея е много сериозен – световният шампион по кикбокс и призьор от първенства по киокушин Андрей Чехконин. Оспорван ще бъде и двубоят за Европейския пояс на WAKO PRO в категория до 75 кг. В ожесточен спор за нея ще влязат европейският ни шампион по кикбокс от WAKO PRO Богдан Шумаров, който сега ще атакува нова за него категория до 75 кг, и естонецът Астур Майкел. Астур е двукратен национален шампион по кикбокс К1 в родината си, има бронз и сребро от световно и европейско първенствa на WAKO. На SENSHI 5 носителят на Интерконтиненталната титла на WAKO PRO Християн Корунчeв ще се изправи не срещу кого да е – негов опонент ще бъде световният шампион за професионалисти по кикбокс и шампион на Diamond Cup по карате киокушин Сергей Браун от Германия. Сред другите българските асове, които ще се качат на ринга на 22 февруари, са многократната таекуондо и кикбокс шампионка Албена Ситнилска, карате киокушин и муай тай шампионът ни Николай Йоргов и Петър Стойков, който през 2019 година стана номер 1 в света по муай тай. \nБилетите за зрелищното бойно шоу са вече в продажба на цени от 10 и 20 лв. в Eventim.bg, EPAYGO.bg, както и на място в Двореца на култура и спорта във Варна. Всеки, който иска да наблюдава сблъсъците отблизо, може да резервира и VIP маса. Вижте пълния списък с двубои, които ще се разиграят на 22 февруари в Двореца на културата и спорта във Варна. Бойна карта на SENSHI 5 \nСтарт: 19:00 часа, Дворец на културата и спорта, Варна 1. Анна Издебска (Украйна) – Албена Ситнилска (България) – 55 кг – Full contact \n2. Владимир Сергеев (Украйна) – Петър Стойков (България) – 70 кг – SENSHI \n3. Маджид Хашеми Бейджи (Иран) – Николай Йоргов (България) – 80 кг – SENSHI \n4. Масааки Фуджи (Япония) – Виталий Шахнели (Русия) – 95 кг – Full contact \n5. Сергей Браун (Германия) – Християн Корунчев (България) – 80 кг – Full contact \n6. Артур Арушанян (Армения) – Алишер Карменов (Казахстан) – 65 кг – SENSHI \n7. Абдерахим Шафе (Франция) – Андрей Чехонин (Русия) – WAKO PRO световна титла лоу кик в кат. до 85.1 кг – 5 рунда, K-1 \n8. Адолфо Барао (Португалия) – Атанас Божилов (България) – WAKO PRO световна титла в кат. до 71.8 кг, защита – 5 рунда, K-1 \n9. Астур Майкел (Естония) – Богдан Шумаров (България) – WAKO PRO европейска титла (вакантна) кат. до 75 кг – 5 рунда, K-1 \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tТри сблъсъка за титли на SENSHI 5, бойна карта\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b8%d0%b7%d0%bf%d1%80%d0%b0%d1%82%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be-11/", "text": "Министър-председателят Бойко Борисов изпрати съболезнователна телеграма до президента на Република Турция Реджеп Тайип Ердоган по повод  в югоизточна Турция, причинило човешки жертви. Това съобщиха от правителствената информационна служба. Премиерът Борисов изразява надежда, че навременните и професионални действия на спасителните екипи и медицинските служби ще помогнат за спасяването на хора от засегнатите сгради. Министър-председателят Бойко Борисов пожелава бързо възстановяване на всички пострадали от земетресението. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tПремиерът Борисов изпрати съболезнователна телеграма на Ердоган\t\t\t"}
{"url": "https://trud.bg/11-%d0%b3%d1%80%d0%b0%d0%b4%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0-%d1%81%d0%b5-%d1%81%d1%8a%d0%b1%d1%83%d0%b4%d0%b8%d1%85%d0%b0-%d1%81%d1%8a%d1%81-%d0%b7%d0%b0%d0%bc%d1%8a/", "text": "Високи нива на замърсяване са регистрирани в много райони на страната тази сутрин. Към 4 сутринта 11 града в страната са с концентрации на фини прахови частици над нормите. В София запрашаването е най-осезаемо със стойности няколко пъти над допустимите. В северната половина на града стойностите на фините прахови частици са по-високи. Станцията на Националния център по заразни и паразитни болести показва почти 300 μg/куб.м (при норма от 50 μg/куб.м), информира  . В петък вечерта в столичния квартал „Христо Ботев“ имаше висока концентрация на серен диоксид. Най-тежко се дишаше между 19 и 21 часа, когато уредите удариха 387 μg/куб.м (при норма от 350). Серният диоксид обикновено се отделя при горене на битови отпадъци. Особено чувствителни към него са болните от бронхиална астма. Ефектите върху човешкото здраве са нарушения надишането, белодробни заболявания, нарушение на имунната защита на белия дроб. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\t11 града в страната се събудиха със замърсен въздух\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%bf%d0%be%d0%bc%d0%be%d1%89-%d0%b7%d0%b0%d1%80/", "text": "Вицепремиерът и министър на външните работи Екатерина Захариева се свърза със своя турски колега Мевлют Чавушоглу, за да изрази съболезнования към близките на загиналите при опустошителното земетресение и да изрази надежда за бързо възстановяване на ранените. Това съобщиха от пресцентъра на Министерството на външните работи. Тя предложи и българската държава да помогне при нужда.  „С дълбока загриженост научих новината за земетресението в Източна Турция, довело до човешки жертви. Бих искала да изкажа своите най-искрени съболезнования, както към близките и роднините на загиналите, така към целия турски народ“, пише министър Захариева. Министър Чавушоглу благодари за солидарността на българското правителство и българския народ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tБългария предложи на Турция помощ заради земетресението\t\t\t"}
{"url": "https://trud.bg/%d0%ba%d1%80%d0%b0%d0%bb%d1%81%d0%ba%d0%be-%d1%85%d0%b0%d1%80%d0%b8%d0%ba%d0%b8%d1%80%d0%b8-%d0%b8%d0%bb%d0%b8-%d1%88%d0%b0%d0%bf%d0%ba%d0%b0-%d0%bd%d0%b0-%d1%82%d0%be%d1%8f%d0%b3%d0%b0/", "text": "Мислим, че знаем какво е да си принц, ние хората, израснали с външни тоалетни С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Преодолели водните и прашни кризи, справили се като пиле в кълчища с образованието и икономиката, висим на врата на Кралското семейство и им броим „въшките”. Думата с три букви, която обикновено знаем и като чеп, е „татуирана” на повечето централни здания, диреци и огради, но не прави никому впечатление. \nНо иначе, Хари и Меган, толкова далечни по манталитет, характеристики, произход, са в мислите ни. Одумваме ги и дори ги осъждаме, подведени от критикарския тон на някои медии. Мислим, че знаем какво е да си принц, ние хората, израснали с външни тоалетни и стръкове праз на балконите. Хрумвало ли ни е, че Кралското семейство има може би най-стройната йерархия и че там случайни неща почти не стават. Хрумнало им на Хари и Меган да прескочат вековните традиции и да поемат живота си в свои ръце – това е добра приказка, но според мен не съвсем вярна. Ще се осмеля да предположа, че Короната, след напускането на Великобритания на Европейския съюз, може би търси други съюзници, които най-естествено се явяват Америка и Канада. Не ни ли хрумна това, когато Хари избра Меган, като един лиезон между двата англоговорящи свята, а идването на Тръмп при Тереза Мей почти веднага след назначаването му за президент на САЩ, беше за мен едно потвърждение на тази теза. Първото широко отразено посещение на младото семейство беше в Африка и гледната точка беше сякаш, че иска да се изтъкне афроамериканският произход на госпожата. Не е ли Африка още един излаз за влиянието на Короната по онези земи. Канада е най-същественият лъч за „своенравните” престолонаследници, защото като бивша колония може би има нужда от едно постоянно присъствие, един вид клонинг на Короната, от правилната плът и кръв за подобно присъствие. Присъствие с приятелското лице на двама млади, които едва ли ще се шляят по улиците на Торонто, за да раздават автографи. Ако пък в моите разсъждения няма и капка правдивост и съм потърсил конспирация, там където я няма, то накъде отива този свят, след като с лека ръка двама престолонаследници се освобождават така да се каже, не съвсем обмислено от кралските си задължения. Онзи ден Нейно Величество била отнела титлите Техни Кралски Височества на Хари и Меган, като не се знае това облекчение ли е за „отцепниците” или наказание. Твърде далеч сме от флиртовете и разводите на подобни общества, за да си мерим гегите с тях и да ги виним, съчувстваме или да приличаме на тях. Още повече, докато българите все още обезпечаваме кухните, хотелите, домовете им, като ги почистваме. И да не забравям, че титлите, отнети, предстоящи или купени, не определят човека, намеренията и поведението му. Човек е титлата, по която трябва да се равняваме и по която да съдим.   Цветелина Маймарова Има един факт, който никога няма да се промени, а именно, че българката е красива и стилна. В потвърждение на това се явяват две истински бизнесдами в лицето на Цветелина Маймарова и Димитрина Помакова. Първата е почетен председател на национален конкурс Бизнесдама на годината и е отговорна към всеки моден детайл. Маймарова, която днес ни се показва в черно е в красиво съчетание с Помакова, номинирана от нейна страна за наградите Афродита за своя СПА център „Деметра”. Червената рокля на госпожата потвърждава безапелационно издръжливостта на този цвят в годините. Красивата кройка, достойните прическа и бижу са траен влог в бъдещи комплименти за дамата.       Силвена гощава Вида с гурме Старите приятелки от детството – Силвена Роу и Вида Пиронкова, се срещнаха в първия си свободен ден след празниците. Звездният Шеф Силвена Роу долетя от Дубай, за продължение на снимките на формата „Мастър шеф”, а Пиронкова от Атина, където гостува на съпруга и сина си. Семействата и на двете са ситуирани в европейски столици, а съпрузите, пак и на двете, пишат книги, чието издаване предстои скоро. Шеф Роу открехна завесата за свои нови идеи и намерения, свързани с България, а Пиронкова я покани за корица на списанието, в което композиторката пише за култура и разказва истинските истории на българските интелектуалци. Следващата седмица, Вида е на вечеря в дома на шеф Роу, където приятелката є ще я изненада със специално подготвено за нея гурме меню.   Данчо изкачи Камелия по Стълбицата си Гранддамата на българския джаз Камелия получи изобилие от комплименти и цветя от легендата Йордан Георгиев. Двамата се срещнаха в предаването на Стълбицата в БГ радио, а поводът- рождения  ден на изпълнителката – символ на поколения почитатели. Данчо и Камелия говореха за предстоящите й концерти, записи на български и английски и мастъркласовете, които звездата води. Тодорова припомни участието си във „ВИП Брадър“, където имаше своята звездна роля. Част от темите още беше дъщеря й Рейчъл, която подготвя нов албум с чуждестранен лейбъл с участието и на диджей Кинг. След предаването двамата вдигнаха безалкохолна наздравица в близкия бар, където извън микрофоните си споделиха още детайли от динамичното си ежедневие. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tКралско ХАРИкири или шапка на тояга\t\t\t"}
{"url": "https://trud.bg/a%d0%b2%d0%b8%d0%be%d0%ba%d0%be%d0%bc%d0%bf%d0%b0%d0%bd%d0%b8%d0%b8%d1%82%d0%b5-%d1%81%d1%80%d0%b5%d1%89%d1%83-%d0%b1%d0%b5%d0%b7%d0%b6%d0%b8%d1%87%d0%bd%d0%b8%d1%82%d0%b5-%d1%81%d0%bb%d1%83%d1%88/", "text": "Все повече авиокомпании забраняват използването на bluetooth слушалки. Самолетните компании са най-чувствителни към използването на технически нововъведения. Като пример за това е фактът, че последните няколко години беше напълно забранено да се ползват и пренасят външни батерии в ръчния багаж, пише  . В Русия почти шест месеца имаше забрана за използването на Galaxy Note 7 по време на полет. Ограничението беше въведено след няколко случая, в които устройствата се самозапалиха. В САЩ и Шри Ланка и към момента има действаща забрана за ползване на MacBook Pro, произведен от септември 2015 г. до февруари 2017 г., поради риск от взрив на батерията на устройството. А в днешно време преносимите джаджи като смарт-часовници и безжични слушалки набират все по-голяма популярност. В Русия към момента има действаща забрана за използване на електронни устройства на борда на самолетите, която е въведена още през 2016 г. Лека-полека пълната забрана отпадна, като в момента е позволено пътниците да оставят телефона си в “самолетен режим” по време на полет – тоест, не е нужно да го изключват напълно. В други авиокомпании забраната остана с мотива, че ако телефонът е на “самолетен режим”, пътниците все пак могат да сложат слушалки и да не чуят инструкциите на екипажа по време на полета. Преди няколко месеца и тази забрана беше премахната, но само в някои от руските авиокомпании. В други компании пък е разрешено ползването на мобилното устройство „с изключена Wi-Fi и Bluetooth функция“, но така пък няма да е възможно ползването на безжичните слушалки. Сега забраната за аirpods – bluetooth слушалки, е частична. “Забранени са по време на излитането и кацането на самолета. Защо? Нуждаем се от вниманието на пътниците, за да чуят цялата информация, която екипажът им предоставя на високоговорителя. По време на самия полет използването на слушалки не е забранено”, заявяват летището в Москва за кореспондента на ТАСС. От авиокомпания „Аерофлот“ съобщават още, че е напълно забранено ползването на безжични слушалки в самолети тип SSJ-100 заради особености в електрониката му. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tAвиокомпаниите срещу безжичните слушалки\t\t\t"}
{"url": "https://trud.bg/%d0%bc%d0%b8%d0%bd%d0%b5%d1%80%d0%b0%d0%bb%d0%bd%d0%b0-%d0%b2%d0%be%d0%b4%d0%b0-%d0%b1%d0%bb%d0%b8%d0%ba%d0%bd%d0%b0-%d0%b2-%d0%b4%d0%b2%d0%be%d1%80%d0%b0-%d0%bd%d0%b0-%d1%81%d1%82%d0%be%d0%bb%d0%b8/", "text": "Минерална вода бликна в двора на столично училище. Предстои качествата и съставът й да бъдат проучени обстойно. „Водата е бистра, не е кална, но все още не бих съветвал да се пие, докато не я проверим в лаборатория”, каза главният архитект на София Здравко Здравков по  . Водата е в двора на 15 СОУ „Адам Мицкевич”, в столичния квартал „Надежда”, но никой още не я е опитвал. Сондажът там е от далечната 1986-та година. Дълги години той остава запушен. През миналата година общината започва работа на място. „Първоначално от сондажа излизаше само кал и глина, впоследствие минералната вода се избистри и увеличи своя дебит”, добави Здравков. Минералната вода е с дебит 4-5 литра в секунда и с температура около 50 градуса. Предстои тя да бъде изследвана, за да се провери дали е безопасна. Амбициите са ценният ресурс да се използва за плувен басейн зад сградата на училището. „Това е моята мечта. Като бивш плувец много ми се иска да има басейн за децата. Водата ще може да се използва и за отопление на училището”, посочи кметът на район „Надежда” Димитър Димов. Предполага се, че до месец и половина проверките за качеството на водата ще бъдат готови. Най-вероятно ще има и архитектурен конкурс за басейн в „Надежда”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tМинерална вода бликна в двора на столично училище\t\t\t"}
{"url": "https://trud.bg/%d0%bd%d0%b5%d0%ba%d0%b0%d1%87%d0%b5%d1%81%d1%82%d0%b2%d0%b5%d0%bd-%d0%b0%d0%bd%d1%82%d0%b8%d1%84%d1%80%d0%b8%d0%b7-%d0%bf%d0%be%d0%b2%d1%80%d0%b5%d0%b6%d0%b4%d0%b0-%d0%b0%d0%b2%d1%82%d0%be%d0%bc/", "text": "Има ли в търговската мрежа некачествен антифриз, който не само, че не помага в зимните месеци, но и уврежда водни помпи и двигатели? „Няма как некачественият антифриз да бъде разпознат. Съветът ми е продуктът да бъде закупуван от производители със сертификат за качество. Първите признаци за проблем с антифриза се получават след експлоатационния период. След това, когато протече водната помпа, трябва да се следи за прегряване на автомобила, това са белезите”, коментира автомонтьорът Иван Михайлов по  . „Щетите, които могат да бъдат нанесени са прегряването на автомобила и спирането му от движение. Възможно е да се наложи смяна на елементите, които са протекли. Следите обаче няма как да бъдат забелязани веднага”, добави автомонтьорът. „Съветвам шофьорите да сменят своя антифриз в квалифицирани автосервизи и да купуват сертифицирани продукти. Цената също е признак за качество”, заключи Иван Михайлов. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tНекачествен антифриз поврежда автомобилите ни\t\t\t"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%b2%d0%be%d1%82%d1%8a%d1%82-%d0%bd%d0%b0-%d0%bd%d0%b5%d0%b4%d0%be%d0%b2%d0%b5%d1%80%d0%b8%d0%b5-%d0%b5-%d0%bf%d1%80%d0%b5/", "text": "Ако ще връщаме държавата в някои сектори, предлагам да го направим в ерп-тата, златодобива, да я върнем в „Софийска вода”, където се печели повече. Това заяви лидерът на АТАКА Волен Сидеров в ефира на БНТ. „Валери Симеонов иска да сложи някой пореден състудент да оглави национализираната лотария”, отбеляза партийният лидер. Според него идеята на Симеонов за национализация на лотарията е не за да се подобрят нещата, а да сложи свой човек да я ръководи, защото от държавата се краде най-лесно и най-сладко. По темата с вота на недоверие Сидеров каза, че ако БСП са на власт, няма да променят генерално политиката на България, така че страната ни да излезе от своя колониален статус. „ГЕРБ и БСП прилагат една и съща политика”, допълни той. Във връзка с водната криза в Перник лидерът на АТАКА коментира, че за цялостна подмяна на водопреносната мрежа в България са необходими около 12 млрд. лева, които могат да се набавят, ако американците си платят за базите, които ползват у нас, и си върнем част от печелившите сектори в наши ръце. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tСидеров: Защо не национализираме ток, вода и злато, а се занимаваме с лотарията?\t\t\t"}
{"url": "https://trud.bg/21-%d1%81%d0%b0-%d0%b2%d0%b5%d1%87%d0%b5-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5%d1%82/", "text": "Най-малко 21 са загиналите, а 1030 – ранените, при снощното   с магнитуд 6,8 в Източна Турция, съобщиха световните агенции, като се позоваха на турската правителствена служба за справяне с бедствия и кризи, предаде БТА. Най-малко 17 са жертвите в окръг Елязъг и четири в съседния окръг Малатия, посочи службата. Тя отбеляза, че след първия трус са били регистрирани 228 вторични, като най-силните са бил с магнитуд 5,4 и 5,1. Най-малко осем души, включително две деца, са извадени живи изпод отломките в Елязъг, предаде ДПА, цитирайки телевизия „Си Ен Ен Тюрк“. Разрушени са най-малко пет сгради в град Сивридже (близо до който е бил епицентърът) и 25 в Малатия. Стотици постройки са повредени или не са безопасни, посочва Асошиейтед прес, като се позовава на министъра на околната среда и градоустройството Мурат Курум. Според службата за бедствията и кризите 28 спасителни екипа работят денонощно на място. Над 1300 души от 39 окръга в Турция са изпратени там да окажат помощ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\t21 са вече загиналите при земетресението в Турция, 1030 – ранени\t\t\t"}
{"url": "https://trud.bg/%d0%bd%d0%b0%d1%81%d0%b0-%d0%bf%d0%be%d1%82%d0%b5%d0%bd%d1%86%d0%b8%d0%b0%d0%bb%d0%bd%d0%be-%d0%be%d0%bf%d0%b0%d1%81%d0%b5%d0%bd-%d0%b0%d1%81%d1%82%d0%b5%d1%80%d0%be%d0%b8%d0%b4-%d0%bf%d1%80%d0%b8/", "text": "Потенциално опасен астероид с диаметър от 440 до 990 метра се приближава до Земята, съобщи сайтът на НАСА. Космическото тяло е обозначено с числото 163373 и на 15 февруари ще се доближи по своя път на минимално разстояние до нашата планета. То ще бъде 15 пъти по-голямо от дистанцията между Земята и Луната. Астероидът е бил открит през 1995 година. Той се отнася към групата на „Аполоните“, като неговата траектория се пресича с орбитата на Земята. Поради тази причина е причислен към списъка на потенциално опасните. Следващия път астероидът 163373 ще прелети край нашата планета през 2075 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tНАСА: Потенциално опасен астероид приближава Земята\t\t\t"}
{"url": "https://trud.bg/%d1%85%d0%b0%d0%b7%d0%b0%d0%bb-%d0%ba%d0%b0%d1%8f-%d0%bf%d0%b0%d0%b7%d0%b8-%d0%b1%d0%b5%d0%b1%d0%b5%d1%82%d0%be-%d1%81%d0%b8-%d0%be%d1%82-%d1%83%d1%80%d0%be%d0%ba%d0%b8/", "text": "Заради диабет, бременността й се следеше изкъсо Хазал Кая, съпругът й Али Aтай и техният двумесечен син Фикрет Али, който се роди през ноември миналата година, бяха засечени от папараци в ресторант в квартал Нишанташъ. Актрисата заяви пред репортери: “Надявам се, че не сниматe сина ми, ние се страхуваме от лоши очи” и отговори на въпроса, защо така чувствително е напълняла по време на бременността си. “Не се интересувах от проблема, колко дебелея, исках бебето ми да е здраво!”, каза Хазал, опитвайки се заедно с мъжа си, да прикрият сина си от обективите на папараците. Младата майка реши да подари повечето от получените като подаръци за сина є играчки и дрехи на Фонда за грижа за деца в неравностойно положение. След най-важния ден в живота си, раждането на бебето, актрисата сподели това си намерение в социалните мрежи. Сега пред репортерите Хазал каза: “По време на бременността ми непрекъсната ме питаха: “Планирано ли е ще е раждането ми?”. Оказва се, че това е Божа работа, защото бебето ми се роди на 37-ата седмица – на 18 ноември.” На същия ден се навършваха 10 години, откакто бях завършила Италианския лицей и определено исках да почета с присъствието си това събитие. Синът ми обаче ми направи изненада. През нощта, започнах да имам болки, но си помислих, че ще мога да издържа. Но Фикрет е бил на друго мнение и по обяд вече бяхме заедно. Така синът се появи в живота ми. Моята любов е толкова голяма, че не мога да я опиша. Всички клишета, които казват за раждането и за децата, са верни.” Понеже Хазал Кая страда от диабет от много години насам, бременността є се следеше изкъсо от доктори. Лекарите помогнаха на актрисата да поддържа кръвната си захар в разумни граници, за да не се стигне до малформации на плода или до спонтанен аборт. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tХазал Кая пази бебето си от уроки\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d1%85%d0%b2%d0%b0%d0%bb%d0%b8-%d0%ba%d0%b8%d1%82%d0%b0%d0%b9-%d0%b7%d0%b0-%d1%83%d1%81%d0%b8%d0%bb%d0%b8%d1%8f%d1%82%d0%b0-%d0%b2-%d0%b1%d0%be%d1%80%d0%b1/", "text": "Президентът на САЩ Доналд Тръмп заяви, че Китай полага всички усилия, за да спре разпространението на новия коронавирус, съобщи EA Daily. От името на американския народ той благодари на президента Си Дзинпин за борбата с огнището на новия вирус. „Китай предприема всички мерки, за да ограничи разпространението на коронавируса. САЩ високо оценяват техните усилия и прозрачност. По-специално от името на американския народ искам да благодаря на президента Си“, написа Тръмп в профила си в социалната мрежа „Туитър“. По-рано EADaily съобщи, че в Китай са заразени над 700 души, регистрирани са 41 смъртни случая. Досега е известен само един случай на оздравяване. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tТръмп похвали Китай за усилията в борбата с разпространението на коронавируса\t\t\t"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b0%d0%bd%d0%b3%d0%b5%d0%bb-%d0%ba%d1%83%d0%bd%d1%87%d0%b5%d0%b2-%d0%b3%d0%be%d1%82%d0%be%d0%b2%d0%b8-%d1%81%d0%bc%d0%b5-%d0%b4%d0%b0-%d0%bf%d0%be%d1%81%d1%80/", "text": "Все още има паралелна циркулация на двата щама грип – H1N1 (свински грип) и новия H3N2 („Канзас“), който очаквахме. Последната седмица преобладават случаи на втория, особено в областите, които обявих грипна епидемия. Това обяви главният държавен здравен инспектор Ангел Кунчев по   по повод бързото настъпване на грипа през последната седмица. По думите му в този сезон по-често се разболяват деца, защото щамът „Канзас“ генетично прилича на някои от щамовете, с които по-възрастното население вече се е срещало и те имат някаква степен на защита. Младите хора, които не са се срещали с този вирус, се разболяват по-бързо и малко по-тежко, уточни епидемиологът. Именно затова в някои области бързо беше обявена грипна ваканция. Съветът на Кунчев към родителите е наистина да ограничат контактите на децата по време на извънредните ваканции. Относно новия коронавирус, тръгнал от Китай, той коментира, че ние сме готови да го посрещнем, колкото и другите европейски страни. „Това е третият коронавирус, с който се сблъсква човечеството. Имаме някаква степен на готовност и за по-бърза диагностика, и за реакция. Абсолютна защита няма, можем да намалим риска, което правим“, коментира още главният държавен инспектор. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tДоц. д-р Ангел Кунчев: Готови сме да посрещнем новия коронавирус\t\t\t"}
{"url": "https://trud.bg/5000-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b8-%d0%b3%d1%80%d1%83%d0%bf%d0%b8-%d0%b2-%d0%b5%d0%b2%d1%80%d0%be%d0%bf%d0%b0-%d0%bf%d0%b5%d1%87%d0%b5%d0%bb%d1%8f%d1%82-%d0%bd%d0%b0%d0%b4-110/", "text": "Пет хиляди престъпни групировки в Европа заработват и печелят по 110 милиарда евро годишно. Данните са на европейския комисар по вътрешните работи Илва Йохансон, която съобщи, че европейските власти разследват повече от пет хиляди престъпни групировки. Чистата им печалба е над 110 милиарда евро, пише  . Данните бяха оповестени на неформална среща на министрите на вътрешните работи на ЕС в Загреб. На срещата европейските министри обсъдиха борбата срещу организираната престъпност, тероризма, трафика на хора, защитата на децата от престъпления в интернет, а също и миграцията и противодействието на трафика на хора. След срещата комисар Йохансон заяви, че ЕС е готов работи по приемането на план за изземване на незаконно придобитите средства, съобщават и хърватски медии. Хърватският министър на вътрешните работи Давор Божинович, който ръководи неформалната среща, заяви, че гражданите имат право да очакват правителствата да защитят тяхната сигурност. Комисарят по правосъдие в ЕК Дидие Рейндерс обяви, че през февруари ще бъде обсъден първият доклад за върховенство на закона на ЕС. Документът ще дава препоръки и насоки на европейски държави, които нямат независима съдебна система. “Бихме искали да видим първия годишен доклад за върховенството на закона, поставен на масата по време на германското председателство”, допълни Рейндерс. Германия ще поеме председателството на ЕС от Хърватия на 1 юли тази година. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\t5000 престъпни групи в Европа печелят над 110 млрд. евро\t\t\t"}
{"url": "https://trud.bg/%d0%bb%d1%8e%d0%b1%d0%b8%d0%bc%d0%b8%d1%82%d0%b5-%d1%80%d0%b5%d1%86%d0%b5%d0%bf%d1%82%d0%b8-%d0%bd%d0%b0-%d0%b3%d1%83%d0%bd%d0%b0-%d0%b8%d0%b2%d0%b0%d0%bd%d0%be%d0%b2%d0%b0/", "text": "DVD с юбилейния концерт на народната певица “Българийо, майчице свята” излиза до дни на пазара Гуна Иванова е живото доказателство, че народната песен не е забравена у нас, не е натикана в ъгъла от поп фолка, а напротив – в състояние е да препълва зали и да вълнува публика на всякаква възраст. Така беше и на юбилейния концерт на Гуна Иванова “Българийо, майчице свята” в зала 1 на НДК, с който тя ознаменува 50 години на сцена. Над 3000 зрители на живо почерпиха от нейната енергия и мъдрост, претворени в изпълнения на емблематични народни песни. Зрителите чуха силните патриотични послания на “Песен за Самуил”, “Заплакала е Стара планина”, “Българийо, ти наша майко свята”, “Отдавна ли си, момне ле” и др. И любовната тематика присъстваше чрез песните “Отвори ми, бело Ленче”, “Луди млади години”, “Кате, Кате”. Над 100 танцьори изпълниха сцената, а кръшни хора се извиха из цялата зала и не спряха до края на вечерта. Сега DVD, включващо незабравимия юбилеен концерт, е на път към пазара, където се очаква да излезе до броени дни. Самата Гуна Иванова, макар и прехвърлила 70-те, е неизчерпаем източник на енергия и положителни емоции за своята публика. Да не говорим за перфектния є външен вид. Тя признава, че дължи добрата си форма на природосъобразния живот, който се опитва да води въпреки натоварената си програма. Всеки ден играе гимнастика, а винаги, когато има възможност, ходи в планината. Най-често това е Витоша, но използва пътуванията си из страната, за да прави преходи и в други наши планини. Поне веднъж в годината нарамва раницата и задължително посещава Пирин и Стара планина. Любовта си към високото обяснява с факта, че е израснала в Огражден планина – родена е в петричкото село Богородица и от малка е свикнала да катери чукарите. Обича традиционната българска кухня, питки, тестени храни, крем супи от сезонни зеленчуци, но не прекалява с количествата – все пак си дава сметка, че трябва да изглежда добре на сцената и редом до двете си внучки Ива и Велислава, които вече се утвърдиха като сладкогласни наследнички на прочутата си баба. Месо фламбе Необходими продукти: \n500 г. нетлъсто месо без кости \n2 моркова \n50 г. пресен колбас \n1/2 кг гъби \n1 глава лук \n1 глава чесън \n2-3 зърна бахар \n10 зърна черен пипер \n1 каф. ч. ром или коняк \n1 ч. ч. бяло вино \nолио или друга мазнина Начин на приготвяне: \nМесото се нарязва на хапки. В отделни съдове се нарязват на кубчета морковите и лукът. Дълбок съд с мазнина се загрява на котлона и в него се запържва леко лукът, а след това се изважда. По същия начин се запържват и морковите, и колбасът. Накрая и месото се запържва до златисто от двете страни. Връщат се морковите, лукът и колбасът. В съда, още докато е на огъня, се сипва 1 кафена чаша коняк или ром, разбърква се и се запалва, докато изгори целият алкохол. След това се добавят гъбите, чесънът, бахарът и черният пипер, както и 1 чаша бяло вино. Налива се вода, докато покрие ястието, и се оставя да къкри на тих огън.   Крем супа от леща Необходими продукти: \n1 ч. ч. леща – обикновена или червена \n1 глава лук \n2 моркова \n2 домата \n2 картофа \n3 скилидки чесън \n5 с. л. зехтин \nкимион, счукан \n1 ч. л. чубрица \nчерен пипер, млян \n1/2 ч. л. индийско орехче \nсол Начин на приготвяне: \nПочистете зеленчуците и ги нарежете. Сложете лука, морковите, картофите и доматите да се сварят добре в около 1,5 л вода, като добавите и зехтина. Щом омекнат, добавете сол на вкус и лещата. Оставете да поври около 15-20 мин. Успоредно запържете за кратко скълцания чесън и го разбъркайте с кимиона и черния пипер, индийското орехче и чубрицата. Добавете тази ароматна смес към зеленчуците в тенджерата. Снемете я от котлона и пасирайте всичко много добре. Опитайте как е на сол и при нужда добавете още малко.   Руло със сладко от ягоди Необходими продукти: \n5 яйца \n13 с. л. захар \n13 с. л. брашно \n1 бакпулвер \n1 ванилия \n1 бурканче сладко от ягоди \nпудра захар за поръсване \nмазнина Начин на приготвяне: \nЯйцата и захарта се разбиват добре, като към тях се прибавят брашното, бакпулверът и ванилията. Получената смес се излива в предварително намазнена или покрита с хартия за печене тавичка. Пече се 10-12 минути, докато блатът порозовее. След като блатът е изпечен, веднага се обръща върху леко влажна памучна кърпа. След това се намазва равномерно със сладкото от ягоди и се навива на руло. Оставя се да изстине и да се стегне. За финал се поръсва с пудрата захар.   Питка “Слънце” с лимонада Необходими продукти: \n1 кг брашно \n4 яйца \n0,5 л лимонада \n1 с. л. сол \n1 с. л. оцет \nмая колкото кибритена кутийка \n125 г. масло Начин на приготвяне: \nОт всички продукти (без маслото и едното яйце) се замесва тесто, което се оставя да втаса, докато нарасне двойно. Втасалото тесто се премесва, като се блъска в масата около 50 пъти, за да влезе достатъчно въздух вътре. След това се разделя на три равни топки. Всяка се разточва на кръгла кора. Редят се една върху друга, като помежду им обилно се маже с разтопеното масло. След това всички заедно се навиват на дебело руло. Рулото се нарязва на 7 равни части, които се подреждат в тава под формата на слънце. Питката се оставя да втаса още 1 час – трябва да бухне отново. Намазва се с четвъртото яйце и се пече в умерена фурна (180 градуса) до зачервяване. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tЛюбимите рецепти на Гуна Иванова\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0-%d0%be%d0%b1%d1%85%d0%b2%d0%b0%d1%82%d0%b0-%d0%bd%d0%b0-%d0%bc%d0%b5%d1%80%d0%ba%d0%b8%d1%82%d0%b5-%d0%b7%d0%b0/", "text": "Властите в провинция Хубей в Централен Китай обявиха, че разширяват обхвата на мерките за ограничаване на разпространението на новия вирус, предаде БТА. Към 13-те града, които вече са под карантинта в провинцията, са добавени още пет. По изчисления на АФП това означава, че изолирани от света вече са 56 милиона души. Мерките включват прекъсване на транспортните връзки до и от тези градове. Китайските власти съобщиха, че въвеждат национални мерки за откриване на новия вирус във влакове, автобуси и самолети, за да се спре разпространението му. На място ще има точки за преглед и всички пътници със симптоми на пневмония ще бъдат откарвани незабавно в медицински центрове, съобщи в комюнике Националната здравна комисия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tКитай разширява обхвата на мерките за ограничаване на коронавируса\t\t\t"}
{"url": "https://trud.bg/%d0%b4%d1%80%d0%b0%d0%b3%d0%be%d0%bc%d0%b8%d1%80-%d1%81%d1%82%d0%be%d0%b9%d0%bd%d0%b5%d0%b2-%d1%82%d0%be%d0%b2%d0%b0-%d0%b2%d0%b5%d1%87%d0%b5-%d0%bd%d0%b5-%d0%b5-%d0%bf%d0%be%d0%bb%d0%b8%d1%82%d0%b8/", "text": "„Тази криза не се дължи на природно бедствие, а на политическо безхаберие и желанието на политиците от ГЕРБ да прикрият тази криза, защото има избори“. Това каза Драгомир Стойнев, зам.-председател на ПГ „БСП за България“, пред БНТ. „Нека се поставим на мястото на тези хора – в 21 век, какви затруднения имат, риск от епидемии- заради това, че от ГЕРБ  решиха да не казват на перничани, че има проблем и че трябва да има режим. Защо – защото има избори и те трябва да останат във властта и да се възпроизведат“, продължи той. Според него освен политическо съгласие за вината на ГЕРБ, има и обществено съгласие. „Постоянно живеем в кризи – лятото беше чумата, сега водата. Това вече не е политическа криза, а системна криза“, каза още Стойнев. Той отбеляза, че живеем в държава, в която управляващите не знаят какво се случва. „Те не знаят, че предстои водна криза в Перник. Не знаят, че даден ТЕЦ гори боклуци без разрешително. Те не знаят, че във водопроводната мрежа на Свищов се полагат тръби, които са за напояване, а не ВиК тръби. Те не знаят, че един бизнесмен в продължение на 4 години не си плаща данъците и в хазната липсват 210 млн. За какво са ни нужни тогава тези управляващи, когато те вървят след събитията?“, попита зам.-председателят на парламентарната група на БСП. Той припомни, че в този мандат на парламента е  започнал с вот на недоверие на тема корупция. „Вчера излязоха данни, които потвърждават, че България остава на първо място по корупция. Вторият вот на недоверие беше на тема здравеопазване – управителят на НЗОК съобщи, че има организирана схема за източване на Здравната каса. Следващият вот – на тема вътрешен ред и сигурност. Всяка вечер по новините сме свидетели на жестоки криминални хроники. Сега околната среда е тема номер 1 и ГЕРБ не правят абсолютно нищо в тази сфера“, посочи Драгомир Стойнев. Според социалиста видимите резултати от управлението на ГЕРБ са Перник и язовир „Студена“. Той е на мнение, че за да няма още подобни случаи, това правителство трябва да подаде оставка. „Досега те не са изкарали докрай нито един мандат и са готови на всичко да изкарат този. Но заради това страдат хората и ние считаме, че не може да се продължава да се управлява по този начин“, заяви Стойнев. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tДрагомир Стойнев: Това вече не е политическа криза, а системна криза\t\t\t"}
{"url": "https://trud.bg/%d0%ba%d0%be%d1%80%d0%b5%d0%b9%d1%86%d0%b8-%d1%89%d0%b5-%d1%81%d0%bb%d0%b5%d0%b4%d1%8f%d1%82-%d0%b7%d0%b0-%d1%81%d1%8a%d0%bd%d1%8f-%d0%bd%d0%b0-%d0%b3%d0%b5%d0%b9%d0%bc%d1%8a%d1%80%d0%b8%d1%82%d0%b5/", "text": "Електронните спортове се случват онлайн, което означава, че не са обвързани с конкретен час. Геймъри от САЩ имат възможността да играят с европейци и азиатци, но трудно могат да го направят в удобно за всички време. Хората, които играят или гледат в интернет, вече са 453 милиона по цял свят и много от тях се лишават от сън, за да са пред екрана. \nТова накара една от най-големите организации – корейската GenG, да събере екип от психолози, които да изследват последиците от прекомерното застояване пред монитора за сметка на съня. Оказало се, че най-леките поражения се изразяват в безпокойство, а по-тежките стигат до депресия. \n„Ние сме първите, които обръщат внимание на този проблем – твърди професорът по психология Даниел Бонар, който е начело на екипа. – Младите хора имат нужда от поне 7-9 часа сън на денонощие, за да се чувстват добре и да се представят на ниво в игрите. Много от тях обаче жертват съня си, за да прекарат повече време в игра, а нашата ел е да променим това.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tКорейци ще следят за съня на геймърите\t\t\t"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d0%bd%d1%82%d0%b8-%d1%81%d0%b0-%d1%83%d0%b1%d0%b8%d1%82%d0%b8-%d0%b2-%d0%b8%d1%80%d0%b0%d0%ba/", "text": "Трима демонстранти бяха убити в Ирак днес при сблъсъци със силите за сигурност, започнали да разтурват протестни лагери, предаде Франс прес, като се позова на здравни източници. Един демонстрант е бил убит в Багдад, другите двама – в град Насирия, южно от столицата. Най-малко осем души бяха ранени в Ирак днес, след като силите за сигурност откриха огън по протестиращи в центъра на Багдад, съобщиха по-рано Ройтерс и Асошиейтед прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tТрима демонстранти са убити в Ирак\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%b5-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bb-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b7%d0%b0-%d1%81%d0%b0%d0%bc%d0%be%d0%bb%d0%b5/", "text": "Външният министър на Иран Мохамед Джавад Зариф заяви, че иракчанинът, който е   на „Международни авиолинии на Украйна“ близо до Техеран, е в затвора, предава РИА Новости, като се позовава на информация на списание Spiegel. „Това беше трудна ситуация в трудно време. На други би им трябвало много повече време. Почти 32 години САЩ свалиха ирански пътнически самолет. Към днешна дата те все още не са се извинили официално. Американският военнослужещ, отговорен за това, че той е свалил (самолета), даже получи меда. Докато иракчанинът, който свали украинския самолет, сега е в затвора“, каза Зариф в интервю за изданието, отговаряйки на въпрос защо на иранското правителство са били необходими три дни, за да признае, че самолетът е бил свален от военните. Полетът на Boeing 737 на „Международни авиолинии на Украйна“ до Киев се разби малко след излизането от летището в Техеран на 8 януари. Загинаха всички 176 души на борда: 167 пътници от Иран, Украйна, Канада, Великобритания, Германия, Швеция и Афганистан и девет членове на екипажа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tИран е арестувал заподозрян за самолетната катастрофа\t\t\t"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b4%d0%b0-%d0%b8%d0%b7%d0%bf%d1%80%d0%b0%d1%82%d0%b8-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%bd/", "text": "Премиерът на Гърция Кириакос Мицотакис изрази своята подкрепа за турския президент Реджеп Тайип Ердоган и турския народ, след като   от 6,8 по Рихтер удари провинция Елязъг, Източна Турция. Премиерът обяви готовност да изпрати спасители в Турция, които да окажат помощ в справянето с последствията от разрушителното земетресение. „Изразявам подкрепата си за президента Ердоган и турския народ след разрушителното земетресение в Турция. Нашите екипи за издирване и спасяване са готови да помогнат“, написа Мицотакис в профила си в социалната мрежа туитър. От своя страна външният министър на Гърция Никос Дендиас проведе телефонен разговор с турския си колега Мевлют Чавушоглу и заяви „за солидарността и подкрепата на Атина“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tГърция предложи да изпрати спасителни екипи в Турция\t\t\t"}
{"url": "https://trud.bg/%d0%ba%d0%b8%d1%82%d0%b0%d0%b9-%d0%b7%d0%b0%d0%bf%d0%be%d1%87%d0%b2%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d1%89%d0%b5-%d0%b5/", "text": "В китайския град Ухан ще започне строеж на втора болница за лечение на пациенти с новия коронавирус, съобщи днес държавният в. „Женмин Жибао“, предаде БТА. Болницата ще разполага с 1300 легла и по план до две седмици трябва да е завършена. Строителството на първата болница, предназначена за пациенти с новото заболяване, е в ход и се очаква да приключи до 3 февруари.   Властите в курортния град Саня на южния китайски остров Хайнан съобщиха днес, че са затворили всички туристически обекти в града, за да предотвратят разпространяване на коронавируса. По-рано днес столицата на едноименната провинция Хайнан – град Хайкоу – съобщи, че въвежда 14-дневно централизирано медицинско наблюдение на туристи от провинция Хубей, откъдето тръгна новия коронавирус. \nГрад Саня е една от най-предпочитаните от туристи дестинация за отбелязване на Лунната нова година, посочва Ройтерс. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tКитай започва строителството на още една болница за заразени с коронавируса\t\t\t"}
{"url": "https://trud.bg/%d0%b3%d0%b5%d0%b9%d0%bc%d1%8a%d1%80%d0%b8%d1%82%d0%b5-%d0%ba%d0%b0%d1%80%d0%b0%d1%82-%d1%81%d0%ba%d0%b8-%d0%be%d1%82-%d0%b4%d0%be%d0%bc%d0%b0-%d1%81%d0%b8/", "text": "Ските станаха поредният спорт, който направи своя електронна версия за геймъри. Така всеки любител ще може да полети с бясна скорост по пистите без да рискува травма на коленете или тежко падане. Но и без да усети адреналина в пълна степен… \nИграта World Cup Ski Racing е разработена от канадската компания Session Games. Безплатна е и може да се свали от App Store на Google Play. Включени са всичките четири основни алпийски дисциплини – спускане, слалом, гигантски слалом и супергигантски слалом. Най-атрактивна е опцията за мултиплейър. \n„Феновете на ските и играта в реално време, ще могат да се състезават едно в едно със своите приятели – твърдят от Международната ски федерация (ФИС), която е издател на играта. – Управляването на скиора става с един пръст, така че е лесно за научаване. В зависимост от представянето си играчите ще имат коефициент, който ще им отрежда място в някоя от дивизиите съобразно класата им. Ще има 12 нива, така че всеки участник има шанс да се пребори за медали в някое от тях. Ако съберат достатъчно точки, състезателите могат да проправят пътя си от местни стартове, до Световната купа и да карат на легендарните трасета.“ \nПартньори на ФИС в играта са всички големи производители на ски екипировка като „Халти“, „Хед“, „Атомик“, „Росиньол“, „Фишер“, „Фьолкл“, „Щьокли“, „Леки“ и „Хели Хансен“. Любопитно е, че за истинските състезатели от Световната купа има приготвена екстра – ако играят, ще бъдат представени с името и екипа си от реалния живот. Такъв е случаят и с Йън Върчър, бивш състезател и треньор, а впоследствие основател на Session Games. \n„Невероятно е, че отново „карам“ в Световната купа след 30 години – признава канадецът. – За мен е чест, че имам възможност да обединя в едно двете си любими занимания. Нашата организация, също като ФИС и ски федерациите на много страни, има за цел да привлече вниманието към ски спорта. Геймингът е доказан метод за рекламиране на дадена дейност.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tГеймърите карат ски от дома си\t\t\t"}
{"url": "https://trud.bg/%d0%b2%d1%81%d0%b5-%d0%be%d1%89%d0%b5-%d0%bd%d0%b5-%d0%b5-%d0%b8%d0%b7%d0%b2%d0%b5%d1%81%d1%82%d0%b5%d0%bd-%d0%bd%d0%b0%d0%b9-%d0%bd%d0%be%d0%b2%d0%b8%d1%8f%d1%82-%d1%82%d0%be%d1%82%d0%be%d0%bc%d0%b8/", "text": "Собственик на фиш от тотото в Разград стана   на България. Печелившата комбинация донесе на късметлията над 6,5 млн. лв. и половина лева. Сумата се нарежда на девето място в историята на най-големите джакпоти на играта. Кой е новия тотомилионер, този въпрос вълнува всички редовни тотаджии в Разград, предаде БТВ. Разградчани вече имат идеи как да изхарчи спечелените 6 564 000 лв. По регламент спечелилият джакпота трябва да представи фиша си в централата на тотализатора в София, след което тя ще му бъде изплатена, но поетапно. Засега обаче дори и от тотализатора не знаят кой е късметлията, спечелил деветия по големина джакпот в историята на играта. Ако сумата не бъде потърсена половината влиза в бюджета на министерство ан финансите, а другата половина в министерство на спорта. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tВсе още не е известен най-новият тотомилионер\t\t\t"}
{"url": "https://trud.bg/e%d0%b2%d0%b0%d0%ba%d1%83%d0%b8%d1%80%d0%b0%d1%82-%d1%85%d0%b8%d0%bb%d1%8f%d0%b4%d0%b8-%d0%b2%d1%8a%d0%b2-%d0%b2%d0%b5%d0%bd%d0%b5%d1%86%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%bd%d0%b5/", "text": "Хиляди жители на Венеция ще трябва да се евакуират временно заради неизбухнала бомба от Втората световна война, която бе открита там, предаде БНР. Градската управа каза, че трафикът по въздух и вода ще бъде преустановен на 2 февруари, така че 220-килограмовата бомба да може да бъде обезвредена. Въздушното пространство над града също ще бъде временно затворено по време на операцията по обезвреждането. Бомбата бе открита близо до промишленото пристанище Маргера, което е далеч от историческия център на града. По време на обезвреждането на бомбата обаче историческият център на Венеция ще бъде отцепен от континенталната част на града. Двете части са свързвани или по море с корабчета или чрез Моста на Свободата, по който преминават колите, влаковете, автобусите и трамваите. \nЗаради обезвреждането на 2 февруари в 5 ч. по Гринуич около 3500 души ще напуснат временно домовете. Къмпинг и шест хотела също ще бъдат засегнати. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tEвакуират хиляди във Венеция заради неизбухнала бомба от Втората световна война\t\t\t"}
{"url": "https://trud.bg/%d0%bf%d0%b5%d1%80%d0%bd%d0%b8%d1%87%d0%b0%d0%bd%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%82-%d0%b2-%d1%81%d0%be%d1%84%d0%b8%d1%8f-%d0%b7%d0%b0%d1%80%d0%b0%d0%b4%d0%b8/", "text": "Жителите на Перник излязоха на протест, този път – в центъра на София. Причината е водната криза в миньорския град. Организаторите казват, че ще разчитат на подкрепата и на столичани. Шествието е под надслов „Сурва от Перник”. От седмици градът е на воден режим. Нивото на язовир „Студена“ е близо до така наречения мъртъв обем. Вода има за не повече от 10-15 дни. Недоволните скандираха „Искаме вода”. „Исканията не са малко. Но всички са обосновани и справедливи. Искаме още оставки до отстраняването на всички хора, които причиниха това на 100 000 души. Аз смятам, че ако тези хора имаха капка морал трябваше сами да си тръгнат, а не да ни карат на студа посред зима да излизаме, за да ги гоним”, обясни една от протестиращите по  . „Искаме спешни мерки за решаване на бедствието. Тръбите ще се изработват в испанска фирма, но дали ще дойдат толкова бързо? Дотогава водата в Перник свършва и ние оставаме без режим и без вода”, каза ощетена жителка на града. В търсене на изход правителството обяви, че ще строи нова инфраструктура, с която през София до града да стига вода от язовир „Бели Искър”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tПерничани протестират в София заради водната криза\t\t\t"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%b8%d0%b2%d0%b0%d0%bd-%d0%ba%d0%be%d1%81%d1%82%d0%be%d0%b2-%d0%b8-%d0%b4%d0%b2%d0%b5%d1%82%d0%b5-%d0%bc%d0%b8-%d0%b4%d0%b5%d1%86%d0%b0-%d1%81%d0%b5-%d1%80/", "text": "Най-добрата възраст за раждане е между 20 и 30 години Последните два месеца са особено плодоносни за проф. д-р Иван Костов, изпълнителен директор на най-голямата АГ болница не само у нас, но и на Балканите – СБАЛАГ “Майчин дом”. През декември той получи приза “Лекар на годината” на Софийската лекарска колегия, а преди два дни – наградите “Добра болница” и “Най-добър мениджър”, раздадени за първи път от Центъра за защита на правата в здравеопазването и други пациентски организации. Преди броени дни, на Бабинден, професорът откри изложба “Историята на Майчин дом в снимки и документи”, която може да бъде разгледана в обновеното централно фоайе на болницата. Тя разказва историята на лечебното заведение от откриването му преди 117 години до днес. Дело е на съвместната работа между екипа на акушеро-гинекологичната болница и Държавна агенция “Архиви”. Лично проф. Костов се е ровил повече от година, за да изнамери малко известни документи за най-ранната история на болницата. Акцент са единствените запазени кадри от деня на откриването на сградата, станало на 19 ноември 1903 г. “Използвам да благодаря лично на доц. д-р Михаил Груев, който ни предостави всички възможни документи от Държавния архив – казва проф. Костов. – “Майчин дом” заслужава тази изложба, защото има интересна съдба. Създаден е от княгиня Мария Луиза, която дарява цялата си зестра за построяването му. През Втората световна война болницата е евакуирана в Долни Дъбник. Намерихме документи, в които всичко е описано – до броя марли. После е върнато обратно. Ето как е работила системата преди 80 години – можем само да се поучим.” Какво е за професора да управлява такава голяма и с дълга история болница? “Голяма отговорност и в същото време огромно удоволствие, защото в нея работят прекрасни хора, ражда се живот, има много усмивки, щастие. Миналата година имаме 3800 бебета Направени са и над 4300 гинекологични операции. Спасяваме много жени, даваме им здраве, но най-хубавото е, когато се чува детски плач. Всеки ден се раждат по 15-ина бебета, в болницата обикновено има над 100 новородени едновременно, което е радостно усещане.” Колкото до кадрите, които не достигат в цялата страна, проф. Костов засега е спокоен. “Намираме, но все по-трудно – признава той. – Факт е, че има недостиг и на акушерки, и на медицински сестри. За радост в “Майчин дом” на този етап имаме кадри, но трябва да се работи много сериозно в посока създаването и задържането им. По отношение на лекарите, има недостиг на неонатолози. Анестезиолозите в страната също намаляват, но ние имаме. Запазваме ги с адекватно заплащане и създаване на възможности за академична кариера и реализация. В крайна сметка “Майчин дом” е много голяма школа, средище на познание в областта на акушерството и гинекологията, на неонатологията.” Някога, много отдавна, професорът е искал да става авиатор, но в крайна сметка се е ориентирал към лекарската професия. “Тази специалност ми хареса с това, че е много съзидателна – ражда се живот, работи се с жени. Акушер-гинеколозите обичат жените помагат им”, обяснява той и допълва, че са винаги в крак с иновациите. Специалността се развива много прогресивно. В гинекологията много сериозно се работи ендоскопска хирургия, 50% от операциите се правят по щадящия лапароскопски начин. От лятото на 2019 г. в болницата извършват роботизирана хирургия с апаратурата Да Винчи. В акушерството също навлизат все по-нови технологии, особено в пренаталната диагностика – с генетичен анализ, с много мощни съвременни апарати за ултразвук, които позволяват от самото начало на бременността да се изследва плодът за вродени малформации. “Поддържаме високо ниво – твърди изпълнителният директор. – Наши лекари непрекъснато пътуват по света, обучават се, въвеждаме нови технологии. Сравнявайки това, което се прави по света и в “Майчин дом”, можем да кажем с гордост, че работим на изключително високо ниво, адекватно на съвременните реалности.” Наблюденията на специалиста са, че сегашните майки не са “по-кекави”, но като цяло интелигентната, образована българка ражда все по-късно – над 30 години. Измества се възрастта на първото раждане, което създава различни проблеми. “Една жена на 35 не е като на 20 – по-трудно забременява, по-трудно износва, много често бременността има усложнения – обяснява докторът. – Така че е хубаво младите момичета да са информирани и да помислят овреме кога да станат майки. Не ги призовавам да раждат на 18, но все пак да знаят, че от медицинска гледна точка най-добрата възраст за раждане е между 20 и 30 години.” Обратно на създалото се впечатление, че все повече бъдещи майки искат да раждат със секцио, проф. Костов смята, че тенденцията напоследък е обратната – все повече искат да раждат нормално. Въпреки това процентът на секциото у нас е много висок  – около 50 на сто, и в това отношение сме в първата тройка на Европа. В световен мащаб се смята, че то трябва да е 15-20% от всички раждания. Секциото води до редица проблеми с последващите бременности, затова не е препоръчително. Успява ли професорът да разубеди някоя пациентка и да я накара да роди нормално? “Аз успявам, но по-скоро трябва да се убедят самите лекари. Много често на тях им е по-удобно да направят секцио, а някои направо не умеят да водят нормално раждане, защото при толкова малък брой няма как да се научат, особено в по-трудните ситуации – седалищни раждания, с използване на вакуум, форцепс. Акушерството е сериозен занаят, който изисква десетилетия, за да станеш добър. Изисква много търпение, усилия, себеотдаване, безсънни нощи, стрес. Това е отговорна професия.” Проф. Костов не води статистика колко бебета е изродил досега, може би са около 1000. Но във всички болници, които е ръководил през годините – Втора АГ болница “Шейново”, Първа АГ болница “Св. София” и сега “Майчин дом” – може би са се родили общо към 35-40 хиляди, което е един малък град. Самият той има две деца, родени по нормален път. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tПроф. д-р Иван Костов: И двете ми деца се родиха по нормален път\t\t\t"}
{"url": "https://trud.bg/%d1%85%d0%be%d0%bd%d0%ba%d0%be%d0%bd%d0%b3-%d0%b2-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%bf%d0%be%d0%bb%d0%be%d0%b6%d0%b5%d0%bd%d0%b8%d0%b5-%d0%b7%d0%b0%d1%80%d0%b0%d0%b4/", "text": "Главният администратор на Хонконг Кари Лам обяви днес извънредно положение и мерки за ограничаване на връзките на града с континентален Китай заради новия коронавирус, предаде БТА. Училищата, които сега са във ваканция заради Лунната нова година, ще останат затворени до 17 февруари. Полетите от и до Ухан, откъдето тръгна заразата, ще бъдат спрени, както и движението на високоскоростните влакове. Незабавно се отменят и всички официални посещения до континенталната част на Китай, както и официалните чествания на Лунната нова година, посочи Кари Лам. Местните здравни власти потвърдиха пет случая на заразени с коронавируса. Още 122-ма души се лекуват по подозрения, че са заразени. Япония потвърди трети случай на заразата – трийсетина годишна жена, живееща в Ухан и пристигнала в Япония на 18 януари, уточни министерството на здравеопазването. В Австралия заболелите са вече четирима в два различни града. Представител на здравните власти отбеляза, че се очакват още случаи на заболяването, тъй като Австралия е популярна дестинация за китайски туристи. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tХонконг в извънредно положение заради коронавируса, ограничават връзките с Китай\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d0%b0%d0%bd%d1%81%d0%ba%d0%b8-%d1%82%d1%80%d0%b8%d1%83%d0%bc%d1%84-%d0%b2%d1%8a%d0%b2-%d0%b2%d1%82%d0%be%d1%80%d0%be%d1%82%d0%be-%d1%81%d0%bf%d1%83%d1%81%d0%ba%d0%b0/", "text": "В пълен триумф за Италия се превърна второто спускане от Световната купа по ски алпийски дисциплини в Банско. Елена Куртоне спечели първа победа в кариерата си, след като поднесе изненадата с 28-и стартов номер. Тя остави на 10 стотни сънародничката си Марта Басино, а Федерика Бриньоне за втори пък се качи на подиума, след като ден по-рано беше втора. Тя финишира на 0,14 секунди от победителката и измести от подиума победителката от първия старт Микаела Шифрин. Този път американката остана 4-а на 0,35 сек. \n„Това ми е първа победа, особено се радвам, че я споделям със съотборничките си – завяи 28-годишната Куртони. – Докато карах, усещах, че губя скорост и си казах, че трябва да натисна максимално. Пистата е много технична, с доста завои и бабуни. Банско много ми харесва, винаги съм се чувствала у дома тук.“ \nПри това италианският тим бе без звездата си в скоростните дисциплини София Годжа, която бе приета в болница след тежкото падане ден по-рано. Този път стартът бе преместен с половин час по-късно в сравнение с предвиденото, за да карат всички състезателки при равни условия. Това обаче доведе дотам, че пистата „Марк Жирдардели“ стана по-бърза с напредването на времето. Бриньоне го отдаде само на подобрената видимост. \n„Пистата е невероятна, не мисля, че става по-бърза от слънцето, но виждаш бабуните и къде да сложиш ските, така че е много по-удобно за каране – заяви Федерика. – Прекалено много силни италианки имаше в състезанието (смее се). Бяха страхотни два дни за нас. Днес направих голяма грешка, но така е в нашия спорт. Все пак уикендът се получава страхотен. След второ и трето място, ми се иска и в третия старт да съм на подиума.“ \nШанс да завърши уикенда с победа ще й даде днешният супергигантски слалом, който слага край на програмата на най-голямото спортно събитие у нас за годината. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tИталиански триумф във второто спускане в Банско\t\t\t"}
{"url": "https://trud.bg/%d0%b4%d0%b8%d1%80%d0%b8%d0%b3%d0%b5%d0%bd%d1%82%d1%8a%d1%82-%d0%b9%d0%be%d1%80%d0%b4%d0%b0%d0%bd-%d0%ba%d0%b0%d0%bc%d0%b4%d0%b6%d0%b0%d0%bb%d0%be%d0%b2-%d0%b5-%d1%81%d0%bb%d0%b5%d0%b4%d0%be%d0%b2/", "text": "Рубриката “Кристална топка” е, за да се вгледаме в окултните интереси на артисти, хора на изкуството, учени, мислители и политици. Тук няма да говорим за суеверията на известните хора, нито за това кой е ходил на врачка, кой при шаман или баячка. Интересът ни е насочен към личности, които, в търсенето на голямата истина за живота, са се обърнали към езотериката и окултизма. Такъв е следващият герой на поредицата на “Труд” – световноизвестният диригент Йордан Камджалов. Запознава се с учението на 13-годишна възраст Ако приемем, че съществува прераждането, то диригентът Йордан Камджалов прави впечатлението на “стара душа” – човек, който се е прераждал безброй много пъти и вече е стигнал почти до върха на човешката еволюция. Освен високите си професионални постижения, Камджалов има интерес към физиката, астрономията и математиката и е разработил собствена система за преобръщането на нотите в цифри, с която успява да запомни всичките си партитури наизуст. Според него така има възможност да гледа музикантите в очите, докато дирижира и да има по-пълен контакт с оркестъра. Но това, което го издига в ранг на “стар дух”, е неговата преждевременна мъдрост, съчетана с неизменните за най-издигнатите духовно хора благородство и високи идеали. Окултен ученик Той самият с охота говори за срещата си с учението на Беинса Дуно, както е известен още учителят Петър Дънов. “Бях на 13 години и половина, когато, разхождайки се по улиците в Търговище, една книга от щанд с книги ми привлече вниманието. Тя се казваше “Закони на доброто”. Самото заглавие ме порази. Дотогава никога не бях чувал за Петър Дънов. Купих си книгата и тя обиколи с мен всички мои квартири – и в София, и в Берлин, навсякъде, където съм живял. Така започнаха нещата… със “Закони на доброто”. На тази възраст по различни начини ми се даде възможност да се свържа интензивно с трите основни стълба на човешката култура – наука, изкуство и философия (религия) – казва диригентът пред журналисти. – Не знаех кой път да поема. Това бяха абсолютно отворени врати за мен. Осъзнах, че религията пропива всяка наука, изкуство и култура. И така, науката стана мое хоби, изкуството моя професия, а философията (религията) – съдържанието на моя живот. Тогава Учителят Петър Дънов изкристализира като мой лидер, фаворит, водач и образец.” Йордан избира пътя на изкуството, защото, според него, така може да достигне до най-много хора. Оказва се прав. През 2011 г. става първият чужденец, спечелил конкурса за Генерален музикален директор и Главен диригент на Оперния театър, Филхармоничния оркестър и фестивала “Heidelberg Schloss Festival на забележителния културен център Хайделберг в Германия. Присъствието му на световната музикална сцена включва ангажименти в Лондон, Цюрих, Люцерн, Бон, Берлин, Париж, Тоскана, Бостън, Ню Йорк, Хамбург, Хелзинки, Базел, Сингапур и Токио. На 29 години основава Фондация “Йордан Камджалов” за подпомагане на млади български творци – инструменталисти, певци, композитори и диригенти. За Бог По въпроса за Бог, той казва: “Никога не ми се е налагало да вярвам в Бог, аз знам: той е абсолютна реалност.” Камджалов приема човешките слабости, с изключение на една – не обича непоследователността. “Не може в зоната на комфорт да имаш изключителни постижения,“ казва този млад мъдрец, и споделя безотказната си, според него, система за симетрично и хармонично развитие на човека на принципа 3х4 – 3 часа умствен труд, 3 часа изкуство, 3 часа философия и 3 часа физическа работа. По-големите три деца в семейството – Кубрат, Рада и Зора – учат във Валдорфско училище в Хайделберг. – система, разработена от антропософа Рудолф Щайнер през 1919 г., която цели цялостното развитие на децата и израстването им като свободни същества. Учителите Камджалов има неколцина важни учители в живота. “По отношение прохождането ми в дирижирането – моят велик професор Васил Казанджиев. По отношение разбирането ми в музиката – уникалната професор Нева Кръстева. По отношение на доверието във връзка с комуникацията при дирижирането, което е ключово – знаменитият главен диригент на Берлинска филхармония Сър Саймън Ратъл. По отношение преживяване на творческия процес и създаването на паралелно пространство – Мариус Куркински. По отношение на свръхмузикална компетентност – Николаус Харнонкурт. По отношение на прекрасност, искреност и възторг – децата. По отношение цялостна визия за структуриране на пространствата и света, още като тинейджър – Кубрат Томов. По отношение стремеж към знанието – моите родители. По отношение цялостна концепция за живота и неговия смисъл – Петър Дънов. По отношение абсолютната сила, абсолютната дързост, абсолютното смирение и абсолютната любов – Исус Христос.” Астероидът През 2014 НАСА и Международният център по астрономия дават името Камджалов на астероид 52292 с обосновката, че: “Камджалов свързва света на музиката с очарованието на вселената”.(52292) Kamdzhalov е астероид от главния астероиден пояс, открит на 10 октомври 1990 г. от Л. Д. Шмадел и Ф. Борнген в обсерваторията в Таутенбург, Тюрингия. Под знака на 7-мицата Той е 7-ият известен българин, на чието име е наречен астероид (освен Джон Атанасов, Климент Охридски, Георги Димитров, Елисавета Багряна, Блага Димитрова, и химика акад. Иван Юхновски). А също и 7-ми сред композиторите, дали име на по-малките небесни тела. Семейството му е седемчленно: Йордан, съпругата му Наталия и 5-те им деца. Рождената му дата – 16 октомври, също е седмица. Числото 7 в нумерологията носи проницателност, мъдрост, способност да се разбират другите хора. Хората с рождено число са специалисти, учени и изобретатели. Седем е съвършеното число, което управлява времето и пространството. В Египет е символ на вечния живот, число на бог Озирис. В Християнството символизира на сътворението. Седем са дните от седмицата, седем са континентите на Земята, цветовете на дъгата и музикалните тонове. Седем денонощия продължава лунната фаза. В Стария и Новия завет в Библията числото седем се споменава 770 пъти. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tДиригентът Йордан Камджалов е следовник на учителя Дънов\t\t\t"}
{"url": "https://trud.bg/%d0%b1%d0%be%d0%b1%d0%b8-%d0%b1%d0%be%d0%b1%d0%b5%d0%b2-%d1%81%d0%b0%d1%89-%d0%b7%d0%b0%d0%be%d1%81%d1%82%d1%80%d0%b8%d1%85%d0%b0-%d0%b2%d0%bd%d0%b8%d0%bc%d0%b0%d0%bd%d0%b8%d0%b5%d1%82%d0%be-%d1%81/", "text": "САЩ заостриха вниманието си към Западните Балкани, коментира по   професор Боби Бобев, бивш посланик на България в Албания и Косово. Професорът сочи, че през последните месеци е назначен специален пратеник на президента Тръмп за региона – Матю Палмър, а след това американския посланик в Германия Ричард Гренел е определен за постоянен представител на президента в диалога между Белград и Прищина. Според професор Бобев американският посредник е отправил две ясни послания – диалогът между двете страни да бъде незабавно възстановен, като Косово оттегли стопроцентовите мита върху вноса на сръбски стоки, а Сърбия да прекрати негативната си кампания за оттеглянето на признаването на косовската независимост. Бившият български посланик в Албания и Косово посочи, че Америка е дала на Прищина и Белград ясен знак, че ако това не се случи, САЩ ще се оттеглят от посредническата си мисия. Въпреки че е налице известен пробив с откриването на въздушна линия между Белград и Прищина и плановете да бъде възстановена железопътната връзка, не очаквам диалогът между Сърбия и Косово да бъде възстановен много скоро, посочи още професор Бобев. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tБоби Бобев: САЩ заостриха вниманието си към Западните Балкани\t\t\t"}
{"url": "https://trud.bg/%d1%81%d0%bd%d0%b8%d0%bc%d0%b0%d1%82-%d1%81%d0%b5%d1%80%d0%b8%d0%b0%d0%bb-%d0%b7%d0%b0-%d0%bd%d0%b5%d0%b2%d0%b5%d1%80%d0%be%d1%8f%d1%82%d0%bd%d0%b8%d1%8f-%d0%b6%d0%b8%d0%b2%d0%be%d1%82-%d0%bd%d0%b0/", "text": "Дуейн Джонсън е трето поколение кечист и един от най-продаваните автори на книги Каналът на NBC обяви нов проект – комедиен сериал за детството на американския кечист и актьор Дуейн Джонсън „Скалата”. Самият Дуейн ще бъде изпълнителен продуцент на шоуто. Актьорът сподели какво могат да очакват фенове му от новия проект: „Може би не веднъж сте ме чували да разказвам за моето диво и непредсказуемо детство. На много от тези истории е трудно да се повярва, но всичко е истина.” Над сценария за пилотния сериал се труди авторът на „Американски татко” Нахначка Хан и Джеф Чиангу. Поредицата ще има общо 11 епизода. Сюжетът на сериала за младия Дуейн е базиран на реални събития от живота на кечиста. „Скалата” ще участва във всички епизоди, но в младежките му години ще бъде изигран от друг актьор. Дуейн Джонсън е кечист от трето поколение. Дебютира на WWF през 1996 г. под псевдонима Rocky Maivia, съставен от имената на неговия баща и дядо. Бащата на Скалата – Роки Джонсън е първият отборен шампион на WWF от 1983 г. На всичко отгоре, Скалата има и други членове на семейството – няколко братовчеди и чичовци, които се борят професионално в WWF. Неговият филмов дебют в „Кралят на скорпионите” му печели най-високата заплата за дебютна роля на актьор – $ 5,5 милиона. А през август 2019 г. Дуейн зае първо място в списъка на най-високоплатените актьори според Forbes. Неговите филми са спечелили над $ 1.3 милиарда, и това е само за филмите, в които играе главна роля. Джонсън е и най-продаваният автор… Неговата автобиография „Скалата каза” дебютира под №1 в списъка на „Ню Йорк Таймс Бестселър” през 2000 г. и остана там в продължение на месеци. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tСнимат сериал за невероятния живот на „Скалата”\t\t\t"}
{"url": "https://trud.bg/%d1%80%d1%83%d1%81%d0%ba%d0%b8-%d0%b0%d0%bd%d0%b0%d0%bb%d0%b8%d0%b7%d0%b0%d1%82%d0%be%d1%80-%d1%85%d0%be%d1%80%d0%b0-%d0%ba%d0%b0%d1%82%d0%be-%d0%bf%d1%83%d1%82%d0%b8%d0%bd-%d0%bd%d0%b5-%d0%bc%d0%be/", "text": "Ако опростим малко схемата, това всъщност е казахстанският вариант. Има баща на нацията, има и президент. Това заяви анализаторът Андрей Колесников по   във връзка с изненадващите конституционни промени в Русия и това дали президентът Владимир Путин ще управлява под една или друга форма и след изтичането на мандата му през 2024 г. „Хора като него не могат просто да си тръгнат. Те остават в системата до физическия си край. Затова за него се създава конституционния орган Държавен съвет, чийто председател ще бъде той“, каза още Колесников, който е ръководител на програмата „Руска вътрешна политика и политически институции“ на московския център „Карнеги“. По-рано тази седмица руската Държавна дума очаквано подкрепи единодушно на първо четене предложените от Владимир Путин конституционни промени. От 15 януари, когато президентът обяви промените в годишното си послание към Федералното събрание, неговият план за реформа на властта в Русия е в пълен ход. Протича като истинска спецоперация – неочаквано, бързо и ефективно. Колесников призна, че няма отговор на въпроса защо предложените от президента промени се извършват с такива бързи темпове и цели четири години преди изтичането на мандата му „Едно възможно обяснение е, че Путин е решил отрано да подготви структурата на бъдещата власт. Ситуацията в икономиката и в социалната сфера не е блестяща, но не е и катастрофална. Освен това рейтингът му падаше, а сега се стабилизира. Очевидно самият той изпитва някакво вътрешно безпокойство, че е нужно за всеки случай още сега да бъде подготвена бъдещата власт, за да може политическата класа да приеме идеите му и реалността, в която ще живее в близко бъдеще“, каза експертът. „Сигурен съм, че Путин все още не знае кой ще го смени. За четири години могат да се случат много неща, събития, да се появят нови лица, нови фигури. Да, състезанието за избор на негов приемник вече започна и един от участниците безспорно е Мишустин. Той обаче може да се провали като министър-председател. Всички имена, които обсъждаме в момента, могат да се окажат неактуални утре или след три години. Обикновено Путин действа контраинтуитивно, намира някакви неочаквани фигури, какъвто всъщност беше Мишустин. Така че все още е рано да говорим за това“, коментира още Андрей Колесников. Според него, Путин черпи своята легитимност изключително от победите в миналото, като тази във Втората световна война: „Най-голямата победа е във Великата отечествена война. Това е единственото, което обединява руснаците. Затова, естествено, той иска да се представя за наследник на тази победа и всячески да подчертава това. Да ритуализира самото празнуване на победата. За него това е много важен източник на харизма и легитимност. След Крим Путин е с изцяло развързани ръце. Може да говори неща, които преди не можеше да си позволи“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tРуски анализатор: Хора като Путин не могат просто да си тръгнат\t\t\t"}
{"url": "https://trud.bg/%d1%82%d0%be%d0%ba%d0%b8%d0%be-%d0%b2%d1%80%d1%8a%d1%87%d0%b8-%d0%b4%d1%8a%d1%80%d0%b6%d0%b0%d0%b2%d0%b5%d0%bd-%d0%be%d1%80%d0%b4%d0%b5%d0%bd-%d0%bd%d0%b0-%d0%bd%d0%b0%d1%88-%d1%8f%d0%bf%d0%be%d0%bd/", "text": "Посланикът на Япония у нас Н. Пр. Масато Ватанабе връчи държавен орден на японското правителство „Изгряващо Слънце – Златни лъчи с лента“ на Георги Стоев – един от изтъкнате български японисти и сред най-добрите в света, съобщи  . Признанието идва заради приноса на Стоев за укрепването на двустранните отношения, поощряване на икономическия и бизнес обмен, обучението на български специалисти в Япония и задълбочаването на разбирателството между българи и японци. Георги Стоев започва работа като преводач в БТА, до неотдавна той беше заместник председател на Българската търговско-промишлена палата, а в момента е член на управителния й съвет. Признанието на официално Токио идва за значителния му принос за укрепването на двустранните отношения, поощряване на икономическия и бизнес обмен, обучението на български специалисти в Япония и задълбочаването на разбирателството между българи и японци. Преди години Георги Стоев – един от шефовете на БТПП – започва като преводач в БТА, за да посвети близо 4 десетилетия за разширяването на най-авангардните реалности по трудния за обяснение мост на близостта между София и Токио. До неотдавна той е 20 години заместник-председател на палатата, а в момента е член на управителния ѝ съвет. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tТокио връчи държавен орден на наш японист\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d1%83%d0%bf%d1%80%d0%b0%d0%b2%d0%bb%d1%8f/", "text": "Президентът Румен Радев се срещна днес на „Дондуков“ 2 с управляващия директор и председател на Изпълнителния съвет на МВФ Кристалина Георгиева.  Политиките на България в областта на икономиката и образованието бяха сред акцентите на срещата, като беше подчертана необходимостта от насърчаване на конкурентоспособността като фактор за икономически растеж, съобщиха от прессекретариата на държавния глава. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tПрезидентът Радев се срещна с управляващия директор на МВФ Кристалина Георгиева\t\t\t"}
{"url": "https://trud.bg/%d0%bc%d0%b0%d0%bb%d1%8a%d0%ba-%d1%81%d0%b0%d0%bc%d0%be%d0%bb%d0%b5%d1%82-%d0%bf%d0%b0%d0%b4%d0%bd%d0%b0-%d0%ba%d1%80%d0%b0%d0%b9-%d0%bb%d0%b5%d1%82%d0%b8%d1%89%d0%b5%d1%82%d0%be-%d0%b4%d0%be-%d1%81/", "text": "Малък самолет падна близо край селскостопанско летище до русенското село Бъзън. Две ултралеки машини са решили да кацнат на малкото летище, но не са уведомили собственика на аеропорта, предаде  . Единият от тях с двама човека екипаж каца успешно. Другият обаче излиза от пистата и се забива в дървета около нея заради силния вятър. При инцидента са пострадали двама души. Екипи на Спешна помощ са ги откарали в една от русенските болници. Още няма информация за състоянието им. На мястото са изпратени екипи на пожарна и полиция. Собственикът на летището каза за Нова, че екипажите не са го известили за планирано кацане. И в двата самолета са били по двама човека, всички българи. Този тип полети, според собственика на летището, не са туристически, правят се с цел забавление. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tМалък самолет падна край летището до село Бъзън\t\t\t"}
{"url": "https://trud.bg/%d1%81%d0%b5%d1%80%d0%b8%d0%b0%d0%bb%d1%8a%d1%82-%d1%81%d0%b2%d1%80%d1%8a%d1%85%d0%b5%d1%81%d1%82%d0%b5%d1%81%d1%82%d0%b2%d0%b5%d0%bd%d0%be-%d1%82%d1%80%d1%8f%d0%b1%d0%b2%d0%b0%d0%bb%d0%be-%d0%b4/", "text": "Всички герои на демоните са взети от окултни и езотерични текстове, включително и от Библията В продължение на 15 сезона в сериала „Свръхестествено” се наслаждаваме на компанията на харизматичните братя Уинчестър, заобиколени от свръхестествени същества, ангели и демони. А там, където има мистика в сюжета, със сигурност има и интересни истории от реалния живот. Ето няколко интересни факта за „Свръхестествено”. Според продуцента Ерик Крипке, сериалът е трябвало да продължи не повече от 3 сезона. След потресаващия успех, краят е отложен за 5-и сезон, където сюжетът върви към логическия си завършек. Но следва продължение и в момента гледаме 15-ия, последен сезон. Първата идея на продуцентите е сюжетът – няколко журналисти събират градски легенди и ги публикуват в колонка във вестник „Не естествено”. Но с появата на Ерик Крипке сюжетът прераства в поредица за пътувания, свързани с американски градски легенди и фолклор, както и класически свръхестествени същества като вампири, върколаци и духове. Според неговия план, всеки малък град разказва своя собствена история. А след като режисьорът и сценарист виждат взаимодействието на Джаред Падалеки и Дженсън Екълс на снимачната площадка – няма съмнение – дуетът трябва да бъде изтласкан на преден план. Сценаристът и продуцент избират за местообитание на семейство Уинчестър Лорънс, Канзас, поради близостта на града до легендарното гробище Стал. Именно с него са свързани много интересни легенди, събирани от Крипке в продължение на 10 години. Освен музика, написана специално за поредицата, шоуто използва голям брой оригинални записи на рок групи. Някои парчета са взети от личната колекция на Крипке. След петия сезон Ерик напуска проекта. Този факт ужасно натъжава феновете на сериала, въпреки че сценаристът обещава, че ще продължи да предлага интересни идеи на новия екип. По сюжетите на поредицата са написани 12 книги от 2007 до 2013 година. Това са романи, написани от различни автори. През 2009 г. е заснет един сезон като анимационен сериал в японско филмово студио, който има 22 епизода. Падалеки сам озвучава Сам на английски във всички епизоди, Екълс взема участие само в част от последните епизоди. В поредицата са използвани реални текстове за екзорсизма. Те са взети от текстовете на Псалм 67 (68) и Римския ритуал, забранен през XIV век, въпреки че някои части от този ритуала са взети от Библията. В реалния живот актьорът Д. Д. Морган, който играе бащата на братя Уинчестър, е само 12 години по-голям от „серийния” си най-голям син Дженсън Екълс. Но разликата между „братята” в сюжета и в живота – съвпада, 4 години. Всички герои на демоните (с изключение на Кроули) са взети най-вече от окултни, кабалистични и езотерични писания, някои са взети от християнски писания, митология на различни страни. По-специално Кабала, Книгата на Енох, Старият завет, митовете и легендите за Скандинавия, Гърция, Рим. Трябва да се отбележи, че сериалът „Свръхестествено” не е просто забавно шоу. Той ни запознава с митологията на различни страни, епохи и религии. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tСериалът „Свръхестествено“ трябвало да има само 3 сезона\t\t\t"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d1%81%d0%b5-%d1%81%d1%80%d0%b8%d0%bd%d0%b0-%d0%b2-%d1%80%d0%b5%d0%b4%d0%b8%d1%86%d0%b0-%d1%81%d1%82%d1%80%d0%b0%d0%bd%d0%b8/", "text": "Социалната мрежа „Фейсбук“ се е сринала в редица страни. Това става ясно от данните на уебсайта на  , който следи сривове и прекъсвания в работата на популярните интернет ресурси, сред които и всички социални мрежи. Според портала прекъсванията са започнали около 17.00 часа българско време. Най-голям брой докладвани спирания и прекъсвания на социалната мрежа са регистрирани в САЩ, Франция, Полша, Белгия и Великобритания. Според Downdetector 69% от потребителите се оплакват от проблеми с лентата с новини, 15% не са имали изобщо достъп до мрежата, а 14% не са могли да влязат в профилите си. Facebook е една от най-големите социални мрежи в света. Основана е през февруари 2004 г. от 19-годишния тогава американски студент Марк Зукърбърг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tФейсбук се срина в редица страни\t\t\t"}
{"url": "https://trud.bg/%d0%bd%d0%be%d0%b2%d0%be-%d1%81%d0%b8%d0%bb%d0%bd%d0%be-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%80%d0%b0%d0%b7%d1%82%d1%8a%d1%80%d1%81%d0%b8-%d1%82%d1%83%d1%80/", "text": " с магнитуд 5.1 по Рихтер удари източната провинция Елязъъ, която беше най-силно засегната от труса със сила 6,8 в петък вечерта. Това съобщи изследователският център “Кандили“ към университета „Мармара“, специализиран в сеизмологични проучвания, цитиран от БГНЕС. Според доклада вторият мощен трус е бил на дълбочина от 7.2 км. Към момента няма съобщения за нови жертви и ранени. Броят на загиналите достигна 29, предаде ТАСС. Броят на ранените също расте – вече е 1466, съобщава телевизионният канал TRT, позовавайки се на Службата за извънредни ситуации и природни бедствия на Турция. Предишните данни сочеха 22-ма загинали и 1 243 ранени. Според турски медии спасителните екипи са успели да извадят изпод развалините най-малко 43 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tНово силно земетресение разтърси Турция\t\t\t"}
{"url": "https://trud.bg/%d1%81%d1%82%d0%be%d1%82%d0%b8%d1%86%d0%b8-%d0%bc%d1%8a%d1%80%d1%82%d0%b2%d0%b8-%d1%80%d0%b8%d0%b1%d0%b8-%d0%b8%d0%b7%d0%bf%d0%bb%d1%83%d0%b2%d0%b0%d1%85%d0%b0-%d0%b2-%d0%bc%d0%b0%d1%80%d0%b8%d1%86/", "text": "Стотици мъртви риби изплуваха тази сутрин от река Марица край селата между Стамболийски и Пазарджик. Повече от седем часа водите носят телата на мъртвите сомове, някои от които достигат 10 килограма, съобщи  . Сигнал е подаден в РИОСВ и Икономическа полиция. Общински охранители в Стамболийски съветват хората да не консумират мъртвата риба, тъй като вероятно е отровена. По случая е сезирана и прокуратурата в Пазарджик. Полиция нахлу в пазарджишка фирма за преработка на пластмаси. Според РИОСВ това не е първо нарушение на компанията. Санкционирана е вече два пъти. Във водите са открити пластмаси .Вероятно те са причинили масовото измиране на рибата. Кметът на Стамболийски Георги Мараджиев съобщи във фейсбук, че още от 8 ч. му са се обадили за проблема и че е взел всички мерки да уведоми институциите. Според него замърсителят не е в района на Стамболийски, а някъде в района на Пазарджишка област. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tСтотици мъртви риби изплуваха в Марица край Стамболийски (ВИДЕО)\t\t\t"}
{"url": "https://trud.bg/%d0%b1%d0%b5%d0%bb%d0%b8%d0%bd%d0%b3%d0%ba%d0%b0%d1%82-%d1%87%d0%be%d0%b2%d0%b5%d0%ba%d1%8a%d1%82-%d0%be%d1%82-%d0%b7%d0%b0%d0%bf%d0%b8%d1%81%d0%b0-%d0%bf%d0%be-%d1%81%d0%bb%d1%83%d1%87%d0%b0/", "text": "Британският разследващ сайт „Белингкат“ съобщи, че водачът на екипа, осъществил нападението с „Новичок“ срещу бившия руски шпионин Сергей Скрипал и дъщеря му Юлия в Солсбъри, е същият човек, заснет в подземния паркинг на ЕМКО в София в деня на покушението срещу оръжейния търговец Емилиян Гебрев, предава  В понеделник Върховна   разпространи седем   в паркинга на търговското дружество на Емилиян Гебрев. Те са предадени за експертиза във ФБР. От кадрите се вижда, че на 28 април 2015 г. в подземния паркинг, използван от Емилиян Гебрев, е забелязан мъж, който се движи между автомобилите на притежаваното от бизнесмена дружество. \n На фона на видеоматериала от България, журналистът от екипа на „Белингкат“ Христо Грозев коментира, че става дума за Сергей Федотов, чието истинско име е Денис Сергеев. Грозев уточнява, че Сергеев може да бъде разпознат по походката. Има много видеоматериали от пребиваванията на Сергеев в Обединеното кралство, на базата на които е установено сходството. Емилиян Гебрев бе отровен на 28 април 2015 година с вещество, което се предполага, че е било поставено върху дръжката на автомобила му, паркиран в подземния паркинг, но оцеля. Предполага се, че по подобен начин е направен и опитът за отваряне Сергей и Юлия Скрипал след поставяне на „Новичок“ на дръжката на вратата на къщата на руския шпионин в Солсбъри на 4 март 2018 година. „Белингкат“ отдавна твърди, че има връзка между двата инцидента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\t„Белингкат“: Човекът от записа по случая „Гебрев“ е участвал в отравянето с „Новичок“ срещу Скрипал\t\t\t"}
{"url": "https://trud.bg/%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%b2%d1%8a%d1%80%d1%85%d0%b0-%d0%bd%d0%b0-%d0%b5%d1%81-%d0%bd%d0%b0-20-%d1%84%d0%b5%d0%b2/", "text": "Извънредна среща на върха на Европейския съюз, посветена на бюджета, ще се състои на 20 февруари в Брюксел, предаде Франс прес и БТА. Председателят на Европейския съвет Шарл Мишел покани днес държавните и правителствените ръководители на 27-те страни членки (Великобритания ще напусне съюза на 31 януари), за да „постигнат споразумение“ за бюджета на ЕС в периода 2021-2027 г. „Всяко отлагане би създало тежки практически и политически проблеми и би навредило на продължаването на сегашните програми и политики, както и на започването на нови“ такива, обяснява Мишел в писмото с поканата. Той признава, че е „напълно наясно, че тези преговори са сред най-трудните“, но изразява увереност, че „със здрав разум и решимост“ може да бъде постигнато „споразумение, което ще е от полза за всички европейци“, и призовава всички лидери от ЕС да проявят готовност за компромис. Заседанието на Европейския съвет „ще започне на 20 февруари“, уточнява Мишел, давайки да се разбере, че то може да не завърши още същия ден. Това ще е първата среща на върха на съюза след излизането на Великобритания. Финландия, която бе ротационен председател на Съвета на ЕС през втората половина на миналата година, предложи проектобюджет в размер на 1,087 милиарда евро, орязвайки близо 200 милиона евро от предложението на Европейската комисия. Този проект, плод на трудни компромиси, отразява дълбоките разногласия между страните членки, отбелязва Франс прес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tИзвънредна среща на върха на ЕС на 20 февруари за бюджета\t\t\t"}
{"url": "https://trud.bg/%d0%b0%d0%bb%d0%bf%d0%b8%d0%bd%d0%b8%d1%81%d1%82%d1%8a%d1%82-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb-%d0%ba%d1%80%d0%b0%d0%b9-%d0%b2%d0%be%d0%b4%d0%be%d0%bf%d0%b0%d0%b4%d0%b0-%d1%80/", "text": ", който бе спасен след инцидент от планински спасители и транспортиран с хеликоптер от Рила, е с фрактура на бедрена кост и е стабилизиран. Това съобщиха от пресслужбата на УМБАЛ „Света Анна“ в София. 29-годишният алпинист пострада при падане по-рано днес в района на водопада Рилска \nСкакавица. Мъжът е приет в 15,30 часа в столичната болница. Пациентът е хоспитализиран в Клиниката по ортопедия и травматология, съобщават още от болничното заведение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tАлпинистът, пострадал край водопада Рилска Скакавица, е с фрактура на бедрена кост\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0-%d1%81%d0%bb%d1%83%d1%87%d0%b0%d1%8f-%d1%81-%d0%bc%d1%8a%d1%80/", "text": "Прокуратурата е образувала досъдебно производство   в река Марица, съобщи областният управител Дани Каназирева, цитира „ „. Към момента е установено, че източникът на замърсяването на реката е от района на Пазарджик като по течението на реката е стигнало и до района на Пловдив. Органите на реда охраняват засегнатите зони. Взети са проби като първите резултати от бързите тестове се очакват в късния следобед. Сигнал за голямо количество мъртва риба в река Марица при моста на квартал Полатово на Стамболийски е получен тази сутрин на тел. 112. Веднага са уведомени МВР, РИОСВ, Басейнова дирекция и Областната дирекция за безопасност на храните в Пловдив. На мястото бе и областният управител Дани Каназирева заедно с представители от всички институции извършиха спешна проверка на мястото. „Първоначалните данни говорят за токсично отравяне, затова и предприетите мерки са много сериозни. Изпратили сме съобщения до общините Пловдив и Първомай, за да информират и предупредят населението да избягва консумацията на риба от река Марица, както и да ограничи достъпа на хора и животни до водата, до изясняване на причините и естеството на замърсяването“, коментира Каназирева. По думите й веднага е подадена информация и към „ВиК“ – Пловдив, за да се следи качеството на питейната вода и ако е необходимо, да се вземат проби от водоизточниците до изясняване на случая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tПрокуратурата разследва случая с мъртвата риба в река Марица\t\t\t"}
{"url": "https://trud.bg/%d0%b4%d0%b5%d1%81%d0%b5%d1%82%d0%ba%d0%b8-%d1%84%d0%b5%d0%bd%d0%be%d0%b2%d0%b5-%d0%bd%d0%b0-%d0%b1%d0%be%d1%82%d0%b5%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%be%d1%82/", "text": "Десетки фенове на футболния „Ботев“ Пловдив пристигнаха в София, за да протестират пред посолството на Гърция на улица „Сан Стефано“.Три автобуса и десетки автомобили потеглиха от Пловдив с намерение привържениците да изразят исканията си за справедливо разследване на смъртта на Тоско Бозаджийски, предаде  . Фенът на „Ботев“ загина, след като беше блъснат от автомобил в Солун в опит да избяга от сбиване с местни привърженици на ПАОК. Ултрас групата на „канарчетата“ е побратимена с тази на другия солунски гранд – АЕК, а българските фенове са били нападнати в кафене в центъра на града. Семейството на 28-годишния Бозаджийски и приятелите му от агитката на „Ботев“ настояват у нас да се проведе паралелно разследване с това на гръцките власи. След действията на разследващите в южната ни съседка стана ясно, че един от арестуваните за побоя е син на високопоставен полицай от отдела за борба с футболното хулиганство в Солун. Това е втори протест на феновете на „Ботев“ след смъртта на Бозаджийски. На 10 януари те блокираха централни улици в Пловдив. „Детето ми отиде в Гърция, за да гледа спортна среща. На другия ден беше нападнат и убит жестоко. Притеснението ми е, че според очевидци е нападнат около 10-15 души, а има само един задържан”, каза бащата на Тоско – Георги Бозаджийски по  . „Настояваме за доживотен затвор. Не може така да убиват фен, който нищо не е направил” допълни Красимир Кацаров. Със скандирания „Няма да забравим и няма да простим” привърженици на „Ботев” (Пловдив), приятели и близки на Тоско продължават своя протест. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tДесетки фенове на „Ботев“ Пловдив протестират пред посолството на Гърция\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8%d0%b7%d1%80%d0%b0%d0%b7%d0%b8-%d1%81%d1%8a%d0%b1%d0%be%d0%bb%d0%b5%d0%b7%d0%bd%d0%be%d0%b2-11/", "text": "Държавният глава Румен Радев изразява съболезнования на своя турски колега президента Реджеп Тайип Ердоган по повод земетресението в Източна Турция, при което загинаха много хора и бяха причинени големи материални щети. Това съобщиха от прессекретариата на държавния глава. В този труден момент България е съпричастна с трагедията на своите съседи и е готова да окаже подкрепа за преодоляване на последиците от земетресението, е позицията на държавния глава. Президентът Радев изразява съболезнования към семействата и близките на загиналите, както и надежда за бързото възстановяване на пострадалите при природното бедствие. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tПрезидентът Радев изрази съболезнования на Реджеп Ердоган\t\t\t"}
{"url": "https://trud.bg/%d1%8f%d1%80%d0%be%d1%81%d0%bb%d0%b0%d0%b2-%d0%ba%d0%b0%d1%87%d0%b8%d0%bd%d1%81%d0%ba%d0%b8-%d0%bd%d0%b5-%d1%81%d0%b0%d0%bc%d0%be-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%bd%d0%be-%d0%b8/", "text": "Не само Германия, но и Русия трябва да изплати обезщетения за щетите, които Полша изтърпя по време на Втората световна война, предава EA Daily. В това е убеден Ярослав Качински, лидер на партията Право и справедливост (ПиС). Той сподели своето мнение в интервю за берлинският вестник Bild. В същото време Качински похвали германиците и заяви, че Русия и Германия не могат да се сравняват. „В Берлин има демократично избрано правителство, там действат законите и моралът. Това не може да се каже за Русия. Вие сте прави, Русия също трябва да си плати. Но аз не вярвам, че нашето поколение ще доживее до това, че Москва ще поеме отговорност“, заяви той. Според него исканията на Полша по този въпрос „нямат краен срок“, въпреки че няма признаци, че тези искания ще бъде изпълнени. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.25", "title": "\n\t\t\tЯрослав Качински: Не само Германия, но и Русия дължи репарации на Полша\t\t\t"}
