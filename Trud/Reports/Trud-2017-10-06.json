{"url": "https://trud.bg/%d0%b2-%d1%85%d0%b0%d1%81%d0%ba%d0%be%d0%b2%d1%81%d0%ba%d0%be-%d1%81%d0%b5-%d0%b3%d0%be%d1%82%d0%b2%d1%8f%d1%82-%d0%b7%d0%b0-%d0%be%d1%87%d0%b0%d0%ba%d0%b2%d0%b0%d0%bd%d0%b8%d1%82%d0%b5-%d0%be%d0%b1/", "text": "Службите и кметовете от Хасковска област се готвят за очакваните обилни валежи. Областният управител Станислав Дечев е изпратил писмо до всички общини от региона с предупреждението за рязко влошаване на времето и за предприемане на превантивни мерки, информира  . Кметовете трябва да наблюдават нивата на водатав язовирите и критичните участъци от речните корита. Службите се задължават да наблюдават в реално време за промяна на метеорологичната обстановка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " В Хасковско се готвят за очакваните обилни валежи"}
{"url": "https://trud.bg/%d0%bf%d0%b5%d1%80%d0%bd%d0%b8%d0%ba-%d0%b5-%d0%b2%d1%8a%d0%b2-%d1%84%d0%b0%d0%bb%d0%b8%d1%82/", "text": "Община Перник е във фалит, а сметките са запорирани. Задълженията са над 30 млн. лв., съобши зам.-кметът Денислав Захариев. Сметките са запорирани от частен съдебен изпълнител. Фирма е осъдила общината за 700 хил. лв., която пък я санкциониранала заради забавяния в работата, но в съда печели делото срещу общината, коментира зам.-кметът. Общината е изпуснала да си потърси 1,5 млн. лв. под формата на неустойки от неизпълнен концесионен договор от въпросната компания. Перник дължи и на НАП 2,6 млн. лв. с лихва 700 хил. лв. Общината е в оздравителен план, за да падне запорът над сметките. Общинският съвет е обявил в ликвидация “Медико-дентален център” ЕООД, тъй като  приходите не покриват разходите му.", "date": "2017.10.06", "title": " Перник е във фалит\t\t\t"}
{"url": "https://trud.bg/%d0%ba%d0%be%d0%bd%d0%b3%d1%80%d0%b5%d1%81%d0%bc%d0%b5%d0%bd%d0%b8-%d1%81-%d0%bf%d0%b8%d1%81%d0%bc%d0%be-%d0%b4%d0%be-%d0%b1%d0%b5%d0%bb%d0%b8%d1%8f-%d0%b4%d0%be%d0%bc-%d0%b1%d0%b0%d0%bb%d0%ba%d0%b0/", "text": "Група от 14 американски конгресмени призоваха държавния секретар Рекс Тилърсън да обърне поглед към Балканите. „Сърбия е политическият стълб на целия регион. Значението на Балканите проличава от хода на историята: с липсата на стабилност на Балканите ще бъде застрашена и европейската стабилност“, написаха конгресмените в писмо до първия дипломат на страната, съобщи  . Те подчертават, че Балканите все още са обременени от конфликтния дух на миналото, а напрегнатите отношения между Сърбия и Косово остават основна пречка пред стабилността на региона. В писмото законодателите смятат, че Сърбия се нуждае от американска помощ. Конгресмените припонят също, че тероризмът наема лица от региона и в Сирия се намират най-малко 875 екстремисти от Балканите. „Призоваваме ви да приемете като приоритет подкрепата за по-широкия балкански регион, и особено за Сърбия“, изтъква се в писмото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Конгресмени с писмо до Белия дом: Балканите трябва да са приоритет за САЩ"}
{"url": "https://trud.bg/%d0%b2-%d0%ba%d0%b0%d1%82%d0%b0%d0%bb%d1%83%d0%bd%d0%b8%d1%8f-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d1%8f-%d0%b7%d0%b0-%d0%be%d0%b1/", "text": "Каталунската партия „Кандидати за народно единство“ обяви, че вече води преговори с коалицията „Заедно ‚за“ за провъзгласяване на независимост на автономния испански регион, съобщава El Mundo,  цитирайки думите на депутата Карлес Риера. „Ние обсъждаме текст… за обявяването на независимост“, е заявил той, като освен това е изразил надежда, че парламента на Каталония ще одобри декларацията за обявяване на независимост на 10 октомври. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " В Каталуния обсъждат декларация за обявяване на независимост"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d1%89%d0%b5-%d1%81%d0%b5-%d0%b1%d0%be%d1%80%d0%b8-%d0%b7%d0%b0-%d1%82%d0%b8%d0%bc%d0%b0-%d0%bd%d0%b0-%d0%b5%d0%b2%d1%80%d0%be%d0%bf%d0%b0/", "text": "Георги Вангелов бе избран от домакините на „Мемориала Кадиров“ да се бори за Отбора на Европа в Грозни днес. Българинът за втори път получава подобно престижно предложение, след като през 2014-а се състезава за световния тим на митичния площад „Тайм скуеър“ в Ню Йорк. Тогава бронзовият медалист от Евро 2016 в категория до 57 кг спечели срещата си, но сборния отбор падна от домакините с 3:8. Сега в надпреварата в свободния стил ще се включат 8 състава. Останалите са Русия, Узбекистан, Киргизстан, Казахстан, Турция, Беларус и местният „Ахмат“. Руснаците ще бъдат с най-добрите си състезатели, а на тепиха се връща трикратният световен шампион в тежка категория Билял Махов, който за последно се бори на олимпиадата Рио 2016. Чеченците са осигурили и атрактивен награден фонд – 90 000 долара за шампионите, $40 000 за сребърните медалисти, $25 000 за „бронзовите“. А 24-годишният Вангелов ще има допълнителен стимул да се представи достойно – преди 15 дни той стана за първи път баща. Приятелката му Ралица го дари с дъщеря – Мария.", "date": "2017.10.06", "title": " Българин ще се бори за тима на Европа"}
{"url": "https://trud.bg/%d1%80%d1%83%d1%81%d0%ba%d0%b8-%d1%85%d0%b0%d0%ba%d0%b5%d1%80%d0%b8-%d0%b7%d0%b0%d0%b4%d0%b8%d0%b3%d0%bd%d0%b0%d0%bb%d0%b8-us-%d0%ba%d0%b8%d0%b1%d0%b5%d1%80%d1%82%d0%b0%d0%b9%d0%bd%d0%b8/", "text": "Подкрепяни от руското правителство хакери са откраднали US кибер-тайни през 2015 г. от Агенцията за национална сигурност на САЩ (НСА), след като подизпълнител качил информация на домашния си компютър, предаде Ройтерс. По данни на анонимни източници на “Уолстрийт джърнъл” била задигната информация за проникване в чужди компютърни мрежи и за защита от кибератаки. Кражбата е сочена за един от най-големите пробиви в сигурността към днешна дата. Според “Вашингтон пост” подизпълнителят работел за елитен хакерски отдел към НСА, преди да бъде уволнен през 2015 г. Агенцията отказва информация по случая заради политиката си “никога да не коментира въпроси около своя персонал и сътрудници”. Сенаторът-републиканец Бен Сас, член на комисията за въоръжените сили, заяви, че е изключително притеснен от новината. “НСА трябва да изрови главата си от пясъка и да разреши проблема с подизпълнителите. Русия е несъмнен съперник в киберпространството и не можем да си позволим сами да си нанасяме поражения”, подчерта той.", "date": "2017.10.06", "title": " Руски хакери задигнали US кибертайни"}
{"url": "https://trud.bg/%d0%b5%d0%bc%d0%b8%d0%bb-%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%bd%d0%b5-%d1%81%d1%8a%d0%bc-%d1%80%d0%b0%d0%b7%d0%bf%d0%be%d1%80%d0%b5%d0%b6%d0%b4%d0%b0%d0%bb-%d0%b4/", "text": "Министърът на икономиката Емил Караниколов беше категоричен, че не е давал указания да се прекратяват договорите на държавния оръжеен посредник „Кинтекс” с „Емко”. “Няма такава моя санкция. „Кинтекс” е извършил анализ на търговския риск и за да обезпечи изпълнението на договора с третата страна е предприел тези действия, като е прекратил договорите, ВМЗ са встъпили в изпълнението им и в момента тази продукция се изработва”, подчерта министърът в предаването по  . Той подчерта, че това е търговски спор. „Аз не се бъркам в работата на дружествата”, отбеляза Караниколов. По думите му премиерът също „не е нареждал абсолютно нищо”. По повод днешния протест на работниците от „Емко” въпреки възстановения лиценз министърът заяви, че днес ги е поканил на среща, но те са отказали с аргумента, че той ги е излъгал. „На срещата миналата седмица между нас исканията им бяха да се върне лицензът и работи по законодателството за военно-промишления комплекс – и двете неща бяха изпълнени”, посочи Караниколов. „Днес са с нови искания, които не сме обсъждали – възстановяванe на прекратените договори с „Кинтекс”, допълни той. „С кое съм ги излъгал”, учуди се министърът. Министърът потвърди, че влизането на служители на НАП в „Емко” няма нищо общо с казуса с лиценза. „Има запор на акциите на трето дружество, което „Емко” казва, че му е собственик. Няколко пъти органите на НАП са се опитали да получат официално тези акции, отказано им е. Полицията пък е длъжна да окаже съдействие на всеки държавен орган, който има някаква процедура”, обясни той. „Не са проверявали документи на „Емко”, търсят съвсем друга собственост, блокирана от българската държава по съвсем друго производство”, допълни министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Емил Караниколов: Не съм разпореждал да се прекратяват договори на „Кинтекс” с „Емко”"}
{"url": "https://trud.bg/%d0%bc%d1%83%d0%bb%d0%b5-%d0%bd%d0%b0-%d0%b8%d0%b7%d0%bc%d0%b0%d0%bc%d0%bd%d0%b8%d1%86%d0%b8-%d0%b2%d1%80%d1%8a%d1%89%d0%b0-%d0%bd%d0%b0%d0%b4-25-000-%d0%bb%d0%b2-%d0%bd%d0%b0-%d0%b6%d0%b5%d1%80/", "text": "Шуменецът Красимир Златев, който два месеца бил в ролята на муле, транспортирало пари до телефонни измамници, сега дължи над 25 000 лв. на потърпевшите възрастни хора. Това е окончателното решение на Окръжния съд в Шумен, който признава гражданските искове на жертвите,давали пари. Освен това налага на извършителя условна присъда от 2 г. затвор с 3-годишен изпитателен срок. Красимир карал такси и влязъл в схемата на мошениците след като майка му видяла обява за работа. На посочения телефон отговорил „Иванов“ майстор на скъпи мебели, който търсел куриер за пренос на пари и документи. Така Красимир се хванал на доходната „работа“, която развивал от 7 април до 6 юни м.г. В един момент разбрал, че не работи за майстор-дърводелец, а за измамник, но не прекратил дейността. Благодарение на Красимир 8 души дали общо 31 789 лв. и те стигнали до мошениците. Хората били лъгани, че техни близки са пострадали от токов удар и трябват пари за лечение. Притеснени, давали различни суми – един 2 000 лв., друг 5 000 евро. Хвърляли ги от балкони, оставяли ги до кошче за смет, носели ги в Градската градина на Шумен. Всеки път шофьорът задържал 150 лв. за себе си по указание на „Иванов“, а другите носел на уречени места, но никога не е виждал „работодателя си“. Въпреки че основната част от парите потънала в джоба на телефонните измамници, уличеният посредник е натоварен с връщането им. Сумата, която дължи е по-малка от транспортираната, защото част от парите му били предадени от друго муле. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Муле на измамници връща над 25 000 лв. на жертвите"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8-%d0%bb%d0%b8%d0%b4%d0%b5%d1%80%d0%b8-%d1%81%d1%82%d0%b0%d0%b2%d0%b0%d1%82-%d0%bf%d0%be%d1%81%d0%bb%d0%b0%d0%bd%d0%b8%d1%86%d0%b8-%d0%bd/", "text": "“Убеден съм, че страната ви е много добър пример за спазване на европейските ценности и ще покаже това по време на председателството.” Това заяви Жан-Давид Левит по време на заседанието на висшия политически консултативен борд на българското председателство на ЕС, което се проведе в резиденция “Лозенец”. Левит е бил посланик на Франция в ООН и САЩ и съветник на президентите Жак Ширак и Никола Саркози. Според него е изключителен шанс за България да има министър-председател като Бойко Борисов в толкова ключов момент. “Той е вторият най-дългогодишен лидер в ЕС след Меркел, той е припознат, уважаван и обединява лидерите на ЕС”, каза Левит и оцени високо капацитета на България във връзка с отношенията на Съюза със Западните Балкани, Турция и Русия. Премиерът Бойко Борисов представи проекта на програма на Българското председателство на Съвета на ЕС и приоритетите в нея. На първата среща на борда присъстваха петима от шестимата му членове – президентът Росен Плевнелиев, , Симеон Сакскобургготски, Ханс-Герт Пьотеринг, който бе председател на ЕП (2007-2009), Ервин Прьол, министър-председател на провинция Долна Австрия (1992-2017 г.) и посланик Жан-Давид Левит. Поради ангажименти, в България не успя да пристигне Херман ван Ромпой, председател на ЕС (2010-2014 г.). Борисов благодари на членовете на Борда за ангажирането им с Българското председателство. По думите му, авторитетът им на политици, получили международно признание, ще бъде от ключово значение за България в стремежа за укрепване на европейските ценности и на единството и солидарността в Съюза. “Няма по-добро място от ЕС – нито на изток, нито на запад, и ние ще работим за неговия успех”, категоричен беше министър-председателят. „Страната ни пристъпва изключително отговорно към своето първо председателство, още повече, че то съвпада с процеса на взимане на решения по въпроси от критично значение за бъдещето на обединена Европа”, посочи Борисов. Готовността си да подкрепят усилията на българското председателство за реализиране на приоритетите на Европа и да станат негови посланици, изразиха и останалите членове на Борда.", "date": "2017.10.06", "title": " Европейски лидери стават посланици на България\t\t\t"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b9%d1%86%d0%b8%d1%82%d0%b5-%d0%bf%d1%80%d0%b5%d0%b4%d0%b0%d0%b4%d0%be%d1%85%d0%b0-%d0%b4%d0%be%d0%b1%d1%80%d0%be%d0%b2%d0%be%d0%bb%d0%bd%d0%be-51-00/", "text": "51 000 огнестрелни оръжия са предали австралийци на властите в страната през последните 3 месеца в рамките на специална кампания, по време на която незаконното притежание на оръжия няма да се наказва. Използвалите амнистията граждани са предали всякакво въоръжение – от мускети от XIX век до съвременни гранатомети, съобщава  . Властите в Канбера оценяват, че вече са събрали около 20% от огнестрелното оръжие в цивилни ръце. Автоматите и полуавтоматичните оръжия са забранени от 1996 година, когато на остров Тасмания самотен нападател изби 35 души. Австралийският премиер Малкълм Търнбул заяви, че заради твърдата позиция на правителство в страната му значително е намалена възможността да се случат масови убийства като това в Лас Вегас тази седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Австралийците предадоха доброволно 51 000 огнестрелни оръжия на властите\t\t\t"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%bf%d1%80%d0%be%d1%86%d0%b5%d0%b4%d1%83%d1%80%d0%b0-%d0%b7%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d1%81%d1%82%d0%b2%d0%be-%d1%81%d0%bf%d0%b8%d1%80%d0%b0/", "text": "Предварителните данни на Българска народна банка показват, че за 2017 г. преките чуждестранни инвестиции в България са почти наполовина по-малко, в сравнение със същия период на миналата година. Те са в размер на 405 млн. евро, което е спад с близо 50% или 356 млн. евро спрямо същия период на 2016 г.  Много от чужденците инвестират и в недвижими имоти. За първото полугодие на 2017 г. постъпленията от чужденци в недвижими имоти у нас, възлизат на 3,4 млн. евро, докато за предходната година инвестициите са били в размер на 48 млн. евро, което е спад с над 90%. Тук възниква въпросът на какво се дължи отдръпването на чуждестранни инвеститори?  Оказва се, че една от основните причини за спада на чуждестранни инвестиции в страната се дължи на тромавата процедура по придобиване на българско гражданство. След последните законодателни изменения, чуждестранните инвеститори, желаещи да придобият българско гражданство, следва да са изпълнили следните изисквания: – да са придобили виза тип „Д“ с намерение да получат разрешение за постоянно пребиваване и да са вложили 1 млн. лв.;  – след като получат разрешение за постоянно пребиваване, в едногодишен срок да увеличат първоначалното вложение до 2 млн. лв.;  – след това инвеститорите следва да подадат молба до министъра на правосъдието, към което министерство има постоянно действащ съвет по гражданството, който разглежда молбите, дава писмено становище и изпраща за писмено становище преписката до Министерство на вътрешните работи. След като се върне от МВР, преписката се изпраща на ДАНС. След като се върне от ДАНС, съветът съобщава резултата на министъра на правосъдието, който въз основа на мнението на съвета прави предложение пред президента на Република България за издаване на указ за придобиване на българско гражданство. Цялата процедура за придобиване на гражданство отнема над 5 години, като това е срокът за разглеждане на документите единствено на инвеститора, а разглеждането на заявленията на семейството му отнема поне още толкова. Трябва да се вземе предвид и че тези срокове не са константни. Последната стъпка за издаване на българско гражданство е подписването на указ от президентството. За съжаление нормотворците ни са пропуснали да посочат срок, в който документите да бъдат разгледани и подписани от вицепрезидента. Така се оказва, че на „Дондуков“ 2, с години залежават заявления, чакащи да получат заветния подпис за издаване на указ за придобиване на българско гражданство. Тази тромава и удължена процедура възпрепятства стимулирането на чужди инвестиции в България. По този начин много състоятелни чужденци с успешен, престижен и развиващ се бизнес губят доверие и оттеглят инвестициите си в България. За сравнение в някои европейски държави се въвеждат промени за успешното усвояване на чуждестранни средства, чрез съкращаване на сроковете и процедурите за придобиване на гражданство. Пример за това са Кипър, където процедурите отнемат общо 9 месеца, и Малта, където процедурата отнема около година, въпреки че включва сложна комбинация от инвестиции – дарение в държавен фонд, закупуване на недвижим имот за лично ползване и инвестиция в държавни облигации. Следва да се вземе предвид и това, че процентът на отхвърлени заявления е значително по-нисък от този в България. В други европейски държави заявленията на инвеститорите и техните семейства се обработват заедно по ускорена процедура. За периода 2013-2015 г. В Унгария са издадени 3429 разрешителни, като чуждестранните инвестиции в страната са нараснали от 110 млн. евро до 911 млн. евро. В Португалия статистиката е още по-впечатляваща: за периода 2012-2017 г. чуждестранните инвестиции в страната са в размер на 3,078 млрд. евро. Така за пореден път става ясно, че българската администрация не работи. Въпреки че предоставяме по-благоприятни условия от другите европейски държави, чужестранните инвестиции намаляват. За да бъде възстановено доверието на чуждестранните инвеститори и да бъдат привлечени нови такива, очевидно парламентът ни следва да преразгледа правилата и прилагането им и да задейства закостенялата си администрация. Нетните постъпления от инвестиции на чуждестранни лица в недвижими имоти за периода януари-юли 2017 г. са 5,6 млн. евро, при 54,4 млн. евро за януари – юли 2016 г., или почти 10 пъти по-малки.  По страни най-голям дял в инвестициите в недвижими имоти имат Русия (2,7 млн. евро, 47,6% от общия размер за януари – юли 2017 г.), Украйна (0,7 млн. евро, 13,2%) и Казахстан (0,5 млн. евро, 8,2% от общия размер за периода). Реинвестираната печалба (показваща дела на чуждестранните инвеститори в текущата печалба или загуба на дружеството на база на счетоводни данни за финансовия резултат)  е отрицателна и възлиза на 10,5 млн. евро за януари – юли 2017 г., при положителна стойност от 310,3 млн. евро за януари – юли 2016 г.  Най-големите нетни преки чуждестранни инвестиции в страната за януари – юли 2017 г. са от Холандия (392,1 млн. евро) и Швейцария (71,3 млн. евро).", "date": "2017.10.06", "title": " Тежка процедура за гражданство спира инвеститорите\t\t\t"}
{"url": "https://trud.bg/%d1%81%d1%82%d1%83%d0%b4-%d0%b8-%d0%be%d0%b1%d0%b8%d0%bb%d0%bd%d0%b8-%d0%b2%d0%b0%d0%bb%d0%b5%d0%b6%d0%b8-%d0%b7%d0%b0%d0%bb%d0%b8%d0%b2%d0%b0%d1%82-%d1%86%d1%8f%d0%bb%d0%b0%d1%82%d0%b0-%d1%81%d1%82/", "text": "Обилни валежи и рязко застудяване ни очакват днес и утре. Валежите в цялата страна ще надхвърлят 50 литра на квадратен метър, а на някои места, главно в северна и източна България. ще достигат до 80-100 литра. Максималните температури ще са едва 6-10 градуса, на юг – около 13-15 градуса. “В районите с най-много валежи само за няколко часа ще се изсипе количество дъжд два пъти над месечната норма. Не е изключено на места за кратко да прелят реки. Студен вятър ще нахлуе в по-голямата част от страната от северозапад, а в Добруджа и по Черноморието от  североизток, където скоростта му ще достигне 70-80 км/ч”, заяви пред “Труд” синоптикът от ТВ-МЕТ Симеон Матев. Той посочи, че в районите с надморска височина над 1500 км. дъждът ще преминава в сняг, а  на тези над 2000 метра ще натрупа и снежна покривка. “Не е изключено сняг да превали и по високите софийски квартали – Драгалевци, Бояна и Симеоново”, каза Матев. По думите му в неделя ще продължи да вали над североизточната част на страната, като в останалите части валежите бързо ще спрат. Преди обед облачността ще намалява. Новата седмица ще започне с разкъсана облачност, слънцето ще се показва и съществени  валежи няма да има. “Ще започне затопляне, вторник максималните температури ще достигнат 13-18 градуса, още по-топло ще в сряда, четвъртък и петък – с нормални  максимални температури за октомври – между 17 и 23 градуса”, каза още синоптикът.", "date": "2017.10.06", "title": " Студ и обилни валежи заливат цялата страна\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-48/", "text": "Търговци от Румъния и Гърция изкупуват българското грозде тази година. Прекупвачите пристигат с големи бусове и масово предлагат по 50-60 евроцента за килограм грозде, разказаха пред “Труд” производители от Пловдивския регион. Въпреки сравнително ниската цена местните предпочитат да продадат продукцията си на търговците от Букурещ, Гюргево и Брашов и на представителите на големите търговски вериги, за да си спестят транспортни разходи до борсите в Първенец и Огняново. “Убеден съм, че страната ви е много добър пример за спазване на европейските ценности и ще покаже това по време на председателството.” Това заяви Жан-Давид Левит по време на заседанието на висшия политически консултативен борд на българското председателство на ЕС, което се проведе в резиденция “Лозенец”. Левит е бил посланик на Франция в ООН и САЩ и съветник на президентите Жак Ширак и Никола Саркози. Според него е изключителен шанс за България да има министър-председател като Бойко Борисов в толкова ключов момент. Икономиката ни да нарасне с 3,9% през 2018 г., като ръстът на БВП да се запази същия и през 2019 и 2020 г. Това предвижда Министерството на финансите в своята есенна макроикономическа прогноза. Според нея крайното потребление ще се увеличи с 4,7%, а ръстът на инвестициите ще достигне 4,3% през следващата година.   Обилни валежи и рязко застудяване ни очакват днес и утре. Валежите в цялата страна ще надхвърлят 50 литра на квадратен метър, а на някои места, главно в северна и източна България. ще достигат до 80-100 литра. Максималните температури ще са едва 6-10 градуса, на юг – около 13-15 градуса.   Интервю със социолога Първан Симеонов         Можем да сме сатирични, но само ако си подбираме внимателно към кого – анализ на Венцислав Мицов       Въпреки че предоставяме по-благоприятни условия от другите европейски държави, чужестранните инвестиции намаляват – анализ на „Труд“       Големият съботен хороскоп на „Труд“", "date": "2017.10.06", "title": " Вижте акцентите от броя на вестник „Труд“ в събота, 7 октомври 2017"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d1%82%d1%80%d0%b8-%d0%b3%d0%b0%d1%80%d0%b8-%d0%b2-%d0%bc%d0%be%d1%81%d0%ba%d0%b2%d0%b0-%d0%b7%d0%b0%d1%80%d0%b0%d0%b4%d0%b8-%d0%b1%d0%be/", "text": "Властите в Москва евакуираха три гари след получени телефонни заплахи за поставени бомби. Засегнати от мерките за сигурност са Беларуската, Курската и Ярославската гари, съобщиха от дирекцията на железопътните гари на РЖД. „В момента се евакуират Беларуската, Курската и Ярославската гари. На Казанската беше проведена проверка, но не е открито нищо“, гласи съобщението. Освен това, от там отбелязаха, че пътниците могат да се качат на влаковете, минаващи от там, като подминат сградата на гарата и че няма да бъде променян графика на влаковете и движението им да бъде спирано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Евакуираха три гари в Москва заради бомбени заплахи"}
{"url": "https://trud.bg/%d1%81%d0%b0%d0%bc%d0%be%d1%83%d0%b1%d0%b8%d0%b5%d1%86%d1%8a%d1%82-%d1%81%d0%bf%d0%b0%d1%81%d0%b5%d0%bd-%d0%be%d1%82-%d0%b5%d1%80%d0%b4%d0%be%d0%b3%d0%b0%d0%bd-%d0%bf%d1%80%d0%b5%d0%b4%d0%b8-2-%d0%b3/", "text": "Турчин, чийто опит за самоубийство беше осуетен лично от президента Реджеп Тайип Ердоган през декември 2015 г., е убил човек в Истанбул. Инцидентът е станал в 2 октомври, когато полицаи се отзовали на сигнал за пожар в сграда в квартал „Султангази“. След като пристигнали на място обаче униформените открили труп в апартамента, пише  Жертвата се оказала известен диджей на име Джелял Доганджък, а причината за смъртта – удушаване. Основният заподозрян в убийството е небезизвестният Везир Чатраш, който през 2015 г. опита да извърши самоубийство на Босфора, но беше възпрепятстван от президента Ердоган. При разпитите Чатръш признал какво е извършил и обяснил, че убитият е имал любовни отношения със съпругата му, която го напуснала през 2016 г., оставяйки го с две деца. На 25 декември 2015 г. Чатраш бе спасен от турския президент, чийто кортеж по същото време минавал по моста. Тогава мжът обясни, че решил да сложи край на живота си заради финансови затруднения, а Ердоган го уреди на държавна работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Самоубиецът, спасен от Ердоган преди 2 години, уби човек"}
{"url": "https://trud.bg/%d1%80%d1%83%d0%bc%d1%8a%d0%bd%d1%86%d0%b8-%d0%b8-%d0%b3%d1%8a%d1%80%d1%86%d0%b8-%d0%b8%d0%b7%d0%ba%d1%83%d0%bf%d1%83%d0%b2%d0%b0%d1%82-%d0%b3%d1%80%d0%be%d0%b7%d0%b4%d0%b5%d1%82%d0%be-%d0%bd%d0%b8/", "text": "Търговци от Румъния и Гърция изкупуват българското грозде тази година. Прекупвачите пристигат с големи бусове и масово предлагат по 50-60 евроцента за килограм грозде, разказаха пред „Труд“ производители от Пловдивския регион. Въпреки сравнително ниската цена местните хора предпочитат да продадат продукцията си на търговците от Букурещ, Гюргево и Брашов и на представителите на големите търговски вериги, за да си спестят транспортни разходи до борсите в Първенец и Огняново. Бялото десертно грозде в Пазарджишка област тази година се продава между 1,30 и 2 лв. за кг., като според производителите причината за по-високата цена в сравнение с реколта 2016 е измръзването на част от десертните сортове като болгар и брестовица в районите на селата Карабунар, Виноградец, Калугерово, където освен винени се отглеждат и десертни сортове лозя. В района на Благоевград пък пристигат бусове с гръцка регистрация. „Мерло и каберне вървят по 0,70 до 0,80 лв. за кг., а болгар – 1 лв. за кг., разказаха стопани пред „Труд“ По-голяма част от реколтата бе спазарена и изкупена направо от масивите, а производителите са доволни от цените. Това, което не е продадено, ще заменят за други продукти с производители на картофи, боб или дърва за огрев. Така се подсигуряват за зимата. Подобни са и цените в района на Монтана и Лом – от 0,80 лева до 1, 20 лв. за кг. На импровизираните пазари до самите лозя в Ломско килограм мерло или каберне може да се купи за лев и дори гроздето да бъде смляно на място и насипано направо в бидоните на любителите на домашно вино. Според стопаните тази година гроздето е с по-висока захарност, която достигна 25-26%. Най-добрата реколта за последните пет години, отчитат и винопроизводителите в Пловдивска област. Според бранша всички сортове са с отлични показатели, а това вещае повече продажби. „Цялостното реколтата е много добра – и за белите, и за червените сортове. Това се дължи на големите амплитуди в момента между ден и нощ. Когато имаме такива големи амплитуди, се получават екзотични аромати в белите вина”, обясни управителят на една от винарските изби в Брестовица Димитър Кючуков. Лозарите в Пловдивския регион започнаха беритбата на белите винени сортове грозде с 3-4 седмици по-рано от обичайното. В началото на вегетационния период имаше достатъчно дъждове, които допринесоха за нарастването на плода, а много малко масиви в региона бяха засегнати от градушките през юли и август, обясняват земеделските стопани. След миналогодишните сигнали за кражби от производители в селата около Асеновград от Областна дирекция на МВР-Пловдив осигуриха постоянно присъствие на полицаи и жандармерия в лозовите масиви. Екипите патрулират още от 11 септември, като полицейско присъствие ще продължи до пълното приключване на гроздобера. Освен това полицията проверява и пунктовете за изкупуване на грозде дали арендаторите на имоти имат необходимите документи, удостоверяващи законното ползване на лозовите масиви. Лозаро-винарският сектор ще получи подкрепа от около 26 млн. евро годишно. Средствата са по програмата за преструктуриране и конверсия на лозята и ще ги получаваме до 2024 година, съобщи министърът на земеделието, храните и горите Румен Порожанов по повод гроздоберната кампания. Той отчете, че в България има над 600 000 дка лозя, като много от тях са направени или реновирани по европейски програми. Над 350 000 тона грозде се очаква да бъдат прибрани тази година, от тях 200 000 тона ще бъдат преработени за вино, каза министърът. Държавен фонд „Земеделие“ обяви, че ще разпредели близо 31 млн. лв. между фирми и физически лица, които ще преструктурират и подменят винени лозя. Средствата са по националната лозаро-винарска програма и са разпределени между 86 проекта. Парите могат да бъдат ползвани в няколко направления – за лозови насаждения, рекламиране на вина в държави извън ЕС, инвестиции в предприятия, както и за презасаждане на лозя, изграждане и поддръжка на поливни съоръжения, мерки за борба с ерозията и др. Според министър Румен Порожанов винарският отрасъл у нас е на много високо ниво, а към момента регистрираните винарски изби са над 260, като постепенно нарастват. „Тазгодишната реколта е с отлично качество, което е предпоставка за добри вина. Положителна тенденция е и увеличаването на относителния дял на виното с по-висока експортна цена“, увери той. -Очертава се изключително добро качество на гроздето тази година. Като захарно съдържание е много по-добро в сравнение с предните две години. Относно количествените стойности към настоящия момент събраното грозде е колкото е било и миналата година по това време, въпреки че гроздоберната кампания започна по-рано. – Средният добив е 550-600 кг./дка, а най-търсени са белите сортове – мускат отонел, траминер, совиньон блан. – От цялата реколта винарските предприятия ще приберат и преработят около 100 хил. тона. 20 хил. тона ще са за износ и 20 хил. тона ще отидат за производството на оцет. Очакваме от тазгодишната реколта избите ни да произведат 140-150 млн. литра вино. – Запазваме си позициите на традиционните за нас пазари: Руската Федерация, Западна Европа – предимно Германия, Великобритания, Чехия, Полша, както и източни пазари – Китай, Япония и Виетнам. Миналата година изнесохме над 1 млн. литра за САЩ. Имаме и експорт за Бразилия и Косово. – Тази година очакваме между 62-64 млн. литра българско вино да отидат за чуждите пазари.   АНТОАНЕТА МАРЧЕВА ТРУД, ТЪРГОВИЩЕ С до 50 на сто по-ниски добиви от грозде, отчитат стопаните на лозовите масиви в Търговище този сезон. Причината са градушките, които попиляха реколтата на няколко пъти. ЛВК-Винпром прибира продукцията от 7100 дка., но тази година очакванията са в производството да влязат около 4000 тона грозде. Близо 2500 дка от собствените им лозя са напълно поразени от леденото бедствие. Най-тежко са пострадали масивите край село Вардун, където 25% от гроздето е напълно унищожено, каза шефът на винпрома инж. Петко Матеев. Въпреки това, винарната ще работи на пълен капацитет и ще разчита на собствена суровина. Не се планира да се изкупува грозде от други производители. „В ръцете на добър специалист и технолог няма лоша суровина и недобро качество”, уверен е Матеев. По думите му прибирането на гроздето ще продължи още около две седмици. Стопаните от района на село Кралево, които първоначално бяха в шок от ледената стихия, все пак са спасили значителна част от масивите си. „Има и ударени гроздове, със изсъхнали зърна, но все пак стигнахме до беритба. Обикновено прибираме към 800 кг от дка., сега се радваме на 350-400 кг”, разказа кметът на селото Хикмет Ахмедов. Той самият още изчаква и не бърза да бере. Иска хубавото време да поналее още захарност в гроздовете. Други бързали да откъснат каквото е оцеляло, веднага щом се появи купувач. Цените тази години били по-ниски. За килограм от сорт ркацители взимали по 0,60-0,80 лв., мускатът стига до 1 лв., а шардонето – 0,80 лв. Най-малко 150 000 тона винени сортове грозде на година не се отчитат, въпреки че са предназначени за вино и ракия, показват данните на Агенция „Митници“. Ако се изварят на ракия, това означава, че невнесеният акциз за тях ще възлиза за над 130 милиона лева. Най-малко още 50 000 тона други плодове се изваряват нелегално за ракия като размерът на акциза за тях е 40 милиона лева. За последните три месеца на миналата година Агенция „Митници“ е хванала над 146 хиляди литра нелегален алкохол.  ", "date": "2017.10.06", "title": " Румънци и гърци изкупуват гроздето ни\t\t\t"}
{"url": "https://trud.bg/%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d1%8a%d1%82-%d0%b0%d0%b4%d0%b5%d0%bb%d0%b8%d0%bd%d0%b0-%d0%bc%d0%b0%d1%80%d0%b8%d0%bd%d0%b8-%d0%bf%d1%80%d0%b5%d0%b4-%d1%82%d1%80%d1%83/", "text": "Журналистът Аделина Марини пред „Труд“:  София трябва да има ясни амбиции, ако иска да води външна политика на Балканите  – Някои ще кажат, че е похвално, че България най-сетне се раздвижи във външната политика (в чест на наближаващото председателство), но за да може такава похвала да е основателна, нужно е да се добави същина. Пример за липсата на същина беше срещата в Евксиноград на 3 октомври между лидерите на Сърбия, Румъния, Гърция и България. Премиерът Бойко Борисов обясни, че идеята е четирите страни да не създават проблеми на ЕС, само че той не спомена нито един от тях, нито пък дали и как се работи по отстраняването им. Говореха за съвместни проекти, инвестиции, икономически растеж, но нищо конкретно, освен добре познатите проекти като магистралата София-Белград, интерконекторните връзки. Министър-председателят каза още, че всички искат мир, стабилност и благоденствие в региона. Цел им е Балканите да спрат да бъдат източник на конфликти и проблеми за ЕС. Многото празни приказки, които бяха изговорени в Евксиноград и които сме слушали години наред и от предшествениците на Александър Вучич, Бойко Борисов, Алексис Ципрас и Михай Тюдосе, нямаше да направят никакво впечатление, ако звездите не се бяха подредили по начин, който изтъкна няколко неприятни проблема.  – От 1 януари България поема председателството на Съвета на министрите на ЕС и си е поставила за основен приоритет ускорената интеграция на страните от Западните Балкани. Да де, ама уж всички присъстващи искат да помогнат на страните от Западните Балкани да се присъединят към ЕС, обаче се наложи да се оправдават, защо канят само сръбския президент (съвсем отделна тема е защо идва Вучич, а не премиерката Бърнабич). Бойко Борисов специално спомена, че се търси начин как по-бързо да се постигне “европейски мир” между Белград и Прищина и съответно по-бързото присъединяване на Сърбия към ЕС. В този смисъл имаше лошо недоглеждане от гледна точка на момента. Срещата се състоя два дена след кървавите сблъсъци в Каталуня, които силно напомниха за случая на Косово от 90-те години на миналия век. За Европейската комисия разликата между двата случая е, че Испания е в ЕС, а Сърбия не е, както и различния контекст.  – За Сърбия това ще създаде нова вратичка да се опита да се отърве от глава 35 (б.р. – в преговорите за присъединяване към ЕС), която покрива отношенията с Косово и ще бъде затворена последна. Къде е проблемът? Две от държавите, чиито лидери участваха на срещата в Евксиноград – Гърция и Румъния – не са признали Косово, но България го е признала. При това положение е озадачаващо, че премиерът Борисов остави Александър Вучич да си направи добре познатото и фактологически невярно твърдение за двойния стандарт, който ЕК прилага към Косово и Каталуня. Невярно, защото до независимостта на Косово се стигна, след като Слободан Милошевич започна масирано етническо прочистване в провинцията, довело до военната намеса на НАТО. Каталунският случай е съвсем различен – там няма етническо прочистване, нито репресии, което прави тезата на Сърбия напълно несъстоятелна. При положение, че България поема председателството от 1 януари и то с амбицията за ускорено присъединяване на Западните Балкани, подобни недоглеждания са недопустими, още повече че пред ЕС стоят сериозни предизвикателства като напускането на Великобритания и случаят с Каталуня, който също, на теория, би могъл да завърши с някаква европейска медиация.  – Сърбия интензивно се опитва да подмени най-новата си история и това по никакъв начин не бива да бъде допускано, особено от съседни държави. България има горчив опит с предишното правителство в Македония и подмяната на историята, която течеше там. Борисов трябваше да напомни на Вучич, че глава 35 (която засяга диалога с Косово) ще бъде затворена последна, когато вече са изчистени всички отношения между Прищина и Белград и че в името на трайното помирение е важно и двете страни да направят компромиси в името на светлото си европейско бъдеще. Вместо това излезе, че Борисов подкрепя сръбската подмяна и взима страна в спор, който се решава с посредничеството на върховната представителка на ЕС за външната политика и сигурността Федерика Могерини.  – По време на съвместните изявления на Ципрас, Вучич, Тюдосе и Борисов се получи един друг неприятен ефект – гузен негонен бяга. След като всички лидери се изказаха, българският премиер взе отново думата, за да направи уточнение, че не се гради нова вишеградска четворка, което за ЕС би означавало нова разделителна линия в Съюза. Той подчерта, че това, което събира четиримата са общите им инфраструктурни интереси. Борисов каза с половин уста, че форматът е отворен и за останалите страни от региона – Албания, Черна гора, Македония – в зависимост от това по какви проекти ще се работи. За общите им инфраструктурни интереси се търсят инвеститори, но компанията не е от най-подходящите за реклама на региона. Ципрас, заради фиаското с кризата в Еврозоната (макар че напоследък е послушен); Тюдосе, заради опитите на правителството му да развали грижливо градения имидж на Румъния на активен борец срещу корупцията и на държава, която успя да се откъсне от лапите на корумпирани политици; Вучич, заради национализма и авторитарната му политика; а Борисов, заради уронването на върховенството на закона по време на управлението му. Българският премиер спомена, че България и Румъния търсят инвестиции основно от ЕИБ и ЕБВР, а Гърция и Сърбия – от Китай, но не отиде крачка по-далече да напомни (като бъдещо председателство) в каква посока върви ЕС по отношение на търговската политика и инвестициите от трети страни в стратегически обекти, особено като се има предвид зависимостта на три от държавите (Гърция, Сърбия и България) от Русия, но и сложната глобална ситуация с Китай.  – Фактът, че лидерите на определени държави се срещат не е повод да бием тъпана, че отново имаме въшна политика. Каква е посоката, крайната цел, средствата, амбицията, съюзниците? Еманюел Макрон много ясно заяви в своята европейска реч в Сорбоната кое е основното – върховенството на закона и европейските ценности, а това е новият лидер на Европа. Върховенството на закона беше подчертано и от шефа на ЕК Жан-Клод Юнкер в годишното му обръщение за състоянието на ЕС. И четирите страни имат проблеми точно с това – върховенството на закона и европейските ценности. Изобщо изводът от срещата е, че и четиримата хем ги сърби да са част от ЕС, хем ги боли, че това върви с определени ангажименти.", "date": "2017.10.06", "title": " Журналистът Аделина Марини пред „Труд“:  София трябва да има ясни амбиции, ако иска да води външна политика на Балканите"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%80%d0%b0%d0%b7%d0%bb%d0%b8%d1%87%d0%bd%d0%b0-%d0%bf%d0%be%d0%b3%d0%bb%d0%b5%d0%b4%d0%bd%d0%b0%d1%82%d0%b0-%d0%be%d1%82%d0%b2%d1%8a%d0%bd/", "text": "През месеците след парламентарните избори, след като едни преживяваха тежко поражението си, а други триумфираха с поредната си победа, наблюдатели и политици се надпреварваха да обясняват колко е важно България да бъде единна в подготовката си за предстоящото председателство на Съвета на Европейския съюз. И в началото това изглеждаше напълно постижимо в началото на третия мандат на вездесъщия Бойко Борисов. За разлика от тревогите, които идваха отвън – от некоординираните действия на екстравагантния президент на САЩ Доналд Тръмп, от нестихващите конфликти в Близкия изток, от непредсказуемите действия на севернокорейския вожд Ким Чен Ун, от процесите в Ердоганова Турция и т.н. В тази посока действаха и изразените сипматии на много държави от ЕС към България. Оформи се привлекателен външен образ на България. А външнополитическите успехи на Бойко Борисов Трети продължаваха. Изборният успех на ГЕРБ беше поздравен от много европейски лидери, на първо място от консервативната ЕНП, но не само. Европейската подкрепа продължава и до днес. Тя беше изразена на 6 юни при срещата на Бойко Борисов с младия френски президент Емануел Макрон в Париж, на следващия ден в Берлин с най-важната опора на Борисов – Мути (Мама) Ангела Меркел. Няколко дни по-късно, на 13 юни, българският премиер посети и Турция, където той се опита отново да влезе в заявената още в предишния му мандат посредническа мисия между разтревожения ЕС и непокорната Турция на Ердоган. Последва най-значимата за българите инициатива на Бойко Борисов – нормализирането на отношенията с Македония. В един от най-обичаните си жанрове – журналистическо интервю, на 19 юни Борисов обяви, че България е „голям съюзник, голям приятел на Македония”. Той великолепно се възползва от голямата смяна в Скопие с отстраняването на Никола Груевски и окопалата се във властта партия ВМРО-ДПМНЕ (от ЕНП) и се обърна към новото коалиционно правителство на социалдемократа Зоран Заев (от ПЕС), за да отпуши застоя в двустраните отношения. И постигна огромен успех – в София двамата министър-председатели се поклониха пред паметника на цар Самуил, чиято българска принадлежност македонците отдавна оспорват. На 26 юли македонското правителство даде зелена светлина за подписването на Договора за добросъседство, приятелство и сътрудничество с България, подкрепен веднага с впечатляващо единство от българския парламент. Триумфът стана пълен, след като при посещението си в Скопие на 1 и 2 август – национален празник на Македония, Договорът беше тържествено подписан. Външнополитическите успехи на премиера Борисов не свършиха тук. Могат да се изброят още посещенията му на Балканите – на 29 юни в Дубровник (Хърватия), на 13 юли в Солун (Гърция). Както и посещението на европейски политици в България – най-важно сред окито беше краткотрайното, но изпълнено с приятелски жестове посещение на френския президент Макрон във Варна на 25 август. Симпатиите на Макрон към Борисов бяха не само видими, но и ясно демонстрирани. Ако трябва да направя сравнение, то ще е със също толкова близката връзка на Борисов с Берлускони. Ясна подкрепа премиерът получи и от полската министър-председателка Беата Шидло, както и от румънския си колега, да не говорим за съпровождащата двустранната среща във Варна от 3 октомври четиристранна – на премиерите на България, Румъния, Гърция и на президента на Сърбия. Можем да прибавим към безспорните външнополитически успехи на Бойко Борисов и поощренията, които България получава от повечето европейски институции – Европейската комисия с Жан-Клод Юнкер, Европейския парламент, от председателя на Европейския съвет Данолд Туск. Всички те подкрепиха присъединяването на България към Шенген. С други думи, погледната отвън – от Брюксел, но и от други европейски столици, България изглежда прекрасно. Стабилна, отговорна държава, готова да изпълни европейските си отговорности. Бойко Борисов следва така стриктно европейската линия, че ми напомня за отношението на Тодор Живков към Съветския съюз. При последната си среща с Горбачов в Москва на 23 юни 1989 г. например, Живков подчертава, че България е единствената държава, която никога не е създавала проблеми на Съветския съюз. Струва ми се, че същото може да каже и Бойко Борисов, но за друг съюз – Европейския. Точно затова след четиристранната среща във Варна той побърза да уточни, че новата четворка не трябва да се възприема като Вишеградската. Има обаче един проблем – и той е как изглежда България не отвън, а отвътре.  И тук нещата се объркват. Защото картината е далеч от триумфална. Веднага след изборите беше обявено поскъпване на природния газ, на водата, на електроенергията, Комисията за защита на конкуренцията установи, че няма картел при горивата, миньорите от мина „Оброчище” започнаха окупационна стачка заради неизплатени заплати и опасността да останат без работа след закриването на рудника, Евростат обявява, че една трета от българите живеят при тежки материални условия. Това е животът на значителна част от гражданите на просперираща България, както ни уверяват непрекъснато представители на правителството и подбрани икономисти. И ако се опитаме да потърсим отговор на въпроса защо при нарастващ БВП бедността в България не намалява, бързо ще стигнем до познатия ни отговор – заради начина, по който той се разпределя.  Доказателствата за корупция във властта станаха обществено достояние още на 26 юли при уволнението на Мирослав Боршош като директор на НДК. Защото в разигралата се битка между различни властови групи, в крайна сметка се оказа, че управлението на НДК е съпроводено с огромна корупция. Малко по-късно гръмна скандалът, който би бил смешен, ако не показваше дълбинни прцеси в българската политика – депутатът от ГЕРБ Живко Мартинов бе уличен в изнудване на местни производители, като емблематични станаха 4-те тона суджуци “за Бойко Борисов”. Нещастна случайност – убийството на собственик на заведение във Виноградец от председателя на общинския съвет в Септември от ГЕРБ Лазар Влайков, откри още един случай на безнаказаност на местни кадри. Да не говорим за превърналата се в трагикомедия битка със и на Делян Добрев за контрола върху Хасково. Това са само случаите, добили национална известност, а какво ли е истинското положение? Най-трайната и сигурна характеристика на България май е била, е и си остава, шуробаджанащината. Посочва я още Алеко Константинов в края на ХІХ в., с други думи тя си е при нас повече от век, колкото е и държавата ни.  Затова, погледната отвътре, България изглежда тъжно и безнадеждно. Много по-различно, отколкото я виждат отвън. И това едва ли ще се промени с поредното обещание на Бойко Борисов, че ще изкорени семействеността, корупцията и злоупотребите. Не защото не искаме да му вярваме, а защото имаме богат опит и сме чували подобни обещания от него и от много други български политици вече много пъти.  Можем ли да направим нещо, за да направим родината си привлекателна и за българите? Надявам се, че можем. Защото алтернативата е летална.", "date": "2017.10.06", "title": " България е различна, погледната отвън  и отвътре\t\t\t"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d0%ba%d1%8a%d1%82-%d0%b3%d1%80%d0%b8%d0%b3%d0%be%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%80%d0%b0%d1%84%d0%b0%d0%b5%d0%bb-%d0%bd%d0%b0/", "text": "В събота Mtel Sport 1 ще излъчи на живо полуфиналния сблъсък между Григор Димитров и Рафаел Надал от тенис турнира от сериите ATP 500 в Пекин. В деветте мача до момента помежду им Надал има превес от осем на една победи. Единственият успех на българския тенисист дойде на същия турнир през 2016 г., когато Димитров се наложи с 6:2, 6:4 в четвъртфинала. Ако надделее и сега, първата ни ракета ще достигне до мача за титлата в Пекин за втора поредна година. Турнирът China Open е с награден фонд от над 3 милиона долара. Състезанието се провежда в  Green Tennis Center, изграден специално за Летните олимпийски игри в Пекин през 2008 г. Комплексът има 11 корта, като централният „Диамантен корт” разполага с подвижен покрив и е с капацитет от 15 000 седящи места. Mtel Sport 1 проследи в реално време всичко най-интересно от надпреварата в китайската столица до момента. И двата полуфинала в Пекин ще бъдат в съботния ден, а мачът за титлата – в неделя от 14:30 часа, като всички те ще се предават директно по Mtel Sport 1.", "date": "2017.10.06", "title": " Сблъсъкът Григор Димитров – Рафаел Надал на живо по Mtel Sport 1"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d0%ba%d1%8a%d1%82-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bd%d0%b0%d0%b4%d0%b0%d0%bb-%d0%bf%d0%be-mtel-sport-1/", "text": "В събота Mtel Sport 1 ще излъчи на живо полуфиналния сблъсък между Григор Димитров и Рафаел Надал от тенис турнира от сериите ATP 500 в Пекин.  В деветте мача до момента помежду им Надал има превес от осем на една победи. Единственият успех на българския тенисист дойде на същия турнир през 2016 г., когато Димитров се наложи с 6:2, 6:4 в четвъртфинала. Ако надделее и сега, първата ни ракета ще достигне до мача за титлата в Пекин за втора поредна година.  Турнирът China Open е с награден фонд от над 3 милиона долара. Състезанието се провежда в Green Tennis Center, изграден специално за Летните олимпийски игри в Пекин през 2008 г. Комплексът има 11 корта, като централният \"Диамантен корт\" разполага с подвижен покрив и е с капацитет от 15 000 седящи места. Mtel Sport 1 проследи в реално време всичко най-интересно от надпреварата в китайската столица до момента. И двата полуфинала в Пекин ще бъдат в съботния ден, а мачът за титлата - в неделя от 14:30 часа, като всички те ще се предават директно по Mtel Sport 1.", "date": "2017.10.06", "title": " Сблъсъкът Димитров – Надал по Mtel Sport 1"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b8%d1%82%d0%b5-%d0%bd%d0%b0/", "text": "България ще участва в инициативите на Европейската комисия за чистотата на морето и океана, стана ясно на четвъртата глобална конференция на високо равнище „Нашият океан“, която се провежда в Малта на 5 и 6 октомври. Във форума участие взе наша делегация, водена от зам.-министъра на околната среда и водите Атанаска Николова, съобщиха от МОСВ. Конференцията е организирана от ЕК и беше открита от върховния представител на ЕС по въпросите на външните работи и политиката на сигурност Федерика Могерини, комисаря по околна среда, морско дело и рибарство Кармену Вела и комисаря по международно сътрудничество и развитие Невен Мимица. В нея участват министри и лидери от над 100 страни, обединени в амбицията си за опазване на моретата и океаните. Специални гости са британският престолонаследник принц Чарлз, Принцът на Монако Албер ІІ и Йорданската кралица Нур. По време на пленарните сесии на конференцията в Малта страните обявиха своите ангажименти за съхраняване на околната среда и екосистемите в моретата и океаните, намаляване на замърсяването им, засилване на инициативите в областта на синята икономика, устойчивия риболов и морската сигурност. Акцент беше поставен върху предотвратяването на замърсяването на океаните и моретата с пластмасови отпадъци. ЕС обяви и своя ангажимент от над 550 млн. евро за дейности по опазването на морската околна среда и устойчивото използване на морски ресурси в глобален мащаб. Устойчивият интегриран подход за развитие на Дунавския и Черноморския регион е сред приоритетите на Българското председателство. Председателството ще работи за подобряване на свързаността на двата региона и прилагането на високите стандарти на европейските политики за опазването им. В Тази връзка по повод международния ден на Черно море МОСВ страната ни ще бъде домакин на конференцията на тема „Перспективи за стратегическо развитие на Черноморския регион“ на 30 октомври във Варна. Друго важно събитие, свързано с опазването на морската околна среда и в рамките на Българското председателство на Съвета на ЕС през 2018 г., е Европейският морски ден, който ще бъде отбелязан в Бургас през май догодина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " България ще участва в инициативите на ЕК за чистотата на морето и океана"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b8%d1%81%d0%ba%d0%b0-%d0%b4%d0%b0-%d0%bf%d0%be%d1%81%d1%80%d0%b5%d0%b4%d0%bd%d0%b8%d1%87%d0%b8-%d0%bc%d0%b5%d0%b6%d0%b4%d1%83-%d0%b8%d1%81/", "text": "Швейцарското министерство на външните работи е готов да осигури платформа за диалог между испанското правителство и властите в Каталуния, съобщи телевизия RTS, предаде  . Департаментът е потвърдил, че швейцарските власти са в контакт и с двете страни като припомни, че винаги разглежда отправени към него искания за посредничество и, ако има възможност, отговаря положително. Според информацията на телевизията „твърде голяма прозрачност може да стане пречка за процеса“ и Швейцария да бъде обвинена в пристрастност““. Според медията швейцарският федерален модел би могъл да послужи при едно ново определяне на автономията на Каталуния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Швейцария иска да посредничи между Испания и Каталуния"}
{"url": "https://trud.bg/%d0%bd%d0%b0%d0%bf-%d1%82%d0%b5%d1%87%d0%b5-%d1%80%d0%b5%d0%b2%d0%b8%d0%b7%d0%b8%d1%8f-%d0%b2-%d0%b5%d0%bc%d0%ba%d0%be/", "text": "През юни 2017 г. органите на НАП са установили, че основен акционер в „Дунарит“ вече не е третото лице, а „Емко“. Подобна промяна не би следвало да е възможна, защото прехвърлянето на акции, върху които е наложен запор не е допустимо от закона. Във връзка с това публичните изпълнители на НАП София са опитали неколкократно – писмено и чрез лично посещение в офисите на „Емко“ в началото на септември 2017 г. да изяснят местонахождението на запорираните акции, за да бъдат иззети, каквото е изискването на закона, както и връзката на „Емко“ с тях. Досегашните опити на служителите на НАП да получат отговор на въпросите са останали без резултат, поради което е извършено ново посещение днес със съдействието на органите на МВР. Публичните изпълнители на НАП отново са поискали информация и предаване на акциите, но са получили отговор от персонала на „Емко“, че не знае къде се намират ценните книги. За действията си от днес служителите на НАП са съставили протокол, съгласно разпоредбите на ДОПК.", "date": "2017.10.06", "title": " НАП: Тече ревизия в „Емко“"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8-%d0%b2-%d0%b0%d0%b2%d1%82%d0%be%d0%b1%d1%83%d1%81-%d1%81-%d0%b4%d0%b5%d1%86%d0%b0-%d0%ba%d1%80%d0%b0%d0%b9-%d1%81%d0%b8%d0%bb%d0%b8/", "text": "Катастрофа е станала на второкласен път в Силистренска област, съобщиха от МВР. Движението между селата Средище и Кайнарджа се осъществява в една лента, а пътни полицаи подпомагат преминаващите. Сигналът за инцидент на път II-71 Средище-Кайнарджа е постъпил в полицията към 13.18 часа. Незабавно натам са насочени екипи на полицията и пожарната и Бърза помощ. Според първоначалните данни, автобус, превозвал деца, е навлязъл в задимен участък от пътя и рязко спрял. В него се е ударил автомобил, движещ се след автобуса. Няма пострадали сред децата, пътничка в колата е откарана в болница за преглед. По идентичен начин, в насрещното платно са се ударили други два автомобила. При инцидента няма пострадали. Движение в участъка се осъществява в една лента. Пътни полицаи оказват съдействие на водачите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Кола се удари в автобус с деца край Силистра, няма пострадали"}
{"url": "https://trud.bg/%d0%b2-%d0%b4%d0%be%d0%b1%d1%80%d0%b8%d1%87-%d0%b8%d0%bc%d0%b0-%d0%bd%d0%b0%d0%b9-%d0%bc%d0%bd%d0%be%d0%b3%d0%be-%d0%bf%d0%be%d0%b2%d1%82%d0%b0%d1%80%d1%8f%d1%87%d0%b8-%d0%b2-%d1%83%d1%87%d0%b8%d0%bb/", "text": "В област Добрич има най-много повтарячи в училище-2,1% при 1 % за страната. Търговище е с най-нисък процент висшисти у нас. Това показват резултатите от регионален анализ за проблемите на децата в Североизточна България по поръчка на българското училище по политика“Димитър Паница“. Проучването в четири области-Варна, Шумен, Добрич и Търговище е направено от Албена Бонева, председател на УС на фондация“Ръка за помощ“, която е бивш възпитаник на училището по политика.  Анализът показва, че съществува голяма диспропорция в отделните области по отношение на достъпа до образование и медицински услуги. Докато във Варна са съсредоточени 80 процента от лекарските практики, в по-малките населени места децата са ощетени в това отношение. Най-често неудачите в училище се свързват с нисък успех или натрупани отсъствия, зад които стои някаква семейна ситуация или риск. Проблеми в семейството предизвикват и агресията в училище, а броят на социалните работници и психолози, където са децата, е много малък. Ясно е, че педагогът не може да отговори на всички потребности на детето, посочи Албена Бонева. Според нея навсякъде намаляват професионалните гимназии, което се отчита като слабост в образователната система. В системата на правосъдието на много места липсват така наречените сини стаи, които позволяват провеждането на разпит на дете от обучен специалист в щадяща атмосфера по дадено наказателно дело. Само за област Варна през 2015 г. например е имало 251 малолетни и непълнолетни лица с наложени възпитателни мерки, а 213 деца са станали жертви на престъпления. В сферата на социалните услуги липсват пари за мобилни екипи, които да обикалят малките населени места в дадена област.", "date": "2017.10.06", "title": " В Добрич има най-много повтарячи в училище\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%b8-%d1%81%d1%8a%d1%80%d0%b1%d0%b8-%d1%82%d0%b0%d0%bd%d1%86%d1%83%d0%b2%d0%b0%d1%85%d0%b0-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0/", "text": "Съвместен концерт в центъра на Монтана изнесоха културно-уметничкото дружество „Абрашевич” от община Медиана в Ниш и танцовият ансамбъл „Северняци” при Обединения детски комплекс „Ние, врабчетата” в Монтана. Сърби и българи извиха хора на открито на новата сцена на областния град, закупена с европейски средства по Програмата за трансгранично сътрудничество. Пред събралите се стотици хора кметовете на двете общини Златко Живков и Небойша Коцич откриха концерта и  представиха плановете си за сътрудничество в бъдеще. Концерт на български фолклорни състави и театрално представление предстоят в Ниш, а двете управи ще разработят обща стратегия за насърчаване на туризма и културния обмен  и развиване на онлайн  туристически услуги.", "date": "2017.10.06", "title": " Българи и сърби танцуваха в центъра на Монтана"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%bc%d0%b0%d0%b9%d1%81%d1%82%d0%be%d1%80%d0%b0-%d0%be%d1%82-%d0%ba%d0%b0%d1%80%d0%bb%d0%be%d0%b2%d0%be-%d1%81/", "text": "Районна прокуратура – Карлово привлече Пламен Димитров към наказателна отговорност за измама на клиент. Името му нашумя след серия репортажи на „Господари на ефира“ за незаконния му сервиз и разказите на измамени клиенти, след които   Зорница Акманова. Обвинението е повдигнато след приключване на извършената от Окръжна прокуратура – Пловдив проверка по воденото досъдебно производство за обсебване и е за извършена в периода май–юни 2016 г. измама на клиент относно качеството на услугата, предлагана от обвиняемия – престъпление по чл. 232, ал.2, б. б, вр. ал. 1 от НК. С постановление на наблюдаващия прокурор при РП – Карлово, Димитров е задържан за срок от 72 часа, в рамките на които ще бъде преценено дали спрямо него да бъде поискано вземане на мярка за неотклонение задържане под стража. Активното разследване по това досъдебно производство, както и по досъдебното производство за палеж на автомобила на Зорница Акманова, наблюдавано от Окръжна прокуратура – Пловдив, продължава, уточняват от държавното обвинение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Пламен Димитров – Майстора от Карлово се сдоби с обвинение за измама\t\t\t"}
{"url": "https://trud.bg/%d0%bc%d0%b2%d1%80-60-%d0%be%d1%82-%d0%b4%d0%b5%d1%86%d0%b0%d1%82%d0%b0-%d0%bd%d0%b5-%d1%81%d0%b5-%d1%87%d1%83%d0%b2%d1%81%d1%82%d0%b2%d0%b0%d1%82-%d1%81%d0%b8%d0%b3%d1%83%d1%80%d0%bd%d0%b8-%d0%b2/", "text": "Изследване на Института по криминалистика и криминология показва, че около 60 на сто от децата не се чувстват сигурни в училище, каза на конференция срещу насилието в учебните заведения Красимира Чобанова, началник сектор „Детска престъпност“ в МВР. Основните причини за агресията в училище са социално-икономически, свързани с различния начин на живот на семействата в България, материалните затруднения и начина на разбиране какво са децата, каза заместник-министърът на образованието Деница Сачева. „Постоянно се сблъскваме със ситуации и със случаи, в които виждаме, че това разбиране, а именно, че децата са ценност, като че ли не се прилага на практика винаги. За съжаление, много деца са жертви на различни конфликти. Самите те са свидетели ежедневно на насилие – насилие по пътищата, насилие в новините. Темата за агресията не е само темата за агресията в училище.“, коментира Сачева, цитирана от  . През изминалата година са отчетени с 455 повече инциденти с деца в сравнение с предишната, а случаите на агресия и тормоз са нараснали с 396, посочи тя. В около една пета от училищата и детските градини има назначен психолог или педагогически съветник, а Просветното министерство е поела ангажимент следващата година да ги увеличи, но необходимата бройка няма да се достигне. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " МВР: 60% от децата не се чувстват сигурни в училище"}
{"url": "https://trud.bg/%d1%82%d0%b0%d1%82%d1%8f%d0%bd%d0%b0-%d0%bb%d0%be%d0%bb%d0%be%d0%b2%d0%b0-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%b7%d0%bb%d0%b0%d1%82%d0%bd%d0%b0-%d1%80%d0%be%d0%b7%d0%b0/", "text": "На церемонията по награждаване и закриване на 35-ия фестивал \"Златна роза\"в събота вечер голямата българска актриса Татяна Лолова ще получи специалната награда \"Златна роза\" за цялостен принос. Призът ще й бъде връчен от директора на Националния филмов център Камен Балкански. Кариерата на Лолова в киното започва в началото на 60-те години на ХХ век и продължава  и до днес. Призната в театъра, киното и телевизията, нейната ярка характерност прави ролите й запомнящи се и любими. Обичаната от поколения зрители актриса е почетен гост на \"Златна роза\" и радва с присъствието и големия си талант варненци и гостите на фестивала. Носителят на голямата награда за най-добър пълнометражен филм в конкурсната програма на \"Златна Роза\" 2017 ще получи и наградата \"Дани Лернер\" в размер на 50 000 евро в услуги в \"Ню Бояна Филм Студиос\", както и 5 000 евро в брой за реализацията на следващия си пълнометражен проект. Наградата носи името на покойния продуцент Дани Лернер, работил по повечето международни продукции, осъществени в България през последните години. Дани Лернер поставя началото на едно ефективно сътрудничество на снимачната площадка между българските кинопрофесионалисти и техни колеги  от цял свят. Тази полезна обмяна на опит, която продължава и до днес,допринася българските екипи да се превърнат в едни от най-добрите специалисти във филмовата индустрията в глобален мащаб.", "date": "2017.10.06", "title": " Татяна Лолова с награда “Златна роза” за цялостен принос"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d1%80%d0%b0%d0%b7%d0%bc%d0%b0%d1%85%d0%b2%d0%b0%d0%bb-28-%d1%81%d0%b0%d0%bd%d1%82%d0%b8%d0%bc%d0%b5%d1%82%d1%80%d0%be%d0%b2/", "text": "Мъж на 41 години е бил задържан в Брюксел, след като размахал голям нож във влак и крещял „Аллах е велик”, съобщиха от местната прокуратура. Случката се е разиграла във вторник тази седмица, но за нея се съобщава едва днес. Острието на хладното оръжие било с дължина 28 сантиметра. Според очевидци мъжът бил много нападателен и повтарял, че иска да довърши работата, започната от нацистите. Задържаният има условни присъди, а прокуратурата му е предявила обвинение за участие в терористична група и за притежание на неразрешено оръжие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Задържаха мъж, размахвал 28-сантиметров нож и крещял „Аллах е велик”"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0-%d1%83%d0%bf%d0%be%d1%82%d1%80%d0%b5%d0%b1%d0%b0%d1%82%d0%b0-%d0%bd%d0%b0-%d0%bd/", "text": "Работната група, инициирана от Министерството на здравеопазването през август разработи и предложи промени в нормативни актове, засягащи регулацията на употребата от непълнолетни лица на растителни смеси за пушене с наргиле и тяхното разпространение. Това обяви министър Николай Петров по време на днешния парламентарен контрол. В отговор на въпрос, отправен от народния представител Кристина Сидорова, министърът коментира, че ще се пристъпи към бърза законодателна инициатива. Забраната за пушене на обществени места ще обхване и наргилетата. Предвижда се управителят на обект, който е допуснал пушене на тютюневи изделия и свързани с тях изделия в обекта, да бъде санкциониран. При системно нарушаване на забраната за пушене е предвидено и спиране експлоатацията на обект за определен срок, обясни здравният министър. „Считаме, че това ще окаже необходимото възпиращо и възпитаващо въздействие и ще мотивира собствениците да не допускат пушене в стопанисваните от тях обекти. Предлага се също така да се разшири кръгът на контролните органи с цел постигането на по-ефективен контрол“, добави Петров. Мярката включва промени в три закона. В Закона за тютюна се правят предложения за промени в дефиницията на „изделия, свързани с тютюневите изделия“, така че да бъдат включени и изделията за наргиле, несъдържащи тютюн. Чрез изменение на Закона за закрила на детето ще се забрани предлагането и продажбата на деца на изделия, свързани с тютюневите изделия, наред със забраната за предлагане и продажба на тютюневи изделия. Промените в Закона за акцизите и данъчните складове са свързани с разширяване определението за тютюневи изделия, като се поясни, че смесите за пушене с наргиле (водна лула), също попадат в обхвата за облагане на тютюневите изделия. „На 5 септември с мое писмо до министъра на образованието стартирахме информационна кампания, която вече е в ход сред родителите и сред децата – така че на първия учебен ден, а ако някъде се забавят, и след това, да има видеоклипове, да има лекционен материал, с които да се убедят хората, че това не е безвредно“, посочи още в отговора си здравният мнистър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Държавата ограничава употребата на наргилета"}
{"url": "https://trud.bg/%d0%b1%d0%be%d0%bb%d0%bd%d0%b8%d1%8f%d1%82-%d0%be%d1%82-%d0%b0%d0%bd%d1%82%d1%80%d0%b0%d0%ba%d1%81-%d1%84%d0%b5%d1%80%d0%bc%d0%b5%d1%80-%d0%b5-%d0%b2-%d0%b4%d0%be%d0%b1%d1%80%d0%be-%d1%81%d1%8a%d1%81/", "text": "Кожната форма на антракс, от каквато заболя 45-годишен овцевъд от Разградско, се предава само от животно от човек. Това съобщиха от областната управа в Разград, където беше свикано съвместно съвещание на всички институции, които са ангажирани с проблема във фермата в село Трапище. И хуманните, и ветеринарните лекари, са категорични, че болестта в кожната й форма не се предава от човек на човек. Така елиминираха слуховете, че болният фермер може да е заразил други хора, преди властите да го настанят за лечение. Според Закона за здравето, независимо от формата на заболяването, пациенти с такава диагноза подлежат на задължителна изолация, заяви районният прокурор Любомир Георгиев, който разпореди настаняването и изолирането в инфекциозно отделение на заболелия фермер. От болницата в Разград съобщиха, че той е преминал антибиотично лечение и състоянието му е добро. На пеницилинова профилактика и наблюдение за 14 дни са трима от семейството на болния и овчаря на стадото. „Частно практикуващите ветеринари апелираха към прецизност и изразиха притеснение, че не за пръв път се случва да има разминавания в резултатите от проби, изследвани от държавни лаборатории. При конкретния случай се оказало така, че болестта първо е установена при човека, а не при животните, макар първо от тях да са взети проби”, съобщиха от областната управа в Разград. В село Трапище вече е извършена ваксинация на 600-те овце от стадото на болния мъж. Започнала е такава процедура и за останалите 1700 животни в населеното място. Предстои дезинфекция на овцефермата, както и вземане на проби от фуража и почвата. Труповете на осемте умрели от заболяването животни във фермата се унищожават в екарисаж. Ветеринарните власти призоваха стопаните от региона при първи симптоми на заболяването да информират съответните органи. Наложена е забрана за придвижване на едри и дребни преживни, както и на еднокопитни животни, към и от заразеното населено място. Разпоредено е още засилване на контрола върху месодобивните, месопреработвателните и млекопреработвателните предприятия в региона. Със заповед на Българската агенция за безопасност на храните се изисква още недопускане на нерегламентирана продажба на суровини и храни от животински произход и кожи в областта. От Българския ветеринарен съюз са обявили на срещата, че ще изпратят предложение до БАБХ да бъде извършвана ежегодна ваксинация срещу антракс на всички овце, говеда и коне в Североизточна България, тъй като през последните години 90% от случаите на заболяването са в тази част на страната. В момента според нормативната база ваксинация се извършвала в населени места, където е имало заболяване през последните 30 години, а с оглед последните случаи става ясно, че спорите остават в почвата за по-дълъг период. Ваксините се произвеждат в България, ефективни са, струват стотинки, а разходите за труда на ветеринарите, които ги поставят са по 1 лев на животно – уточнили са лекарите. Такъв вид ваксинации са безплатни за фермерите, плащат се от държавата. „Най-важното е, че са взети бързи и адекватни мерки за опазване на здравето на населението“, заяви областният управител Гюнай Хюсмен, който свика срещата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.06", "title": " Болният от антракс фермер е в добро състояние, няма как да е заразил други хора\t\t\t"}
