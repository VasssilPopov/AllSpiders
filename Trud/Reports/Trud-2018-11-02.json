{"url": "https://trud.bg/%d1%8f%d0%b2%d0%be%d1%80-%d0%ba%d0%be%d0%bb%d0%b5%d0%b2-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%bd%d0%be%d0%b2%d0%b8%d0%bd%d0%b8-%d1%81%d0%b5-%d1%80%d0%b0%d0%b7%d0%bf%d1%80%d0%be/", "text": "Така наречените фалшиви новини, обикновено са насочени към разрушаване на репутацията на определени хора – политици, познати лица и общественици. Това каза Явор Колев, началник на отдел киберпрестъпност в ГДБОП, по  . Вчера например, попаднах на споделена новина, че НАТО ни облива с отрови от самолети. Това е една стара новина, която има за цел да сплаши хората, да разколебае нашата позиция да бъдем член на НАТО и по този начин се използват тези пропаганди методи, каза Колев. По думите му, в момента фалшивите новини се разпространяват мигновено чрез фалшиви профили в социалните мрежи. „Дадена новина се споделя до приятелите ти във фейсбук и достига до ужасно голяма аудитория“, обясни той. Изследванията показват, че над 70 процента от децата и възрастните не мога да направят разлика между фалшивите новини и истинските. След като е публикувано в интернет или дадено по телевизията, значи е истина. В сегашната ера, всеки един от нас става генератор на информация и известни хора например, може още повече да влияят на това, каза шефът на отдел киберпрестъпност в ГДБОП. „При нас ежедневно пристигат хора, които имат проблем, или чрез фалшиви профили в социалните мрежи разпространяват срещу тях фалшива информация, която дори би могла да разруши семействата им, или кариерата им. Информацията, която се разпространява в интернет трябва да е от реални хора, реални журналисти и собственици. Зад известни сайтове с известни собственици, може да им се търси отговорност, но когато една новина се появи в сайт еднодневка, тя се разпространява мълниеносно. Този процес може да бъде ограничен, ако има законодателни промени, които да разследват. Ние можем да стигаме до авторите на такива новини, ако имаме право да го правим“, заяви Колев. Ако имаме такова законодателство, това ще спре много злокачественото разпостранение, но за целта трябва да имаме законодателна възможност да събираме доказателства в тази насока, категоричен беше Явор Колев.  ", "date": "2018.11.02", "title": " Явор Колев: Фалшивите новини се разпространяват мигновено чрез фалшиви профили в социалните мрежи\t\t\t"}
{"url": "https://trud.bg/%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8%d1%8f%d1%82-%d0%bf%d0%be%d1%80%d1%82%d0%b0%d0%bb-%d0%bd%d0%b0-%d0%bc%d0%b2%d1%80-%d0%bd%d1%8f%d0%bc%d0%b0-%d0%b4%d0%b0-%d1%80%d0%b0%d0%b1/", "text": "За времето от 17.30 часа на 2 ноември, петък, до 24 часа на 4 ноември, неделя, няма да бъдат предоставяни услуги, свързани с обработка на документи в автоматизираната информационна система „Административнонаказателна дейност“. Това съобщиха от МВР. Няма да бъдат достъпни и услугите, предоставяни от нотариусите чрез портала за електронни услеги на МВР. Причината е техническа профилактика. Предварително поднасяме извинения за причинените неудобства.", "date": "2018.11.02", "title": " Електронният портал на МВР няма да работи през уикенда"}
{"url": "https://trud.bg/30-%d0%bb%d0%b5%d0%b2%d0%b0-%d0%b2%d0%bc%d0%b5%d1%81%d1%82%d0%be-300-%d0%b0%d0%ba%d0%be-%d0%bf%d0%bb%d0%b0%d1%82%d0%b8%d0%bc-%d0%b2%d0%b5%d0%b4%d0%bd%d0%b0%d0%b3%d0%b0-%d0%b7%d0%b0-%d0%bb%d0%b8%d0%bf/", "text": "Нова компенсаторна такса ще бъде въведена, така че да позволява на водачите, които не са си закупили предварително електронна винетка или не са платили тол такса за преминаване през страната да продължат пътя си. Вместо 300 лева, каквато бе досегашната глоба според Закона за движение по пътищата, водачите ще броят на място 30 лева и ще могат да продължат пътя си. Това обяви членът на Управителния съвет на Агенция “Пътна инфраструктура” инж. Веселин Давидков. Така санкцията, която се плаща на място ще бъде 10 пъти по-малка. Водачите на автобуси и камиони пък ще плащат 50 или 70 лева такса според това в коя категория е пътното средство вместо досегашната глоба в размер до 3000 лева. За да не се стимулират нарушителите, контролът ще е завишен и възможността да се кара гратис ще бъде ограничена до минимум, стана ясно от думите на Давидков. 100 служители на пътната агенция ще следят за това дали шофьорите са си платили съвестно винетката или тол таксата заедно с контролните органи на “Пътна полиция” и на Гранична полиция. Все още не е окончателно ясен обхватът на тол системата, както и цените за преминаване. Цените на електронните винетки остават същите като на хартиените, но се въвежда уикенд талон при цена от 10 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " 30 лева вместо 300, ако платим веднага за липса на винетка\t\t\t"}
{"url": "https://trud.bg/%d0%b1%d0%b0%d0%b1%d1%85-%d0%b8%d0%bd%d0%b8%d1%86%d0%b8%d0%b8%d1%80%d0%b0-%d1%80%d0%b0%d0%b1%d0%be%d1%82%d0%bd%d0%b0-%d1%81%d1%80%d0%b5%d1%89%d0%b0-%d1%81-%d0%bf%d1%82%d0%b8%d1%86%d0%b5%d0%b2%d1%8a/", "text": "Във връзка с епизоотичната обстановка със заболяването Инфлуенца по птиците, в началото на тази седмица, БАБХ изпрати покани към представителите на птицевъдния сектор за участие в работна група по темата. Това съобщиха от агенцията по храните. В програмата на инициираната среща са включени въпроси с висок приоритет като епизоотичината ситуация в страната и ЕС по отношение на Инфлуенца по птиците, предприетите и планираните бъдещи мерки за превенция и контрол на заболяването в страната и др. По-рано тази седмица със Заповед на изпълнителния директор на Българската агенция по безопасност на храните  д-р Дамян Илиев се въведе програма за засилен надзор на птицевъдните обекти относно неблагоприятната епизоотична обстановка в страната, свързана със заболяването Инфлуенца по птиците. В нея са разписани мерките, които трябва стриктно да се прилагат и изпълняват, за да не се допуска разпространение на заболяването. Те включват биосигурност във фермите, по-висока честота на лабораторен контрол за доказване липса на инфекция с вируса и превенция в цялата страна, както и изискването птиците да бъдат транспортирани само след като са предварително лабораторно изследвани за наличие на вируса. Във връзка с обявените нови две огнища на заболяването в областите Пловдив и Хасково, Агенцията припомня, че с цел превенция и намаляване на риска от разпространение на инфекцията около огнищата със заболяването Инфлуенца по птиците, се създават предпазни зони и зони на наблюдение, в които се забранява движението и търговията с птици и яйца за разплод с изключение на птици за незабавно клане, чието движение е под официален контрол. Птицевъдната индустрия е запозната с епизоотичната ситуация в страната и наложените предпазни мерки. По този повод се организират регулярни срещи между БАБХ и представителите на птицевъдния сектор, каквато ще бъде и предстоящата на 5 ноември работна група.", "date": "2018.11.02", "title": " БАБХ инициира работна среща с птицевъдния сектор заради птичния грип"}
{"url": "https://trud.bg/%d0%b3%d1%80%d0%be%d0%b7%d0%b4%d0%b0%d0%bd-%d0%ba%d0%b0%d1%80%d0%b0%d0%b4%d0%b6%d0%be%d0%b2-%d0%bc%d0%b5%d1%80%d0%ba%d0%b5%d0%bb-%d0%bd%d0%b0%d0%bf%d1%80%d0%b0%d0%b2%d0%b8-%d0%bc%d0%bd%d0%be%d0%b3/", "text": "Трябва да отдадем значимото на Меркел, тя направи много за Германия и Европа. Подаде достойно оставка, така както се прави. Основното политическо говорене в Европа е съсредоточено върху националните теми. Това коментира Гроздан Караджов, председател на сдружение „Граждански съвет“, по  . Елитът губи катастрофално, затова успяват антисистемните движения. По думите му се подценяват проблеми – бежанците, над 80% от европейците казват, че са несигурни за бъдещето си. Десницата в България е носителят на европейската мечта, като студенти не вярвахме, че ще станем член на ЕС. Според Караджов сега Европа е разделена.", "date": "2018.11.02", "title": " Гроздан Караджов: Меркел направи много за Европа, оттегля се с достойнство"}
{"url": "https://trud.bg/%d0%b3%d0%b5%d0%b9%d0%b7%d0%b5%d1%80-%d0%b1%d0%bb%d0%b8%d0%ba%d0%bd%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b1%d0%b0%d0%b3%d0%b5/", "text": "Багер спука тръба при изграждането на булевард „Васил Левски” във Варна. В резултат на спукването от тръбата бликна зрелищна водна струя. По грешка работниците ударили здрава тръба вместо планираната за ремонт. По-късно аварията е била отстранена, предаде  . Хората, живеещи наоколо, не са били оставени без вода, заради така наречения „гейзер”, уточниха от ВиК-Варна.  ", "date": "2018.11.02", "title": " Гейзер бликна във Варна, след като багер спука тръба"}
{"url": "https://trud.bg/%d0%b1%d0%b5%d0%b1%d0%b5-%d0%bd%d0%b0-16-%d0%b4%d0%bd%d0%b8-%d0%b5-%d0%bf%d0%be%d1%87%d0%b8%d0%bd%d0%b0%d0%bb%d0%be-%d0%b2-%d1%85%d0%b0%d1%81%d0%ba%d0%be%d0%b2%d0%be/", "text": "Бебе на 16 дни е починало след обяд в отделението за недоносени деца на хасковската болница, съобщи  , позовавайки се на информация от местната болница. Момченцето е било докарано по спешност в отделението в критично състояние. Сигналът е бил подаден на телефон 112 от бащата на детето, който го е предал на екип с линейка на бензиностанция в Харманли. На път за хасковската болница детето е било реанимирано. Въпреки усилията на лекарите в отделението, бебето е починало. Според медиците детето е починало от лошо гледане. То е било инфектирано, охладено и най-вероятно задавено. От полицията и Регионалната дирекция “Социално подпомагане” работят по случая.", "date": "2018.11.02", "title": " Бебе на 16 дни е починало в Хасково"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%bf%d1%80%d0%b8-%d0%b4%d1%83%d0%b7%d0%bf%d0%b8%d1%82%d0%b5/", "text": "Международният футболен борд предлага радикални промени. На дискусия ще бъде подложено правилото за дузпата. Тя ще се зачита само в „един изстрел”. Т.е. ако топката не влезе след изпълнението – бъде спасена от вратаря или се удари в гредата – голът няма да се зачита, дори и при добавка. Другото предложение ще е за играта с ръка. Фаул да има само при контакт с топката над нивото на рамото. Ще се обсъжда и дали смените в даденото от съдията продължение да бъдат преустановени или да ограничени, за да се „пази времето”. Друга тема, която ще бъде обсъждана, е футболистът, който напуска терена при смяна, да излиза от най-близката аут линия, отколкото да минава през терена.", "date": "2018.11.02", "title": " Променят правилата при дузпите"}
{"url": "https://trud.bg/%d1%81%d0%bf%d1%80%d1%8f%d1%85%d0%b0-%d0%b4%d0%be%d1%81%d1%82%d1%8a%d0%bf%d0%b0-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b4%d0%be-40-%d1%81%d0%b0%d0%b9%d1%82%d0%b0-%d0%b7/", "text": "Председателят на Софийски районен съд разпореди спорането на достъпа до 40 интернет страници за инвестиционна търговия. Това е станало по инициатива на Комисията за финансов надзор /КФН/, съобщщиха оттам. Според разпореждането, всички предприятия, предоставящи електронни съобщителни мрежи и/или услуги в срок до 24 часа от публикуването му на интернет страницата на КФН, следва да спрат достъпа от територията на Република България до 40-те изрично посочени в искането на КФН интернет страници. Преустановяването на достъпа до описаните интернет страници се налага от факта, че чрез същите се предоставят инвестиционни услуги от лица, които нямат право да предоставят такива услуги на територията на Република България.  Списък с интернет страниците, достъпът до които следва да бъде преустановен, може да намерите ", "date": "2018.11.02", "title": " Спряха достъпа от България до 40 сайта за инвестиционна търговия\t\t\t"}
{"url": "https://trud.bg/%d0%b8%d1%81%d1%82%d0%b0%d0%bd%d0%b1%d1%83%d0%bb%d1%81%d0%ba%d0%b0-%d0%be%d0%b1%d1%89%d0%b8%d0%bd%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0-%d0%b1%d0%b5%d0%b7%d0%bf%d0%bb/", "text": "Началото на безплатни курсове по български език в община Есенюрт на Истанбул бе поставено в сряда в тържествена обстановка. В района живеят много хора, които имат двойно гражданство, съобщи  . Първоначално ще има две групи от по 60 души, впоследствие се очаква броят на курсистите да се увеличи до 250 души.", "date": "2018.11.02", "title": " Истанбулска община организира безплатни курсове по български език"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%bd%d0%b8%d1%8f-%d1%81%d1%8a%d0%b1%d0%be%d1%82%d0%bd%d0%be-%d0%bd%d0%b5%d0%b4%d0%b5%d0%bb%d0%b5%d0%bd-%d0%b1%d1%80%d0%be%d0%b9-%d1%82%d1%80%d1%83%d0%b4/", "text": "Тази събота и неделя: „Владетелите на света“ Четете новата поредица на „Труд” за осемте най-влиятелни фамилии. Този уикенд – Банкерите от „Кун-Льоб”.           Лив Тайлър: Работя нонстоп от 14-годишна Актрисата говори за секса, наркотиците и киното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " Труд Уикенд – един вестник за два дни"}
{"url": "https://trud.bg/%d0%bb%d0%b5%d0%ba%d0%b0%d1%80-%d0%b8-%d0%be%d0%b1%d1%89%d0%b8%d0%bd%d0%b0%d1%80-%d1%81%d0%b0-%d1%81%d1%80%d0%b5%d0%b4-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%bf%d0%be/", "text": "Аферата с български паспорти се разраства – след България,   и в съседна Сърбия. Четирима души са задържани в Димитровград, Пирот и Чуприя, заради подкупи и фалшифициране на документи, необходими за българско гражданство. В Здравния дом в Димитровград работи единият от задържаните при акцията, съобщи  . Според обвинението доктор Ален Исич, който е общопрактикуващ лекар тук, е обвинен, че е издавал фалшиви медицински удостоверения. А целта е била документите да послужат пред българските власти, за издаване на българско гражданство. Напразно пациентите очакваха днес доктор Исич. Никой от тях не свърза отсъствието му с акцията от сряда. Неофициално и колегите на доктора признават, че повод за отсъствието му е арест. В сряда в Здравния дом пристигат разследващите и изземват документацията за издадените медицински удостоверения. „Знам, че той е издавал повече от другите, обаче той има и повече пациенти. Може би двойно повече”, коментира медик. Според официалната информация другите арестувани от сръбските власти са чиновник от гражданската служба в Пирот и още двама души. Далибор Миланов, секретар в Културно-информационния център в Димитровград, също е задържан. Според неофициални източници полицията го разследва като посредник в схемата. От прокуратурата у нас не потвърждават за връзка между акцията в Сърбия и тази у нас. Дали задържаните ще бъдат пуснати след първоначалното 48 часово задържане или ще останат за постоянно в ареста още не е ясно.", "date": "2018.11.02", "title": " Лекар и общинар са сред задържаните по арефата с български документи в Сърбия"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80-%d1%81%d0%b5-%d1%82%d0%be%d0%bf%d0%bb%d0%b8-%d1%81-%d0%bf%d0%b5%d1%87%d0%ba%d0%b0-%d0%be%d1%82-%d0%ba%d1%83%d1%82%d0%b8%d1%8f-%d0%b7%d0%b0-%d0%be/", "text": "Пенсиониран габровец използва слънчевата енергия да готви и да се топли и така пести от сметките си за ток. Историкът Петър Тоцев си е направил слънчева печка от кутии за обувки, фолио и стъкло и е похарчил само 1,80 лева за лепило, предаде  . Другото у изобретение е слънчев радиатор от бирени кенчета. 7 лева за ток плаща през летните месеци Петър Тоцев. През зимата консумацията се покачвала и стигала 11-12 лева. И тъй като вече е свободен и има време да учи нови неща, за които като директор на Историческия музей в Габрово не му оставало време, започнал да търси информация за слънчевите фурни. Те нямат нужда от ток, газ или дърва, а единствено от слънчеви лъчи, които уредът превръща в топлина. Той решава да експериментира да си прави сам фурна, като копира устройствата. Сложил две кутии от обувки една в друга, за изолация използвал стиропор, от вътрешната страна облепил с домакинско фолио, а дъното с черна хартия. Храната се приготвя в тъмен съд, който се слага в плик за печене. За да концентрира слънчевата светлина върху фурната, използва стъкло. Вече е направил три печки, в които ястията се готвят бавно на слънцето и стават по-вкусни от изпечените на ток, твърди габровецът. Освен тях е изобретил и слънчев радиатор от бурени кенчета, които боядисал с черен лак. Два такива топлят една от стаите в жилището му: „Вземаш кенчета, махаш им дъното, слагаш го кенчетата едно в друго и тези кенчета, като се залепят едно за друго, правят един радиатор. И отгоре, и отдолу, за да стоят кенчетата в редички имам една дървена летва, която има изрязани дупчици, за да влизат вътре кенчетата. Вътрешната страна на рамката е нещо черно – хартия, дали пък ще е боядисана, за да привлича слънцето. Това нещо го слагаш на прозореца, между двата прозореца. Като се нагрее, топлият въздух отива нагоре и той почва да се върти вътре в рамката на прозореца и ти загрява прозореца, създава ти една топлинна преграда.“", "date": "2018.11.02", "title": " Пенсионер се топли с печка от кутия за обувки и радиатор от празни кенчета"}
{"url": "https://trud.bg/%d1%82%d0%be%d1%80%d0%b1%d0%b0-%d0%bf%d0%b0%d1%80%d0%b8-%d0%be%d1%81%d1%82%d0%b0%d0%bd%d0%b0%d0%bb%d0%b8-%d0%be%d1%82-%d0%b5%d0%b2%d1%80%d0%be%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82/", "text": "Окончателната сметка – до края на годината 69 285 463 лв. са изхарчени за българското председателство на Съвета на Европейския съюз до 30 юни 2018 г. от отпуснатите 108 097 604 лв. Това показва справка на финансовото министерство, изготвена по искане на ресорния министър Лиляна Павлова. Информацията беше оповестена в писмен отговор на въпрос от парламентарния контрол на депутата от БСП Иван Ченчев. Сумата представлява 64,1% от гласуваните с четири постановления на Министерския съвет средства. Отделно 45 млн. лв. е глътнал ремонтът на НДК (виж другия текст), като тези пари бяха отпуснати с други две постановления на кабинета. Изразходваните от администрацията и от НДК общо над 114 млн. лв. не са окончателната сметка. “Част от ведомствата все още не са приключили с отчитането на дейността си за настоящата година, предвид че събитията от календара на Председателството продължават и през втората половина на 2018 г.”, обяснява министър Павлова. “До края на годината справката предстои да бъде актуализирана”, уверява тя. 32 висши ведомства и 10 отделни администрации в техния състав са били финансирани за свои дейности във връзка с председателството. Одобрени са били проекти и на 93 общини (виж другия текст). Най-крупната сума е за новата пленарна зала на Народното събрание в бившия Партиен дом, която не послужи по никакъв начин за форумите, защото още не е завършена. За строителството й са заделени 24 млн. лв. и до 30 юни са похарчени близо 10. Отделно са предвидени 1,2 млн. за оборудване, чието изразходване до средата на годината не е започнало. Министерският съвет и негови структури са изхарчили близо 10 млн. лв., министерството за европредседателството – близо 11 млн. лв., МВР – над 10 млн. лв., МВнР – 8,5 млн. лв. Транспортното министерство е изразходвало до стотинка дадените му 2 169 658 лв. – основно за командировки, за правителствения Авиоотряд 28 и ВИП-а на Летище София. Техниката за разпространяване на картина и звук от събитията, купена и наета от БНТ, е коствала над 7 млн. лв. Отделно са направени и други разходи извън дадените целево пари. “Средствата, изразходвани за сметка на бюджетите на съответните разпоредители, не се включват в приложената справка”, уточнява Лиляна Павлова. 93 общини с пари за футбол, хлопки и млади фермери Местните власти са имали по 3000 лева на събитие, някои не успели да ги усвоят Общо 93 общини е трябвало да получат по 3000 лева за проекти, свързани с европредседателството. Част от местните власти обаче не са успели да усвоят средствата и да отчетат събитията и парите не са стигнали до тях. Така според справката проекти като “Хиляди кукерски хлопки за Българското председателство” на община Тунджа и “Щастливи в Европа” на община Лом не са били осъществени. За сметка на това други местни власти са се справили по-успешно. В Кула например са осъществили успешно събитието “Път сред звездите – 10 години членство в ЕС”. В община Бяла са дали само 220 лева вместо предвидените 3000 лв. за организиране на Великденски турнир по футбол на малки вратички. Максималните разходи е отчела община Белене с прокета си “Опознай Европа – седмица на Европа 2018 в община Белово”. Всички средства са разходвали и от община Тетевен за проекта “Младите фермери – възродители на българското село”. Проектът е имал за цел “да обхване младежи от 15 до 29 г. от община Тетевен, както и млади хора от областите Ловеч, Плевен, Габрово и Търговище, обединени в Регионална младежка мрежа”. За младите фермери е заснет филм, проведен е и дискусионен форум “за ролята на ЕС за развитие на българското земеделие и участието на младите хора в този процес”. За голяма част от проведените събития информация в интернет има единствено в съобщенията за решения на кабинета да отпусне средствата за съпътстващата програма на европредседателството.   Ремонти лъскаха НДК за 45 млн. лева Комисия прие доклад след скандали и съмнения за нарушения Около 45 млн. лева излезе ремонтът на НДК за европредседателството ни. Основната точка в София за срещите на европейските лидери обаче даде повод за поредица от скандали, смяна на директора на НДК и инфарктни моменти със сроковете на обществените поръчки, заради които ремонтът приключи буквално часове преди официалния старт на председателството. На 18 декември миналата година репортерите обиколиха реновираните зали, които 6 месеца посрещаха с ново осветление и настилки гостите от ЕС. В парламента бе създадена дори Временна комисия за установяване на факти и обстоятелства при разходване на средства, предоставени целево на НДК за подготовка на Българското председателство на Съвета на Европейския съюз. А докладът й бе приет с доста въпросителни. По време на дискусията в народното събрание министърът на културата Боил Банов заяви, че “разрешението за сключване на 50 процента допълнителни договори по строително-монтажните работи и по другия договор за техниката се прави по времето на г-жа Деница Златева (член на ИБ на БСП, вицепремиер в служебното правителство, б.р.). “4 милиона разходи, които не са по строително-монтажни работи, а по други дейности, отново са по времето на Деница Златева – изготвено предложение от работна комисия да бъдат признати като част от строителните дейности. Това са фактите. Дали са съвпадения, случайно или не, но са факти”, посочва Банов. Докладът на Временната комисия завърши с притеснителна констатация: “налице са съмнения за извършени нарушения, но по този въпрос следва да се произнесат съответните компетентни органи. Народното събрание по Конституция е законодателен, а не разследващ орган”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " Торба пари останали от европредседателството\t\t\t"}
{"url": "https://trud.bg/%d1%81%d0%bb%d0%be%d0%b2%d0%b5%d0%bd%d0%b5%d1%86-%d0%bd%d0%b0-%d1%81%d1%8a%d1%80%d1%84-%d0%be%d1%86%d0%b5%d0%bb%d1%8f-25-%d1%87%d0%b0%d1%81%d0%b0-%d0%b2-%d0%b0%d0%b4%d1%80%d0%b8%d0%b0%d1%82%d0%b8/", "text": "47-годишен словенец на сърф оцеля в Адриатическо море, след като по време на бурята тази седмица вълните го отнесоха и 25 часа беше в неизвестност, предаде  . Горан Жаблянов – учител по физическо, запален сърфист и най-вече – човек, който живее втори живот. На 29 октомври заедно с още няколко души влиза в морето край бреговете на Словения. Внезапно се извива буря и мъжът изчезва. 25 часа по-късно доплува до Италия – на цели 40 километра от мястото, където е бил. „През цялото време си мислех само за семейството си. Това ми даваше сила. Оцелях най-вече благодарение на екипировката си – носех неопренов костюм и шапка, морето също не беше много студено. Това ме предпази от хипотермия. Не съм авантюрист, който поема рискове заради адреналина. Спортист съм, а също така уважавам природата и знам, че нейната сила никога не трябва да се подценява“, разказа Жаблянов. Когато изплува в Италия е на предела на силите си и е откаран в болница. В издирването му се включват спасителни екипи от три държави, а това, че след повече от денонощие в открито море е още жив, всички определят като истинско чудо.", "date": "2018.11.02", "title": " Словенец на сърф оцеля 25 часа в Адриатическо море"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%be%d0%b8%d1%81%d0%ba%d0%b0-%d0%bc%d0%be%d0%bd%d0%b4%d0%b8%d0%b0%d0%bb-2030-%d0%be%d0%b1%d0%b7%d0%be%d1%80/", "text": "Четиримата балкански лидери подписват декларация със срокове за общите инфраструктурни проекти Гост в „Евксиноград” беше израелският премиер Бенямин Нетаняху България, Румъния, Гърция и Сърбия ще кандидатстват да са солидарен домакин на Световното първенство по футбол през 2030 г. Това съобщиха след петата четиристранна среща на балканските лидери в “Евксиноград” премиерът Бойко Борисов и сръбският президент Александър Вучич. Премиерът Бойко Борисов бе домакин на четиристранна среща на високо равнище между България, Гърция, Румъния и Сърбия в резиденция “Евксиноград”. Министър-председателите Бойко Борисов, Алексис Ципрас и Виорика Дънчила и президентът Александър Вучич обсъдиха развитието на съвместните инфраструктурни проекти в контекста на свързаността на Балканите. Гост на срещата бе израелският премиер Бенямин Нетаняху. Борисов съобщи, че с Гърция ще бъде подписана декларация с конкретен график и срокове на общите инфрасруктурни проекти, която парламентите ще гласуват. „Магистралите „Тракия” и „Марица” ще бъдат свързани през Александруполис. Защо не България да има кей на Солун и Александруполис, а Гърция във Варна и Русе. Ще свържем Егейско и Черно море, а през Дунав стигаме и до Германия”, каза още Борисов. „Много скоро от Белград до Истанбул ще се пътува без един светофар”, заяви премиерът като обясни, че до 2 години ще е готова и магистралата София-Белград. “Целта ни е да повишим свързаността помежду си – дигитална, транспортна, енергийна. Нашата политика не е срещу трети страни. Тя е за укрепване на свързаността и сигурността на Балканите и в Европа”, заяви премиерът. Той обяви, че след като израелският премиер Бенямин Нетаняху гостува на балканските лидери в “Евксиноград”, през декември на шестата им среща в Белград, Вучич е съобщил че ще покани канцлера на Австрия Себестиан Курц. “Не случайно кръстихме нашия газов хъб “Балкан”, защото диверсифирацията е изключително важна. Не случайно казваме, и че в този хъб ще влиза и румънски газ, втечнен газ от Гърция и от други места. Ще имаме възможност да купуваме най-евтин газ”, подчерта Борисов. “За Сърбия това са изключително важни срещи. Разговаряхме за три важни области – енергийната свързаност. Запознахме премиера Нетаняху, имайки предвид проектът EastMed. Помолихме да ни подкрепят за т.нар. “Балкански маршрут”, обяви след срещата сръбският президент Александър Вучич. “Ще подпишем обща декларация, с конкретен график и срокове за модернизацията на жп връзката Александруполис – Бургас – Варна. Споразумяхме се за изграждането на скоростен път от Александруполис до Марица и оттам този път ще се свърже със скоростните връзки към Бургас и Варна”, увери гръцкия премиер Алексис Ципрас. В„Евксиноград” министър-председателите Бойко Борисов, Алексис Ципрас и Виорика Дънчила и президентът Александър Вучич обсъдиха развитието на съвместните инфраструктурни проекти в контекста на свързаността на Балканите.   Премиерът на Румъния Виорика Дънчила: Искаме Дунав да остане транспортен коридор между Запада и Изтока на Европа Искаме Дунав да остане транспортен коридор между Запада и Изтока на Европа. Това заяви премиерът на Румъния Виорика Дънчила сред четиристранната среща във Варна. Тя подчерта, че ще се работи за енергийната диверсификация чрез ускоряване на проектите в тази сфера. “Потвърдихме съгласието на Румъния да се създаде работна група, която да разгледа възможността да се изградят нови магистрали и да се построи нов мост на Дунав”, посочи още Дънчила и благодари на премиера Бойко Борисов за възможността участниците в срещата в „Евксиноград” да разговарят с израелския премиер Бенямин Нетаняху. “Бихме искали в бъдеще да привлечем възможно най-голям брой инвестиции от Израел”, допълни румънският премиер.   Бенямин Нетаняху: Пазим ви от тероризма “Работим за доброто на народите ви, като създаваме високотехнологични предпоставки да се борим с тероризма. В много случаи сме успявали да предотвратим много терористични атаки”, заяви премиерът на Израел Бенямин Нетаняху след срещата на високо равнище. Израелският министър-председател благодари за домакинството на премиерът Бойко Борисов и за поканата да е гост на петата четиристранна среща. Нетаняху изрази и готовност следващата година Израел да стане домакин. “Обсъдихме сътрудничеството между страните и Израел. Трите важни неща в общ контекст са технологиите, енергетиката и сигурността”, подчерта Нетаняху. “Успяхмe да предотвратим две терористични операции в Париж и Копенхаген, които бяха подготвени в Иран”, отбеляза израелският премиер и добави, че президентът на САЩ Доналд Тръмп ще издаде нови санкци към Иран. “Надявам се че санкциите ще свършат това, за което са предназначени”, каза Нетаняху като отбеляза важността Саудитска Арабия да остане стабилна.   Проектът EastMed Източно-средиземноморския газопровод EastMed, да води към съществуващата вече инфраструктура в Гърция и България обсъдиха четиримата балкански лидери в „Евксиноград”. Идеята е на израелския премиер Бенямин Нетаняху. Годишните количества газ възлизат на 16 млрд. куб. м. Те ще се транспортират чрез мрежа от газопроводи, която ще започва от израелското находище Левантин до Кипър, ще пресича Средиземно море до остров Крит и от там ще преминава през Егейско море до Пелопонес и ще стига до областта Епир, Западна Гърция. След изпълнението на този проект, след Трансадриатическия газопровод ТАР и след изграждането на междусистемната газова връзка с България (IGB), страната ни ще може да получава и израелски газ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.02", "title": " България поиска Мондиал 2030 (обзор)\t\t\t"}
{"url": "https://trud.bg/%d0%bf%d1%8a%d0%bb%d0%bd%d0%be%d1%84%d0%be%d1%80%d0%bc%d0%b0%d1%82%d0%bd%d0%b0-%d1%81%d1%80%d0%b5%d1%89%d0%b0-%d0%bd%d0%b0-%d0%bf%d1%83%d1%82%d0%b8%d0%bd-%d0%b8-%d1%82%d1%80%d1%8a%d0%bc%d0%bf-%d1%81/", "text": "Срещата между президентите на Русия и САЩ Владимир Путин и Доналд Тръмп в Париж ще бъде кратка, а на срещата на върха на Г-20 в Аржентина ще е пълноформатна, разкри пред журналистите помощникът на руския държавен глава Юрий Ушаков, цитиран от РИА Новости. Лидерите на Русия и САЩ ще се срещнат в Париж на тържествата по случай 100-годишнината от края на Първата световна война на 11 ноември. „На Г-20 тя ще е продължителна и подробна, а в Париж кратка, непродължителна“, заяви Ушаков. По неговите думи, срещата в Буенос Айрес все още се съгласува. „Да се назове времето на срещата е трудно, а дори засега е невъзможно“, добави помощникът на руския президент. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.02", "title": " Пълноформатна среща на Путин и Тръмп се очаква в Буенос Айрес"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%81%d1%8a%d0%b2%d0%b5%d1%82%d0%b0-%d0%bd%d0%b0-%d1%81%d1%8a%d0%b4%d0%b5%d0%b1%d0%bd%d0%b8%d1%82%d0%b5/", "text": "Софийският градски съд (СГС) е един от най-големите и натоварени в страната. През последните години на няколко пъти стана център на вниманието със скандали с магистрати. Но там работят и съдебни заседатели, с които също има множество нерешени проблеми. А това са хората, които седят наравно със съдиите в един процес. Те участват в заседанията и се подписват под присъдите. Но за техните проблеми рядко се говори. Срещнахме се с председателя на Съвета на съдебните заседатели в СГС Борислав Тасев, който ни разказа за някои смущаващи практики.  – Г-н Тасев, като председател на Съвета на съдебните заседатели в СГС вие следите работата на колегите ви и можете ли да посочите кои са най-наболелите им въпроси и проблеми? – Някои от тях са чисто организационни, но има и наследени от предходното ръководство. Най-големият проблем, който ръководството не желае да промени, е, че в СГС съществува порочна практика. А тя се състои в следното. Съдебният състав се избира на случаен принцип. Това включва както съдиите, така и съдебните заседатели. Стига се до съдебна зала, но има случаи, в които не се дават ход на делото и то не тръгва. В тези случаи председателят на състава остава същият, а съдебните заседатели се сменят с нови – отново на случаен принцип. Интересувал съм се и съм отправял запитване до всички окръжни съдилища в България дали някъде съществува тази практика, но никъде я няма. Това се прави единствено в СГС, без да става ясно защо. – На какво правно основание се сменят заседателите? Все пак в закона е записано категорично, че има неизменност на съдебния състав. – Това решение е взето от Общото събрание на съдиите преди повече от 5 години. Проблемът е наследен от предишен мандат на предишно ръководство на СГС. Но тази практика ограничава самите съдебни заседатели от процеси. Те не разглеждат нови дела, тъй като ги сменят непрекъснато. СГС е със статут на Окръжен съд и разглежда изключително тежки дела, включително и срещу депутати, магистрати и министри (От ноември м.г. новоборазуваните дела срещу представител на властта се гледат от спецсъда, а в СГС останаха само започналите – б.р.). Това е и най-натовареният съд. Когато един съдебен заседател бъде избран, той трябва да отдели време, за да отиде и да се запознае с делото, за което е разпределен. В сегашната ситуация обаче почти в 90% от случаите, да не кажа дори в 100% – никой не го прави. В момента съдебните заседатели влизат като роботи на едно дело, седят и подписват на финала една присъда. Тук идва и другият основен въпрос – че ние не съдим машини, а хора и това са реални човешки съдби. Тази организация и практика води до факта, че няма дори един съдебен заседател, който да знае и да е подготвен за делото, на което влиза. А това са дела, по които може да се четат присъди по 15-20 г. затвор. Не знаеш за какво влизаш, а в следващия момент осъждаш един човек на толкова години затвор. Другите съдилища нямат чак такива присъди – гледат се по-леки дела, с по-леки присъди. Тук обаче всяко трето дело е тежко. – А каква е причината да не четат материалите по делата, на които влизат? – Когато попиташ защо не го правят, те казват – отделям 3 часа да прочета делото. Но тези три часа никой не ги плаща. В следващия момент ги сменят, тъй като не е даден ход на делото, защото някой не е намерен или призован, идва молба от болен адвокат и т.н. Причините за отлагане могат да бъдат много. Заседателите не знаят кога ще бъде даден ход и нямат стимул да отидат да четат едно дело. Давам конкретен пример. Аз лично имах дело за убийство. Отделих 3 часа, запознах се с материалите и го отложиха, тъй като не се яви един свидетел. После ме смениха. Логично е, че няма да искам да отида да чета пак дело. И така излиза един въпросителен – ние какво правим в тази зала? В коридорите на СГС между съдиите се говори, че не могат да се съобразяват с графика на съдебните заседатели, тъй като достатъчно се съобразяват с графика на страните по делото. Това е меко казано абсурд, тъй като съдебният заседател в зала е равен на съдия – има право на въпроси, има право да изисква доказателства, да разпитва и на финала има равен глас със съдията. Така е устроен законът, че винаги съдебните заседатели са мнозинство и могат да обърнат цялото дело. Това е най-наболелият ни проблем. – А до момента какво сте предприели, за да го решите? – Писали сме редица молби – до Инспектората на Висшия съдебен съвет, до самия ВСС, до ръководството на СГС. Наскоро изготвихме новите вътрешни правила, в тях е залегнал този проблем. На последните срещи с ръководството на СГС магистратите казаха, че точно този член няма да бъде приет от тях. Отново ще отправим предложение до тях за отпадане на тази практика като ще поискаме да издадат съответната заповед, с която да приемат или да отхвърлят искането ни. На базата на това, в зависимост от решението, ще се обърнем към Административния съд в София и Върховния административен съд. Така ще видим по съдебен ред прави ли се или не. А междувременно ВСС не прави нищо по този въпрос. За мен лично, както и за много други колеги, това противоречи изцяло на законодателството. Най-малкото погледнато отстрани, в нито един друг съд това не се прави. Защо в СГС се прави и кое го налага? Та това е съдът, който разглежда най-сериозните дела в държавата. – Намеквате, че имате съмнения за някакви други интереси? – Абсолютно е възможно. Ако сте адвокат, пускате една молба, че не може да дойдете на делото, сменят заседателите и това е. Не е нищо сложно. Прави се непрекъснато. – Бихте ли обяснили как се избират съдебните заседатели, имат ли право на отвод и в какви случаи? – В закона много ясно е написано, че съдебният състав е неизменяем, единствено в случаите, предвидени от закона, които са специално уредени и там никъде няма такава хипотеза, каквато прилага СГС. Както и в новата наредба, която ВСС е приела, много ясно е записано, че повторен избор на съдебни заседатели става само и единствено в случаите за съдиите, което пак препраща на случаите на отвод. Съдебните заседатели имат право на отвод, както при съдиите. Те вървят в един раздел заедно със съдиите, в чл. 29 от НПК се определя в кои случаи се отвежда един състав. Аз съм бил на дело, на което осми път се сменяха съдебните заседатели. Чисто организационно, това е огромен проблем. Защото цялата процедура минава отново през съдебен секретар, администрация, започва едно звънене по телефоните. Когато заседател бъде избран на случаен принцип, служителят който го избира, се обажда и пита дали е свободен на конкретна дата. Много често се случва колегите да не могат да влязат в зала, да не си вдигат телефона. Губенето на време е в огромни мащаби. И си представете за колко много дела става въпрос. Мога да дам за себе си пример, че за тази една година съм чел само един път присъда. И съм сменен над 10 пъти. – Можете ли да посочите някои от по-сериозните и тежки дела, по които са сменяни заседатели на този принцип? – Има дело за едно момче, което беше убило майка си, но тъй като процесът все още е висящ и се гледаше на закрити врати, не мога да дам повече информация. Но това беше сериозно дело, тежко дело, с известни адвокати. Там имаше също смяна на съдебните заседатели. – Средно в колко дела участва един съдебен заседател? – Над 60 на година, но точно към момента няма справка кой в колко е влизал. Има съмнения сред колегите, че системата, която разпределя, не е безпристрастна. Някои заседатели са доста често на дела, а други изобщо не ходят. – Това не е ли все пак в резултат на случайния принцип? – Случайно вие сте избрана 30 пъти, а аз нито един път. Няма нищо случайно в случайния принцип. Това го гарантирам. Отделно натовареността пада още повече, когато те сменят. Ако не ме сменяха, щях да имам поне 10-12 висящи дела. В момента имам две. По коридорите между колегите ми се чува, че търпението започва да се изчерпва изключително бързо. Ако ръководството каже „не може“, демокрацията познава и един друг принцип – на протест. Повечето ми колеги искат точно тази форма, но засега удържам фронта. Но ако седнем и се замислим – ако пет дни СГС не заседава, защото без нас не могат да заседават, какво ще се случи със системата? Прокурори, адвокати, вещи лица, съдиите, графиците им – ще настане хаос. За 5 дни протест те не могат да се оправят една година. Все пак и ние имаме търпение. И пак казвам – ние не сме роботи, на които да им кажеш – влез и подпиши присъдата. Ние искаме отношение и ние също имаме изисквания. Ние без вас можем, но вие без нас не можете. Няма никакъв шанс съдебните заседатели да отпаднат. Те винаги са били част от съдебния състав и от системата. Това е основен принцип, откакто съществува правосъдие. Много е близко момента на започване на протести. Но тогава всички ще ни чуят, тогава и правителството ще ни обърне внимание. Отзвукът ще е огромен, ако блокираш толкова много дела. Използваме всички видове механизми, но когато си срещу една стена, не може да продължи дълго. На съдебните заседатели в Софийския районен съд търпението също е на път да се изчерпа, защото там положението също е тежко, но там не ги сменят. – А доколко е законен съставът, който подписва присъдата, след като има случаен избор на едни съдебни заседатели, които впоследствие се сменят с други? – Има едно дело, което се върна от Софийския апелативен съд на СГС за незаконен състав. Отделен е въпросът колко са адвокатите, които се сещат да го погледнат и да обжалват присъда с този мотив. Това дело е отпреди години и започна отначало. А когато започне отначало, това означава мине пак цялата процедура. И когато стигне до последна инстанция вече са минали много години и дори подсъдимият да е виновен заради забавянето практиката на ВКС е категорична – присъдата се намалява. Отделно от това текат и давностни срокове. – Има ли и други проблеми, за които ще настоявате да бъдат решени възможно най-скоро? – Другите проблеми касаят основно заплащането. С новите изменения съдебните заседатели получават не по-малко от 20 лв. на ден. Само че, когато бъдеш извикан в 13 часа за дело, много често стоиш поне 2-3 часа без да влизаш, защото съдията го няма или няма свободна зала. И това загубено време никой не ти го плаща. Реално погледнато ти си ангажиран, защото седиш и чакаш. В закона е записано, че се плаща времето от началото на протокола до края на заседанието. Според нас, това трябва да бъде променено и заплащането да тече от насрочването на заседанието. Аз не съм подсъдим, за да седя да чакам и да не ми плащат. Имам колега, който беше стоял за дело четири часа. След това влезе за 5 минути, съдът не даде ход на делото и дори го смениха. Той си загуби половината ден, за да го сменят на финала. Това е абсурдно. Иначе по всички други въпросни искания и становища, трябва да призная, че се разбираме със съдиите. Не се караме, разбираме се, не се държат арогантно и винаги зачитат нашето мнение и становище. Нашият гост  Борислав Тасев е на 28 години и е юрист и политолог по образование. Той встъпва в длъжност като съдебен заседател в Софийския градски съд (СГС) в мандат 2017-2021 г. Преди малко повече от половин година на Общо събрание на съдебните заседатели на СГС е избран съвет от 9 члена, Борислав Тасев е излъчен за председател на съвета и представлява всички над 180 съдебни заседатели в СГС.   ", "date": "2018.11.02", "title": " Председателят на Съвета на съдебните заседатели в Софийски градски съд Борислав Тасев пред „Труд“: СГС сменя съдебни заседатели в разрез със закона\t\t\t"}
{"url": "https://trud.bg/%d0%b4%d0%b0%d1%81%d0%ba%d0%b0%d0%bb%d0%be%d0%bb%d0%b8%d0%b2%d0%bd%d0%b8%d1%86%d0%b0%d1%82%d0%b0-%d1%83%d1%87%d0%b8%d0%bb%d0%b8%d1%89%d0%b5-%d0%b7%d0%b0-%d0%b1%d1%83%d0%b4/", "text": "Името на школото е дадено от Петко Рачов Славейков Вчера отбелязахме Деня на народните будители. Надали е нужно да се доказва, че отношението ни към будителите не може да се ограничи в един ден. Будителстството по особен начин отразява духа на нацията, а огнищата му в епохата на Възраждането не са едно и две: Котел, Банско, Самоков, Враца, Свищов, Габрово, Търново, Лом, Шумен, Сливен, Стара Загора, Русе, Тулча, Пловдив, Велес, Прилеп, Копривщица, Пазарджик, Хасково, Болград, Браила, българската „колония“ в Цариград… Нека насочим внимание си към едно от първите и особено ярки огнища на онзи дух, който извежда народа ни от тъмата на робството – красивия и буден балкански градец Елена. Все пак е редно да напомним и за 175-годишнината на прочутата някога „Даскалоливница“. За съжаление, паметта за това необикновено училище се отбелязва (почти) единствено от Община Елена, понякога с участието на съседните Лясковец, Горна Оряховица и Велико Търново. А Еленската „Даскалоливница“ притежава общобългарски характеристики, и то не само в просветното дело! Еленското класно училище се превръща в школа за десетки „даскали“, разпръснали семената на просвещението, културата и националната идея по цялата българска земя – онази българска земя, която достига до Дунавска делта и Охридското езеро. Новаторското, модерно по тип училище, създадено през далечната 1843 г., остава в нашата историческа памет с колоритното, но и пределно вярно определение „Даскалоливница“! Дадено му е от неговия възпитаник Петко Рачов Славейков в свойствения за него ироничен, но добронамерен маниер. Израстването на образователното дело в будния възрожденски градец не е случайно. Казват си думата здравият български дух, стопанският напредък и благосъстоянието на местните българи. Връзките с манастирите на Света гора, особено с „Хилендар“ (тогава български по състава на своите монаси и национална традиция) засилват духа на еленчани, водени по пътя за знанието от хора като даскал Ненчо още през XVIII век. Следват други учители и будители, сред които се открояват Стоян Граматик, Дойно Граматик и неговият син Андрей/Дечо Робовски. Еленската община провежда трайна политика за народно просвещение. Известният възрожденски учител и обществен деец Юрдан Ненов (баща на писателя Петко Ю. Тодоров и на Мина, любимата на Яворов) споделя: „Слушал съм вдовици и сиромахкини да казват: „Кърпата си от главата ще продам, само да ми се изучи детето…“ Три години еленчани събират средства и през 1820 г. откриват специално построена училищна сграда, което е голяма рядкост в тогавашна България. Един от първите наши национални водачи, авторът на „Мати Болгария“ Неофит Бозвели, възкликва: „Елена – село велико, с две черкви и славяноболгарско добропорядъчно училище“. Граматиците Стоян и Дойно познават не само „Псалтира“ и църковните книги, но и „Историята“ на отец Паисий Хилендарски. От 1819 г., още преди да е построено „школото“, негов основен „даскал“ е Андрей Робовски. Възпитаник на видния свищовски „даскал“ Христаки Павлович Дупничанин, той обновява учебната програма, привличайки над 500 ученици от Елена и околните селища. Именно Андрей Робовски от 1834 г. нататък започва преустройството на училището, но неговата амбициозна програма е разгърната в модерен за епохата дух от друг голям апостол на новобългарската просвета – Иван Момчилов (1819–1869). Започнал своето образование при даскал Андрей в родната Елена, той продължава в прочутото в онези години училище на Теофилос Каирис на остров Андрос, а по след това и в Атина. С подкрепата на Иларион Макариополски продължава образованието си в Одеса. Още млад, Иван Момчилов израства като един от малкото ни тогавашни ерудити и сътрудници на именити учени слависти. Завръща се в България със солидни знания и практически опит. През есента на 1843 г. той поставя началото на така нареченото „класно училище“, прилагайки модерните си педагогически виждания и високи изисквания. Заедно с многото светски и приложни предмети, здравата дисциплина и т.н., Момчилов пръв у нас въвежда биенето на училищен звънец – малката камбанка, която свиква не богомолците, а призваните да вярват в знанието и българщината. Отново за първи път у нас Иван Момчилов вкарва в системата на обучението на младите българчета гимнастическите упражнения, вкл. маршировката, което му навлича подозренията на турците, че готви … бъдещи комити! Поставяйки на своето място Никола Михайловски (брат на Иларион Макариополски и баща на Стоян Михайловски), Момчилов се посвещава на изключително важната и нелека задача да пише и разпространява учебници, обикаляйки градове и села като истински апостол. За прочутия някога учител е писано от неговите съвременници, но най-добра си остава издадената през 1912 г. от неговия ученик Милан Радивоев „Биография на Ивана Николов Момчилов“, преиздадена фототипно през 2013 г. от Община Елена. Уважаваният от всички радетел за напредъка на своя народ е имал доблестта да заяви: „Обичай Отечеството си и никога да не пожелаеш и предпочетеш друго отечество от своето!“ Ако се „задълбаем“ в онази епоха, и тогава е имало млади българи, избиращи пътя на емиграцията. За тогавашните българи „школото“ в Елена, създадено от Иван Момчилов, е било смятано за „висше“ училище! Може да се спори за типологията на „Даскалоливницата“, но тя би могла да бъде възприемана и като първия ни педагогически институт. И това надали ще бъде пресилено – през 1843 г. нито е имало министерство на просветата, нито самостоятелна българска църква, изобщо каквато и да било институция, която да определя учебните стандарти и да издава „сертификати“… Славата и авторитетът на училището в Елена води към балканския градец млади българи от близки и далечни краища. Сред тях са Петко Рачов Славейков (големият поет, журналист, общественик, политик), Стоян Михайловски (авторът на „Върви, народе възродени!“), Драган Цанков (общественик, министър-председател на Княжество България), д-р Иван Касабов (лидерът на Тайния централен български комитет в Букурещ), Никола Живков (приятел на Ботев, опълченец, автор на текста на „Шуми Марица“), неговият брат Георги Живков (революционер, политик, министър), Иван Кършовски (революционер, съратник на Панайот Хитов и Васил Левски), поп Сава Катрафилов (учител, член на щаба на Ботевата чета), Стефан Бобчев (учен и общественик) и още много учители, борци за свобода, „строители“ на модерна България. Добри Войников и Добри Чинтулов, макар и за кратко, също са учили в Елена. Близо сто и двадесет от възпитаниците на „Даскалоливницата“ пренасят факела на знанието и българската идея по цялата българска земя, а и сред българите във Влашко и Цариград. Забележителната роля на „Даскалоливницата“ не се изчерпва с просветното движение. Полученото в Елена национално възпитание има своето място в борбата за независима българска църква и революционното движение. Показателен е примерът с Никифор поп Константинов (1824–1881), поканен със специално писмо до Еленската община от първенците на пробуждащия се за българщината Татар-Пазарджик. Неговото пристигане през 1845 г. води до истинска културно-образователна, но и дълбоко национална „революция“ в града край Марица, а оттам и в съседните градчета и села. Няколко думи и за Юрдан Ненов (1825–1903), правнукът на легендарния даскал Ненчо, работил последователно в Пазарджик, Панагюрище, Сопот, Чирпан, Хасково, Белово. Негови възпитаници са Иван Вазов, Нешо Бончев, Константин Величков, Марин Дринов… Авторитетният учител е арестуван, влачен по турските затвори и заточен заради участието си в Априлското въстание. Подобно на други свои събратя, тръгнали от „Даскалоливницата“, Ненов е автор на преводи, учебници, спомени… Така или иначе, „еленската“ вълна в Тракия по свой начин напоява почвата за комитетската мрежа на Левски и пътя на будните българи към Априлското въстание и Свободата. Да се върнем отново към оригиналното име „Даскалоливница“. Може би интуитивно народният поет Петко Р. Славейков е доловил нещо много важно. Глаголът „лея“ е най-въздействащият, защото еленското училище е мястото, където се „леят“ не просто ученици, а „даскали“ – така, както се леят свещи, които разпръскват тъмнината. Леят се и камбани, разнасящи гласа на Бога и вярата, но се леят и … куршуми. Така в тази колоритна и магическа дума можем да открием цяла гама от будителски послания, които не са ни излишни и днес.", "date": "2018.11.02", "title": " “Даскалоливницата” – училище за будители\t\t\t"}
{"url": "https://trud.bg/%d0%b1%d1%80%d0%b8%d0%b3%d0%b0%d0%b4%d0%b5%d0%bd-%d0%b3%d0%b5%d0%bd%d0%b5%d1%80%d0%b0%d0%bb-%d0%b1%d0%be%d1%80%d0%b8%d1%81%d0%bb%d0%b0%d0%b2-%d1%81%d0%b5%d1%80%d1%82%d0%be%d0%b2-%d0%b2%d0%be%d0%b5/", "text": "Един от най-интелигентните офицери – джентълмени. Така се говори за него във военните среди. Вече отбеляза 30 години от завършването на Военното училище във Велико Търново. 25 от тях е военен полицай. От началник на група в Чирпан до директор на Служба „Военна полиция”. Вече пет години на върха на тази специализирана структура, което съвсем не е малко. Още повече, че за това време се смениха петима министри на отбраната. Обича да казва, къде на шега, къде на истина, че талантът на дещеря му Борислава идва от него. Тя записва авторски песни, а баща й се впечатлява от нейния индивидуален и специфичен стил, от нестихващия й ентусиазъм да твори музика и текстове. Може би това не е най-доброто начало, когато се пише за един полицай. Очакванията би трябвало да бъдат разкази за внезапни акции, арести на терористи, преследвания с автомобили, самолети и вертолети и какво ли не още. И това го има. Но генералът, като истински командир, предпочита да благодари на целия личен състав на службата – на военнослужещите и цивилни мъже и жени, момчетата и момичетата военни полицаи, за усилията, които ежедневно полагат, за да изпълнят професионално поставените задачи. Нека те и семействата им, казва той в навечерието на професионалния празник на службата, да бъдат горди, че са част от Въоръжените сили на България и с достойнство да носят униформата на военния полицай. И припомня за риска на професията. Дава пример с ескорта и охраната на модула за обезвреждане на намерената преди няколко дни близо до Военна академия корозирала, невзривена авиационна бомба с тегло 250 кг и около 100 кг взривно вещество. Или за съвместната операция по издирването на извършителя на шесторното убийство в Нови Искър Росен Ангелов. Именно военните полицаи локализираха трупа на извършителя, но до тогава се издирваше човек, убил хладнокръвно шестима. При взривовете в складовете за боеприпаси край “Петолъчката” и с. Лозенец, Сливенско, специализиран автомобил “Sand Cat” с военни полицаи влиза пръв в опасната зона и евакуира двама души, от които един ранен. Така е и при инциденти в Миджур, Горни Лом, Челопечене и ВМЗ-Сопот. И разбира се, всеки ден при изпълнение на хуманитарни мисии зад граница. Професионалното развитие на ген. Сертов е съпроводено с непрекъснато образование. Той е три пъти магистър. Веднъж по управление на оперативните и тактическите формирования, втори път по стратегическа сигурност и контратероризъм и трети път по право. Всичко това във Военна академия “Георги С. Раковски” в София, Националния университет по отбрана на САЩ във Вашингтон и в Югозападния университет “Неофит Рилски” в Благоевград. Преди 8 години, пише той, съдбата ни срещна с д-р Себастиан Горка. “В съзнанието ми винаги ще остане като един от най-мъдрите учители, които съм имал! Той и д-р Герхард Гай от Германия ме караха да чета МакКиндър и да разбера, защо Балканите винаги са били, са и ще бъдат “барутния погреб” на Европа и да не изглеждам наивник, като твърдя, “че щом сме в НАТО, вече всичко ни е наред”. Доскоро беше личен съветник на президента Тръмп по въпросите на стратегическата сигурност и контратероризма. Явно е, че Военен полицай №1 има какво да каже, както в лекциите си на студентите, бъдещи политолози в СУ “Св. Климент Охридски”, например, в специализация “Национална сигурност”. Факт е, че военната ни полиция непрекъснато получава нови роли. Последната е като челна структура на МО за противодействие на тероризма. От това лято, посочва генералът, в службата са сформирани звена за специални тактически действия, с които вече се провежда активен учебен процес, съвместно със специализираните антитерористични структури на МВР, както и тези от състава на въоръжените сили с цел сглобяването им и създаване на условия и възможности да изпълняват съвместни задачи по противодействие на тероризма. Най-пресният тест бяха отговорностите по време на българското председателсто на Съвета на ЕС. Военните полицаи го взеха с отличен, за което получиха и награди. Животът на ген. Сертов и неговите подчинени в цялата страна не е само екшън. От 2011 г. службата участва в различни инициативи, насочени към деца в неравностойно положение. Миналата година участвахме в проект по програмата за развитие на физическото възпитание и спорта в Столична община, в рамките на инициативата “София – европейска столица на спорта 2018”. “Извършваме разяснителни кампании за превенцията на криминалните прояви – употребата на наркотици, трафика на хора, проституцията. Запознаваме малчуганите с рисковете, които ги дебнат. Наблюдават демонстрациите на нашето специално звено за издирване, разглеждат бронираната техника, стрелковото оръжие и специалните екипировки. Очевидно времето, което прекарват с нас, е от взаимна полза.” Това е една от сериозните причини интересът от страна на гражданите да е изключително голям и некомплектът в службата да не е толкова притеснителен, както в армията, като цяло. И Военната полиция да се справя със задачите си.   Служба на над 140 години Първите документи, отнасящи се до създаването на органите за вътрешен ред в България, са от 1877 г. Съгласно инструкцията за военнополицейско управление в освободените български земи и заетите от войските райони, “военната” полиция осигурява реда и спокойствието в тила на армията, прекратява евентуалните сблъсъци между представителите на различните религиозни общности и следи за точното изпълнение на разпорежданията на командирите. Със заповед на министъра на отбраната от 2008 г. 5 ноември е обявен за празник на служба “Военна полиция”.   За него С голям принос за службата Бригаден генерал Борислав Сертов е пряк участник в изграждането и развитието на Военната полиция у нас. Нещо повече, той има голям принос за утвърждаването на Служба “Военна полиция” в Министерството на отбраната, като съвременна, добре балансирана и ефективна структура. Но това личи от добрите резултати на неговите служители. Пожелавам му да е здрав и да не губи вяра в собствените си сили.   Добро попадение за държавата Смятам, че е един успешен началник на службата. Добре работи с министрите. Завърши задочно право, което много му помага във Военна полиция, защото там законът е над всичко. Категоричен съм, че бригаден генерал Борислав Сертов е добро попадение за държавата да бъде начело на една толкова важна структура в системата на отбраната и националната сигурност като цяло.   Офицер с визия Винаги ми е правило силно впечатление, че бригаден генерал Борислав Сертов е любознателен и иновативен офицер. Има доста идеи, които е взаимствал по време на обучението си в САЩ и би искал да внедри и в Служба “Военна полиция”. Някои от тях успя да реализира, което още веднъж доказва, че е офицер с визия. Единственото, което бих му препоръчал, е да бъде по-настойчив в реализирането на идеите си.  ", "date": "2018.11.02", "title": " Бригаден генерал Борислав Сертов – Военен полицай №1"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b8%d0%ba-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b2/", "text": "Стена от ремонтирана сграда в Провадия пада и затрупва строителен работник, който умира на място.Под надзора и ръководството на Окръжната прокуратура във Варна е образувано досъдебно производство за причиняване смъртта на мъжа – престъпление по член 123 от НК, съобщават от пресцентъра на Апелативна прокуратура. Тежкият инцидент е станал в петък следобед. Двама от колегите на жертвата са успели да избягат навреме и да се спасят. Продължават да се извършва оглед на местопроизшествието от следовател, както и всички действия, които трябва да установят причините и обстоятелствата за тежката трудова злополука.  ", "date": "2018.11.02", "title": " Работник загина при ремонт на сграда в Провадия"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bd%d0%b0-%d1%81%d1%8a%d0%b4-%d1%81%d0%bb%d0%b5%d0%b4-%d0%b0%d0%ba%d1%86%d0%b8%d1%8f-%d1%81%d1%80%d0%b5%d1%89%d1%83-%d0%b8%d0%bc%d0%b0%d0%bd%d1%8f%d1%80%d0%b8-%d0%b2/", "text": "Три досъдебни производства, свързани с престъпления с културно-исторически ценности, ръководи Окръжната прокуратура в Силистра. Производствата са били образувани след проведена полицейска операция на Граничното полицейско управление „Пандора 3“ на територията на три села в Силистренска област – Брадварци, Търновци и Воден, съобщават от държавното обвинение. На 26 октомври тази година при претърсване в къща в село Брадварци са открити металдетектор, пет монети, пръстен и два метални предмета със старинен вид с патина от времето върху тях. В същия дом служители на Граничното полицейско управление намират и четири боеприпаса, за които притежателят им няма разрешително за съхранение. За незаконното държане на боеприпасите е образувано друго производство по член 339, ал. 1 от НК. На 29 октомври в село Търновци в частен дом са намерени самоделен и фабричен металдетектор, 73 монети с различна форма и старинен вид, 2 пръстена и фибула, които по състоянието си приличат на културно-исторически ценности. От къща в село Водно са открити и иззети също два металдетектора със слушалки, уред за откриване на метал, 21 монети от различен метал и форма, фибула, четири старинни върха на стрели, керамична лула, както и 24 метални предмета с различна форма и големина. Досъдебните производства се водят за изготвяне, държане и укриване на предмети и оръдия, за които се знае, че са предназначени за търсене, съхранение или пренасяне на археологически обекти – престъпления по член 277а, ал. 7 от НК. По закон всеки, който открие културна ценност и в продължение на 7 дни не съобщи на властта, се наказва с лишаване от свобода до 3 години или с глоба от 500 до 3000 лева. Окръжната прокуратура в Силистра е назначила експертизи по намерените на трите адреса културно-исторически ценности. Предстои да бъдат привлечени като обвиняеми три лица. Действията по разследването продължават.", "date": "2018.11.02", "title": " Трима на съд след акция срещу иманяри в Силистренско"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d0%b0%d1%82%d0%b0-%d0%b2%d0%be%d0%b9%d0%bd%d0%b0-%d0%bf%d1%80%d0%b5%d0%b7-%d0%be%d1%87%d0%b8%d1%82%d0%b5-%d0%bd%d0%b0-%d0%b4%d0%b5%d1%82%d0%b5/", "text": "Издателство „Хермес” издаде романа на Румяна Захариева „Ръкавици за Студената война” (2018), който веднага се превърна в хит на нашия книжен пазар. Какво беше българското детство през социализма? Днес политически оцветените говорители често преекспонират в розов цвят определени страни на живота тогава или пък обратно – очернят не само всички аспекти на управлението на България, но и чисто човешките завоевания – икономически, социални, културни, личностни. Ето че дочакахме една справедлива книга, която обговаря 50-те и 60-те години през погледа на едно дете: то расте и непрекъснато си задава въпроси, които възрастните са склонни да игнорират или да премълчават отговорите. Писателката Румяна Захариева, която от 1970 г. живее в Германия и е утвърден автор там, издава през 1990 г. на немски език романа „7 килограма време” (претърпял 5 издания, превърнал се в абсолютен хит на немския книжен пазар). Сега същият текст излезе на български език под заглавието „Ръкавици за Студената война”. Книгата беше представена в книжен център „Гринуич” на 31 октомври от литературния критик Анжела Димчева и белетриста проф. Златимир Коларов. Събитието се водеше от изпълнителния директор на „Хермес” Валентин Георгиев. В експозето си той благодари на Владимир Зарев, който им е препоръчал авторката, и акцентира на свежия език на романа, в който дишат аромати, цветове и колоритни характери, с ироничен контекст и богатство на емоциите: „Ние не оценяваме какво преживяват децата в преходните периоди – и тогава през 50-те години, и при смяна на системата през 1989 г. Щастлив съм, че именно аз съм редактор на книгата и тя вече е достояние на читателите!” Румяна Захариева прочете свои стихове и откъси от романа, като разказа и моменти от своята биография – как е живяла на село през 50-те, как е учила в Английската гимназия в Русе, как е заминала през 1970 г. за Германия със своя съпруг и как постепенно заема престижно място сред писателите и преводачите в Германия. Тя е член немски П.Е.Н. и на Съюза на германските писатели. Издала е повече от 10 авторски книги и множество преводи на родни писатели на немски език – като отделни издания и в антологии. В рецензията на Анжела Димчева се казва: „Това е мемоарен текст, с автобиографични моменти, но не сухо фактологично изложение, а калейдоскопично емоционално сюжетиране – с изразен поток на съзнанието, с авторски монолог и комбинирано преместване на гледната точка – разказ в разказа – спрямо другите участници в развитието на фабулата. Стилът на Румяна Захариева се характеризира с поетичност, визуализирана пейзажност, където плътният рисунък е в канавата на сложна метафоричност, каквато рядко може да бъде видяна въобще в романовата форма, а по-скоро е присъща на есеистично-импресивното писане. Авторката разказва непринудено от първо лице, въвеждайки няколко лайтмотива: В какво се изразява „Студената война”? Как тази мантра тероризира обърканото от комунистически лозунги и рестрикции съзнание на едно дете? Съдбовно ли е настина, ако едно дете не изпълни нормата си и не предаде на дружинния ръководител 7 килограма лайка? Кои са „Ония там горе”, които вземат решенията за нашата съдба? Защо трябва децата да имат „партизански” модел на героизъм и да умират като Зоя Космодемянская или Митко Палаузов? Какво е „онова”, което правят тайно мъжете и жените в леглото? Как да бъдеш хем герой, хем да се наслаждаваш на опияняващите летни аромати и да играеш с приятелите си? В „Ръкаваци за Студената война” ще се озовем през онези мрачни политически години – ликвидирането на частната собственост от комунистическия режим, функционирането на кооперативите и всички драматични промени в йерархията на човешките ценности, произтичащи от сблъсъка на политическото говорене и индивидуалните желания. Това е периодът на диктатура чрез заплаха: народът се държи в постоянен страх от агресията на „враговете” – с етикетите капиталисти, фашисти, американци, че и предатели на родината… Ще проследим лутането на едно дете – от чистото детско съзнание до претоварването му с лъжите на възрастните и колебанията на „сизифовския камък на гузната съвест”, която е толкова невинна, колкото и отстояването на истината. И как едно дете би могло да противодейства на тази информационна и психологическа война, която трови съзнанието? То решава да плете ръкавици за Студената война… Това е един перфектен символ на крехкото детско въображение, отстояващо правото си на живот.” Проф. Златимир Коларов отбеляза: „Израсъл съм в същата атмосфера през 50-те! Четейки, почувствах осезаемо като милувка полъха на детството – безкрайно топъл и мил… Бях видял, бях изживял всички тези неща. Фанатазията никога не би могла да роди подобна автентичност! Сладостно и носталгично чувство, детска спонтанност, искреност и чистота изпитах и аз, прочитайки книгата… Детето обаче се забавлява посвоему от глупостта на възрастните, които водят някаква непонятна война, при това „студена”…” Поздравления от името на Съюза на българските писатели поднесе поетът Димитър Христов и обяви, че до две седмици издателство „Мултипринт” ще отпечати стихосбирката на Румяна Захариева „Кръгло време”, спечелила конкурса „Помощ за книгата” на МК.", "date": "2018.11.02", "title": " Студената война през очите на дете\t\t\t"}
{"url": "https://trud.bg/%d0%b4%d0%b5%d1%82%d0%b5-%d1%81%d0%b5-%d0%b7%d0%b0%d0%ba%d0%bb%d0%b5%d1%89%d0%b8-%d0%b2-%d0%be%d1%82%d0%b4%d1%83%d1%88%d0%bd%d0%b8%d0%ba-%d0%bd%d0%b0-%d1%82%d1%80%d0%be%d1%82%d0%be%d0%b0%d1%80/", "text": "Момченце на 4 г. си заклещи крачето в отдушник с отвор на тротоара по централния бул.“Славянски“ в Шумен. Спасителен екип от шуменската пожарна служба се притекъл на помощ, за да бъде освободен кракът на детето, съобщават от ОДМВР. На мястото била извикана и линейка, но малчуганът се държал геройски. Нелепият инцидент станал докато детето и баба му минавали пред магазин за детски дрехи и играчки. Изведнъж момчето хлътнало с единия крак. Продавачката от търговския обект веднага подала сигнал на телефон 112. Отзовал се и домоуправителят на блока на бул.“Славянски“ 7. Спасителният екип освободил внимателно заклещения крак на детето, който бил попаднал в ПВЦ-тръба. Според съседи, отдушниците осигуряват въздух към мазите на старите блокове по булеварда. В петък на мястото се виждаше поставена нова решетка, но не е сигурно дали тя няма да е капан за друг минувач.", "date": "2018.11.02", "title": " Дете се заклещи в отдушник на тротоар\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%86%d0%b8%d0%bf%d1%80%d0%b0%d1%81-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d1%81%d1%8a%d0%b2%d0%bc%d0%b5%d1%81%d1%82%d0%bd%d0%b0/", "text": "Министър-председателят Бойко Борисов и гръцкият премиер Алексис Ципрас подписаха в Евксиноград съвместна декларация за развитието на железопътната връзка „Солун – Кавала – Александруполис – Бургас – Варна – Русе“. Документът предвижда създаването на съвместна проектна компания, която да работи по реализация на следващата фаза на проекта. До средата на декември месец ще бъде подготвено и Междуправителствено рамково споразумение за развитието на железопътната връзка. Началото на проекта беше поставено с Меморандум за разбирателство, който беше подписан от министрите на транспорта на България и Гърция в гр. Кавала през септември 2017 г., по време на официално посещение на правителствена делегация от България, ръководена от премиера Борисов. Проектът е от голямо стратегическо и икономическо значение. Цели развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор за товарни превози, свързващ Егейско и Черно море „Sea2Sea”. В съвместната декларация, подписана днес, се предвижда също така възможността да бъде разгледано разширяването на обхвата на Меморандума за разбирателство чрез увеличаване на интермодалността на проекта, включително по-нататъшното развитие на шосейната връзка от Александруполис до Бургас. Ето и картите, свързани с транспортните коридори в ЮИЕ и газовия хъб „Балкан“: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " Борисов и Ципрас подписаха съвместна декларация за развитието на железопътната връзка „Солун-Русе“"}
{"url": "https://trud.bg/%d0%b8-%d0%b4%d0%b0-%d1%81%d0%b8-%d1%82%d0%b2%d1%8a%d1%80%d0%b4%d0%b5-%d0%bf%d1%8a%d0%bb%d0%b5%d0%bd-%d0%b8-%d0%b4%d0%b0-%d1%81%d0%b8-%d1%82%d0%b2%d1%8a%d1%80%d0%b4%d0%b5-%d1%81%d0%bb%d0%b0%d0%b1/", "text": "И да си прекалено пълен, и да си прекалено слаб, това ще ти коства четири години от живота. До този извод са стигнали учени, публикували изводите си в научното списание „Лансет“, съобщи Би Би Си. Специалистите провели изследване на близо 2 милиона души в Обединеното кралство, които били регистрирани при местни лекари. Те установили, че хората, които са под двата края на здравословния индекс на телесната маса, рискуват да съкратят живота си с около четири години.  Здравословният индекс е в обхвата 18,5 до 25. Той се изчислява като се разделя теглото на възрастния в килограми на височината му в метри на квадрат. Изследването е показало, че продължителността на живота на жените и мъжете, превишаващи горната граница на здравословния индекс, е съответно с 3,5 и 4,2 години по-малка в сравнение с тази на хората, попадащи в пределите на здравословния индекс на телесна маса. По отношение на прекалено слабите хора, продължителността на живота за жените и мъжете е съответно 4,5 и 4,3 години по-кратка. Индексът на телесната маса се асоциира с всички категории на смърт, с изключение на транспортните инциденти. Учените установили, че в здравословните предели на индекса, за хората над 40 години, които се доближавали до по-горните му граници, тоест от 21 до 25, рисковете да умрат от заболяване намалявали в сравнение с хората, които се доближавали до долните му граници, тоест между 20 и 18. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " И да си твърде пълен, и да си твърде слаб – губиш 4 години от живота си"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0%d1%82%d0%b0-%d0%b0%d0%bb%d0%b5%d1%8f-%d0%b2-%d0%b3%d1%80%d0%b0%d0%b4%d1%81%d0%ba/", "text": "Започна ремонт на централната алея в градската градина в Благоевград. На място се подменя компрометираната настилката, като се поставя нова, отново дялан камък, съобщиха от общината. В най-кратки срокове алеята ще бъде обновена за удобството на жителите и гостите на Благоевград. През 2016 година бе изцяло обновена и детска площадка в градската градина. В къта за игра бе изграден и кът с кварцов пясък, монтирани бяха пързалка, люлки, пружинни клатушки. Положена бе и ударопоглъщаща настилка.", "date": "2018.11.02", "title": " Ремонтират централната алея в градската градина в Благоевград"}
{"url": "https://trud.bg/%d1%88%d0%b5%d1%84-%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d0%ba%d0%b0%d0%bd%d0%b4%d0%b0%d0%bb%d0%b8%d0%b7%d0%b8%d1%80%d0%b0%d0%bd-%d1%81%d1%8a%d0%bc/", "text": "Красимир Иванов, изпълнителен директор на „Левски“, присъства на пресконференцията, а след нея изрази своето разочарование от видяното. „Казаха, че всичко е точно, което е скандално! Те са едни участници във футболните мачове, за което им плащаме. Всички искаме качествено съдийство. Те трябва да доставят услуга, която работи еднакво за всички. Грешките на реферите са целенасочени! Съдийската комисия излиза и казва веднага: 100% дузпа за „Левски“! Скандално е и наводненият терен на „Черно море“, което ни коства играч до края на годината. Желанието ми е да преиграем мача за купата, но това е емоционална реакция. Готови сме да повторим мача и с ЦСКА.“", "date": "2018.11.02", "title": " Шеф на „Левски“: Скандализиран съм!"}
{"url": "https://trud.bg/%d1%81%d0%bf%d0%be%d1%80%d1%82%d0%b5%d0%bd-%d1%85%d0%b5%d0%bb%d0%be%d1%83%d0%b8%d0%bd/", "text": "Светът на спорта полудя за Хелоуин! В България номер едно е Николай Михайлов. В стил ФБР бившият национален вратар „арестува“ с пистолет в тила своята половинка Николета Лозанова. Останалите наши спортисти не изумиха с атрактивен маскарад в социалните мрежи. Но не така беше положението по света. Стигна се и до грандиозен скандал. Бразилецът Рафиня от „Байерн“ използва клубното парти за „Хелоуин“, дегизирайки се като ислямски терорист с пакет бомби. Наложи се после защитникът да пише извинения в социалните мрежи. Би ли познал някой семейството на Кристиано Роналдо? Едва ли. Нито един от петте члена няма как да бъде разпознат (виж снимката в средата). Роналдо се направи на клоун, а до него бяха четирите му деца и приятелката му Жоржиня.", "date": "2018.11.02", "title": " Спортен Хелоуин"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bd%d0%b0%d0%b9-%d1%84%d0%b0%d0%bb%d1%88%d0%b8%d1%84%d0%b8%d1%86%d0%b8%d1%80%d0%b0%d0%bd-%d0%b1%d1%80%d0%b0%d0%bd%d0%b4-%d1%83-%d0%bd%d0%b0%d1%81/", "text": "„Левски“ е най-копираният и фалшифициран бранд у нас. Това обявиха от „Герена“. В средата на октомври „сините“ обявиха война на артикулите менте, като по този начин искат не само да увеличат приходите си, но и да помогнат на привържениците си. Заради това бе сключено и партньорство с холандската фирма „ReCheck“. „Ние сме първият клуб в света, който ще брани интелектуалната си собственост – каза Тодор Минев, маркетингов директор на „сините“. – На всеки оригинален продукт на „Левски“ ще има етикет с чип, който доказва неговия произход и автентичност.“ С мобилното приложение на холандската фирма пък ще може стоката да се сканира. „Това е непробиваема среда, която се валидира от всички потребители в интернет, а технологията е почти идентична като тази на безконтактните карти“, обяви Емилиян Енев, съосновател на „ReCheck“.", "date": "2018.11.02", "title": " „Левски“ най-фалшифициран бранд у нас"}
{"url": "https://trud.bg/%d1%81%d0%b0%d1%89-%d0%b8-%d1%82%d1%83%d1%80%d1%86%d0%b8%d1%8f-%d0%be%d1%82%d0%bc%d0%b5%d0%bd%d0%b8%d1%85%d0%b0-%d0%b2%d0%b7%d0%b0%d0%b8%d0%bc%d0%bd%d0%be-%d1%81%d0%b0%d0%bd%d0%ba%d1%86%d0%b8%d0%b8/", "text": "Министерството на финансите на САЩ отмени санкциите срещу министрите на правосъдието и вътрешните работи на Турция Абдулхамит Гюл и Сюлейман Сойлу, а в отговор на това турските власти отмениха реципрочните мерки срещу министъра на вътрешната сигурност САЩ Кирстен Нилсен и срещу Главния прокурор Джеф Сешънс, съобщи Daily Sabah. Както припомня вестникът, отношенията между Турция и САЩ се влошиха през последните месеци заради делото срещу американския пастор Андрю Брънсън в Турция за връзки с терористични организации. След няколко отказа на турския съд да пусне свещеника, Вашингтон наложи санкции на министрите, което предизвика отговор от Анкара. В крайна сметка съдът издаде присъда на Брънсън за лишаване от свобода за три години един месец и 15 дни, но обяви, че той вече е излежал това време в хода на разследването и делото срещу него и той бе освободен. Пасторът се завърна в САЩ в същия ден и малко по-късно бе приет от президента на САЩ Доналд Тръмп в Белия Дом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " САЩ и Турция отмениха взаимно санкциите срещу министрите си"}
{"url": "https://trud.bg/%d1%86%d1%81%d0%ba%d0%b0-%d1%81%d1%82%d1%80%d0%b0%d0%b4%d0%b0-%d0%b8%d0%b7%d0%b2%d1%8a%d0%bd-%d1%81%d0%be%d1%84%d0%b8%d1%8f/", "text": "ЦСКА страда сериозно при гостуванията извън София през сезона. А в събота новото „завъртане“ в елита стартира с мач на „Лаута“ срещу „Локомотив“ (Пд). Единствените покорени стадиони в провинцията са в северозападна България – „Ботев“ (Враца) за първенство и „Монтана“ за Купата на България. Успехи „навън“ са срещу „Септември“ и „Витоша“, но те се играха на националния стадион „Васил Левски“. Мачовете на чужд терен са причината ЦСКА да не е на първо място в класирането в елита. Първият мач на „червените“ извън столицата през сезона бе в Европа – 1:2 срещу „Копенхаген“. Но за него отборът най-малко може да бъде винен. След това ЦСКА падна с 0:1 от „Лудогорец“ в шампионата, последна 0:0 срещу „Ботев“ в Пловдив. След това тимът на Нестор Ел Маестро не успя да се справи и с „Берое“ в Стара Загора – 1:1. Голямата въпросителна в ЦСКА е дали бразилецът Мауридес ще продължи да бъде първи избор. При 3:1 над „Витоша“ за купата във вторник смяната му Али Соу вкара два гола. Мауридес е заклеймен заради смешната дузпа, която би срещу „Берое“ миналата седмица. От пейката чака и сънародникът му Евандро, който явно е последен вариант за Ел Маестро. Ако не успее да победи и на „Лаута“, сърбинът с английски паспорт трудно ще обясни защо ЦСКА играе толкова трудно в провинцията. До края на календарната година тимът има още само едно излизане извън София – на 9 декември срещу тоталния аутсайдер в първенството „Верея“ в Стара Загора.", "date": "2018.11.02", "title": " ЦСКА страда извън София"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b8%d1%81%d1%82%d0%b8%d0%bd%d1%81%d0%ba%d0%b8%d1%8f%d1%82-%d1%81%d1%83%d0%bf%d0%b5%d1%80-%d0%bc%d0%b0%d1%80%d0%b8%d0%be/", "text": "Човекът, на когото е кръстен популярният герой от видеоиграта „Супер Марио”, почина на 84-годишна възраст, съобщи BBC. Името на мъжа е Марио Сегале. Той е бил строителен предприемач от италианско-американски произход и е живял в американския щат Вашингтон. През 80-те години на миналия век Сегале отдава под наем склад като помещение за работа на компанията „Нинтендо”. В знак на благодарност разработчиците на видеоиграта решават да кръстят главния герой на него. През 1993 година Сегале се шегува в интервю за „Сиатъл Таймс”, че очаква да му бъдат изплатени авторските права за името. Любопитен факт е, че първоначално създателите на играта са наричали главния герой в нея „Джъмпмен” (скачащият човек), докато не решили да му дадат истинско име. Приживе Сегале се е пазил от славата около тази история и вместо това е предпочитал да бъде известен с постиженията си в живота. Той е бил женен, има четири деца и девет внуци. Видеоигрите със Супер Марио са най-известният и успешен франчайз за всички времена. Последната игра от поредицата се разпродаде в над 12 млн. копия.", "date": "2018.11.02", "title": " Почина истинският „Супер Марио”\t\t\t"}
{"url": "https://trud.bg/%d1%81%d0%ba%d1%80%d0%be%d0%bc%d0%b5%d0%bd-%d0%b4%d0%be%d0%b3%d0%be%d0%b2%d0%be%d1%80-%d0%be%d1%81%d1%82%d0%b0%d0%b2%d0%b8-%d0%b1%d0%be%d0%bb%d1%82-%d0%b1%d0%b5%d0%b7-%d0%be%d1%82%d0%b1%d0%be%d1%80/", "text": "Живата легенда на леката атлетика Юсейн Болт остава далеч от мечтата си да играе футбол на професионално ниво. Осемкратният олимпийски шампион не се разбра със „Сентрал Коуст Маринърс“ за параметрите по договора. Ямаецът изкара пробен период в тима от Австралия и дори вкара два гола в приятелски мач, но последвалото предложение не му се понрави. Според медиите зад Океана, Болт получил оферта за 150 000 долара на година, докато той се надявал на 3 млн. долара. „Всички искахме да осъществим сделката, но реалността е различна“, призна президентът на клуба Шон Милекамп.", "date": "2018.11.02", "title": " Скромен договор остави Болт без отбор"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d1%81%d1%8a%d0%b4%d0%b8%d0%b8%d1%82%d0%b5-%d1%84%d0%b0%d0%ba%d1%82%d0%be%d1%80%d0%b8%d1%82%d0%b5-%d0%b2-%d0%ba%d0%bb%d1%83%d0%b1%d0%be%d0%b2%d0%b5%d1%82/", "text": "Йордан Сталев, председател на Съдийската комисия към БФС, призна, че родните ни рефери са заплашвани от „фактори във футболните клубове“. Имена на хора или тимове не бяха споменати. „Аз съм независим човек и може би това пречи, но няма да се пречупя“, заяви на специална пресконференция шефът на арбитрите ни. Тя бе свикана след като „Левски“ поиска оставката на Сталев. „Такава ще дам само на президента на футболния съюз Борислав Михайлов“, добави той. Бившият рефер призна, че е имало дузпа за „сините“ на стадион „Тича“ срещу „Черно море“ в осминафиналния мач за Купата на България. „Ивайло Стоянов не я даде и бе изваден от нарядите за неопределено време – каза Сталев. – Това, че „сините“ не продължиха в турнира, вината си е изцяло тяхна. Дори и да не е отсъдена дузпата, те водеха с 2:1 до 92-ата минута, но стигнаха до наказателните удари. Кой им е виновен? В определени ситуации реферите ни имат проблем с отсъждането на дузпи.“ Ръководителят заяви, че е имало неотсъден наказателен удар от Ивайло Стоянов и в дербито ЦСКА – „Левски“ (0:1), но в полза на „червените“. „Да забравят всички клубове, че ще има наряди с чужди рефери – добави шефът на съдиите. – Поне докато аз съм на този пост, това няма да се случи. Не е нужно определени отбори да пускат жалби за представянето на даден арбитър. Това е тяхно право, но не е необходимо да ги наказваме, когато не са се представили добре. За 13 кръга в първенството имаме официално две жалби, а санкционираните рефери са 12.“ По повод желанието на „Левски“ съдиите Ивайло Стоянов, Георги Кабаков и Станислав Тодоров повече да не свирят срещи на отбора, Сталев бе категоричен: „Няма да допусна да се оказва подобен натиск. Правя така с нарядите, че всеки да ръководи срещи на всички отбори. Към този момент Съдийската комисия е доволна от представянето на реферите.“", "date": "2018.11.02", "title": " Шефът на съдиите: Фактори в клубовете заплашват реферите ни"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%be%d1%82%d0%bb%d0%be%d0%b6%d0%b8%d1%85%d0%b0-%d0%b4%d0%b5%d0%bb%d0%be%d1%82%d0%be-%d0%b2-%d0%ba%d0%b8%d0%bf%d1%8a%d1%80-%d0%b7%d0%b0-%d1%84%d0%b0%d0%bb%d0%b8/", "text": "Делото за застрахователното дружество „Олимпиик“ беше отложено за пореден път. Процедурата по ликвидация този път не получи зелена светлина заради включването в процеса на нов адвокат, предаде  . Той ще представлява двамата кредитори. Те имат възражения както срещу процедурата, както и срещу кандидатурата на Павлос Накузи за постоянен ликвидатор на „Олимпик“. В момента той е временен синдик на дружеството. Последното заседание по делото, на 26 октомври, също  . Следващото заседание е насрочено за 12 ноември. Тогава се очакват инструкции за процедурата, но не и решение за ликвидация.", "date": "2018.11.02", "title": " Отново отложиха делото в Кипър за фалита на „Олимпик“"}
{"url": "https://trud.bg/%d0%bc%d1%80%d1%8a%d1%81%d0%b5%d0%bd-%d0%b2%d1%8a%d0%b7%d0%b4%d1%83%d1%85-%d0%b2-%d1%82%d1%80%d0%b8-%d1%81%d1%82%d0%be%d0%bb%d0%b8%d1%87%d0%bd%d0%b8-%d1%80%d0%b0%d0%b9%d0%be%d0%bd%d0%b0/", "text": "„Хиподрума“, „Павлово“ и „Дружба“ са софийските квартали, в които днес и утре се очакват по-високи нива на фини прахови частици по данни на Столичната община, като се очаква допустимите норми да бъдат надхвърлени два пъти. Днес измерваха 77,6 мкг/м3 въздух, при максимално допустима норма от 50 мкг/м3. От общината са предприели мерки като чистенето на улици. До „зелен билет“ може да не се стигне-той се въвежда чак при превишение над 250 мкг/м3. Рашид Рашид от „Визия за София” представи по време на дискусия на „Визия за София“ данните за качество на въздуха, свързани с климата на града. От тях стана ясно, че през зимния сезон в София преобладават тихото време и мъглите, и географското разположение в котловина, комбинирано с липсата на вятър, повлияват сериозно върху замърсяването на въздуха. Статистически анализ на отклоненията от нормите от 2003 г. досега показа, че след пика на замърсяването през 2008 г., от 2009 г. то започва да спада и за последните години само около 15% от замерванията надвишават нормата. От презентацията на екип Визия стана ясно, че според данните на Световната здравна организация (СЗО) и Европейската агенция за околна среда (ЕАОС) България се нарежда сред страните с най-замърсен въздух и макар според замерванията на Изпълнителната агенция по околна среда (ИАОС) въздухът да е двойно по-чист в сравнение с минали години, обществената чувствителност по темата се увеличава постоянно. Калоян Карамитов, координатор Транспорт и Градска среда във “Визия за София” представи данните за битово отопление в града, изведени от последното преброяване на НСИ. От тях стана ясно, че на твърди и течни горива, които се определят като най-сериозните замърсители на въздуха, се отопляват хората в райони с предимно ниско застрояване в периферията на града, но отопление на дърва има и в центъра и то варира между 2.5 и 5%. По отношение на транспорта, стана ясно, че замърсяването безспорно се дължи в най-голяма степен на личните превозни средства. Докато моторизацията на населението в София е 528 коли на 1000 жители, за сравнение, във Виена тя е значително по-малка с 386 на 1000 и е с продължаващо намаляване. Анализи на изследване, проведено от инициативата Зелена София обаче показаха, че освен дизелът, традиционно възприеман като най-голям замърсител, други фактори, влияещи много негативно на качеството на въздуха са високата средна възраст на колите в града, недостатъчния контрол на техническите характеристики на автопарка и лошата поддръжка на старите бензинови автомобили. В последвалата отворена дискусия пръв се включи Петко Анчев от инициативата Зелена София на СО, който поясни: “В София 5 до 7% от колите са страшно замърсяващи и комуникацията с хората е много важна, за да им помогнем да участват в решаването на проблема”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.02", "title": " Мръсен въздух в три столични района\t\t\t"}
{"url": "https://trud.bg/%d0%b8%d1%82%d0%b0%d0%bb%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d0%b8-%d0%bd%d0%b0-%d1%80%d0%b0%d0%b9%d1%8a%d0%bd%d0%b5%d1%80-%d0%b8-%d1%83%d0%b8%d0%b7%d0%b5%d1%80/", "text": "Нискотарифните авиокомпании „Райънер“ и „Уизер“ да не таксуват клиентите си за ръчния багаж от 1 ноември изиска италианският орган за защита на конкуренцията на пазара, „Ла Вангуардиа“. В съобщение регулаторът посочва, че е наредил временното спиране на  , която влезе в сила от 1 ноември. Двете компании разполагат с пет дни, за да уведомят регулатора за мерките, които са предприели в изпълнение на решението. „Райънер“ задължава вече клиентите си да плащат за куфарите с тегло до 10 кг, което досега бе безплатно. От 1 ноември всеки клиент на Wizz Air пък има право да носи на борда един безплатен ръчен багаж (40x30x20 см), а пътниците, които закупят WIZZ Priority, ще могат да качат на борда и багаж с колелца (55х40х23 см). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.02", "title": " Италия забрани на „Райънер“ и „Уизер“ да таксуват пътниците за ръчен багаж"}
{"url": "https://trud.bg/%d0%ba%d0%bb%d0%be%d0%bf-%d0%b0%d1%80%d1%81%d0%b5%d0%bd%d0%b0%d0%bb-%d0%bd%d0%b0-%d0%b5%d0%bc%d0%b5%d1%80%d0%b8-%d0%b5-%d0%b4%d1%80%d1%83%d0%b3-%d0%be%d1%82%d0%b1%d0%be%d1%80/", "text": "Юрген Клоп, мениджърът на „Ливърпул“, предупреди своите играчи да не подценяват „Арсенал“. Немският специалист направи това по време на пресконференцията преди дербито между двата тима.  „След трудния старт те започнаха да показват значително подобрение в играта си – обясни Клоп. – Ще бъде много интересен двубой. „Арсенал“ на Емери е добре организиран, има ясен план как да играе в дадените мачове и е много опасен на контраатаки.“  А статистиката също подсказва, че двубоят ще бъде повече от интригуващ – в последните пет мача между двата тима бяха отбелязани общо 27 гола.", "date": "2018.11.02", "title": " Клоп: „Арсенал“ на Емери е друг отбор"}
{"url": "https://trud.bg/%d0%b3%d0%b8%d1%82-%d0%be%d1%82%d1%87%d0%b5%d1%82%d0%b5-135-000-%d1%80%d0%b0%d0%b7%d0%ba%d1%80%d0%b8%d1%82%d0%b8-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%b7%d0%b0-9-%d0%bc%d0%b5/", "text": "На днешния ден една от най-старите институции в България – Инспекцията по труда, посреща своя празник. Само за деветте месеца на 2018 г. при извършените почти 33 000 проверки са установени повече от 135 000 нарушения, отчетоха от там. За всяко от тях са предприети мерки за отстраняването им, което е довело до подобряване условията на труд в българските предприятия, а в някои случаи – например, когато е приложена мярката „Спиране“, е предотвратена тежък трудов инцидент и е спасен човешки живот. Мярката, която се прилага за обекти, работни места, работно оборудване и др., които са застрашавали пряко живота и здравето на работещите, е приложена 251 пъти за периода. Над 5000 български граждани са потърсили помощ от инспекторите по труда заради проблеми на работното си място. Стотици българи са получили забавените си възнаграждения на обща сума 16.6 млн. лв. след намесата на Инспекцията по труда. Първообразът на една ИА „Главна инспекция по труда“ е Инспекторатът по труда. Той е създаден по силата на Закона за Инспектората по труда, утвърден с указ на княз Фердинанд и обнародван в Държавен вестник на 03.11.1907 г. От 1998 г. това е денят – официален празник на Инспекцията по труда. Инспекторатът по труда е създаден с цел да следи за „прилагането на законите, правилниците и наредбите по индустрията, търговията, занаятите и по протекцията на работниците“.", "date": "2018.11.02", "title": " ГИТ отчете 135 000 разкрити нарушения за 9 месеца"}
{"url": "https://trud.bg/%d1%85%d0%be%d0%bb%d0%bc%d0%b0%d1%80-%d0%b2%d0%b5%d1%87%d0%b5-%d0%bc%d0%b8-%d0%bb%d0%b8%d0%bf%d1%81%d0%b2%d0%b0-%d1%84%d0%bb%d0%b0%d0%bd%d0%b5%d0%bb%d0%ba%d0%b0%d1%82%d0%b0-%d0%bd%d0%b0-%d0%bb/", "text": " Холмар Ейолфсон, бранителят на „Левски“, ще бъде извън игра до края на сезона. Това установи повторния преглед, който исландецът премина, след като се контузи срещу „Черно море“ във Варна. Опитният играч ще се лекува в клиника в Барселона, разкриха от клуба.  „Искам да благодаря на всички за съобщенията и подкрепата – написа Ейолфсон в личния си профил в социалните мрежи. – За мен това означава много. Сега предстои няколко месеца здрава работа и отдаденост, за да съм сигурен, че ще се завърна в игра възможно най-скоро и в най-добра форма. Късметлия съм, че имам съпругата си до мен, за да премина през всичко това. Вече нямам търпение да сложа отново „синята“ фланелка и да давам всичко най-добро от себе си на терена за този велик клуб. Само „Левски“.", "date": "2018.11.02", "title": " Холмар: Вече ми липсва фланелката на „Левски“"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%b4%d0%b0-%d1%81%d0%b5-%d0%b2%d1%8a%d1%80%d0%bd%d0%b5-%d0%b8%d0%bc/", "text": "Президентът на Русия Владимир Путин предложи да се върне името Главно разузнавателно управление към Генералния щаб на Въоръжените сили на Руската Федерация на военното разузнаване на страната, предаде РИА Новости. Преди време от официалното название на ведомството изчезва думата „разузнавателно“ и то започва да се нарича „Главно управление към Генералния щаб на ВС на РФ“. „Не е ясно къде изчезна думата „разузнавателно“ – Главно разузнавателно управление трябва да бъде възстановено“, заяви Путин, което бе посрещнато с бурни аплодисменти от ветераните и сътрудниците на службата, които се събраха по случай настъпващата 100-годишнина от създаването на военното разузнаване в Русия. „Поздравявам ви с настъпващия професионален празник – Деня на военния разузнавач и 100-годишнината на легендарното ГРУ, понастоящем Главно управление към Генералния щаб на Въоръжените сили“, заяви държавният глава. По неговите думи, разузнаването е неотделима част от военното дело и военната наука, така е било винаги и навсякъде през вековете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2018.11.02", "title": " Владимир Путин предложи да се върне името ГРУ на руското военно разузнаване"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8-%d0%b8%d0%b7%d1%80%d0%be%d0%b4%d0%b8%d1%85%d0%b0-%d0%b1%d0%b5%d0%b1%d0%b5-%d0%bf%d1%80%d0%b8-%d0%b5%d0%ba%d1%81%d1%82%d1%80%d0%b5%d0%bc%d0%bd%d0%b8-%d1%83%d1%81/", "text": "Момченце се роди в спешния кабинет в Пещера при полеви условия, без необходимото оборудване за това. Родилката е от висопланинското село Нова махала над Батак, а екстремното раждане е започнало в кола. На помощ се е притекъл екип от Пазарджик. Раждането е започнало на път към Пазарджик, а близките на родилката били в телефонна връзка с акушер-гинеколога доктор Елисавета Генчева, информира  . Разбирайки ситуацията, тя посъветвала семейството да спре в Пещера, тъй като специализираният автомобил от Пазарджик ще пристигне по-бързо до тях: „Не бяхме стигнали още разклона от Нова махала, за да излязат на пътя Батак – Пещера. Жената плачеше, чуваше се, че вика и плаче в колата“, разказа д-р Генчева. В късните вечерни часове обаче в Пещера работи само спешен кабинет, а болницата е затворена. За появяването на бебето при полеви условия помага доктор Папазова и сестрите Семерджиева и Костова. Пазарджишкият екип пристига в момент, когато новороденото здраво бебе и майката трябва да се обслужат с необходимия инструментариум и апаратура. За доктор Елисавета Генчева лекарите в Пещера проявяват истински героизъм, работейки в тези условия: „В Пещера болницата е почти закрита и е една много жалка картинка“, каза тя. Майката и бебето са настанени в пазарджишка болница в добро състояние.  ", "date": "2018.11.02", "title": " Медици изродиха бебе при екстремни условия в Пещера\t\t\t"}
{"url": "https://trud.bg/%d0%b8%d0%b7%d1%80%d1%8f%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b0%d0%bf%d0%b5%d0%bd%d0%b4%d0%b8%d0%ba%d1%81%d0%b0-%d0%bd%d0%b0%d0%bc%d0%b0%d0%bb%d1%8f%d0%b2%d0%b0-%d1%80%d0%b8/", "text": "Международен екип от учени установи, че изрязването на апендикса заради апендицит намалява риска от болестта на Паркинсон, съобщи Юрик алърт. Били анализирани епидемиологични данни за случаи на болестта на Паркинсон сред 1,6 милиона шведи. Известно е, че апендиксът – израстък на сляпото черво, съдържа голямо количество от протеина алфа-синуклеин, който образува плаки в мозъците на засегнати от болестта на Паркинсон пациенти и е смятан за възможна причина за появата ѝ. Оказало се, че апендектомията намалява с 19,3 процента риска от болестта на Паркинсон. Освен това хирургичната операция забавя появата ѝ със средно 3,6 години. Ефектът е най-голям сред живеещите в земеделски райони. Това свидетелства за влиянието на фактори, свързани с околната среда. В САЩ засегнатите от болестта на Паркинсон са около милион, а през 2010 г. за медицински грижи, свързани с нея, са били изразходвани 14 милиарда долара. Смята се, че към 2040 г. броят на засегнатите от болестта на Паркинсон ще се удвои. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " Изрязването на апендикса намалява риска от Паркинсон"}
{"url": "https://trud.bg/%d0%b0%d0%bf%d0%be%d0%ba%d0%b0%d0%bb%d0%b8%d0%bf%d1%81%d0%b8%d1%81-%d0%b2-%d0%b8%d1%82%d0%b0%d0%bb%d0%b8%d1%8f-%d1%81%d0%b2%d0%bb%d0%b0%d1%87%d0%b8%d1%89%d0%b0-%d0%b7%d0%b0%d0%bb%d1%8f%d1%85%d0%b0/", "text": "Бурите в Италия взеха още пет жертви. Така броят на загиналите нарасна до 17 души. Цели села и пътища са блокирани от свлачища. Най-засегнатите райони са в северната част на страната. Повечето жертви са били затиснати от повалени дървета. Ветровете със скорост до 120 километра в час събориха цяла гора. Кални свлачища и пороен дъжд заляха Сицилия. В същото време Венеция остава наводнена. Водата отново навлезе в базиликата Сан Марко. Експерти от министерството на културата описват щетите. Очаква се за възстановяването на града да са необходими милиони евро.", "date": "2018.11.02", "title": " Апокалипсис в Италия – свлачища заляха села, ураган събори цяла гора (СНИМКИ, ВИДЕО)"}
{"url": "https://trud.bg/%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%81%d0%be%d1%84%d0%b8%d1%8f-%d0%b2%d1%8a%d0%b2/", "text": "Столичната община съобщи за организация на движението, която се въвежда във връзка със „Задушница“. На 03 ноември “Център за градска мобилност” – ЕАД осигурява допълнително транспортно обслужване. Разкрива се временна трамвайна линия с маршрут: ж.к. „Борово“ – кв. „Орландовци“ – обслужвана с 4 броя мотриси.  Трамвайни линия № 3, 4 ще работят с увеличен брои мотриси. Ще бъдат осигурени и 4 броя мотриси оперативен резерв за включване при необходимост. Тролейбусна линия № 9 ще се обслужва от по-голям брой тролейбуси като ще бъдат осигурени 4 бр. тролейбуси – оперативен резерв. Разкрива се временна автобусна линия № 83А (за гробищен комплекс „Бакърена фабрика“) с маршрут – от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута двупосочно. Разкрива се временна автобусна линия № 108А (за гробищен комплекс „Бакърена фабрика“) с маршрут – от ж.к. “Люлин – 5” по стария маршрут на автобусна линия № 108 (в посока ул. “Бели Дунав” – от бул. “Сливница” по ул. “Адам Мицкевич”) до ул. ”Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. “Бели Дунав” и по ул. “Хан Кубрат” по маршрута, двупосочно. Разкрива се временни автобусни линии за обслужване на гробищни комплекси “Централни гробища” и “Малашевски гробища” със следните маршрути:  – линия № 18А с маршрут: автостанция „Орландовци“ – гробищен парк „Малашевски гробища“ по маршрута на автобусна линия № 18  – линия № 79А с маршрут: надлез “Надежда”, ул. „История Славянобългарска“, ул. „Индустриална“, ул. “Константин Стоилов”, бул. “Ген. Данаил Николаев”, бул. “Владимир Вазов”, ул. „Тодорини кукли“, ул. “Река Велека” и по бул. “Владимир Вазов” по маршрута двупосочно  – линия № 86А с маршрут: АТ “Малашевци”, ул. „Резбарска“, пл. „Сточна гара“, бул. „Сливница“, обратен завой на ул. „Опълченска“ и по маршрута, двупосочно  – линия № 90А с маршрут: автостанция „Изток“, бул. „Ботевградско шосе“, ул. „Александър Екзарх“, ул. „Река Велека“, ул. „Васил Кънчев“ до гробищен парк „Малашевски гробища“. На 03.11.2018 год. автобусна линия № 309 да работи по разписание с повече коли. Автобусни линии № 260 и № 86 ще се обслужват от по- голям брой коли. Дежурните служители от “Пътна полиция” при СДВР ще насочват автомобилите на гражданите за паркиране около гробищните комплекси, както следва:  – в района на Централни гробища – по платната на ул. „История Славянобългарска” (старо име ул. “202”) и ул. “Заводска”;  – в района на гробища “Бакърена фабрика” – по платната под подлеза на ул.”Адам Мицкевич”;  – в района на гробища “Малашевци” – по платната на ул. “Резбарска” между ул. “Васил Кънчев” и бул. „Ген. Владимир Вазов“, както и пред централния вход на ул. „Жак Дюкло“.", "date": "2018.11.02", "title": " Организация на движението в София във връзка със „Задушница“"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%be%d0%bf%d0%b0%d1%81%d0%bd%d0%b8-%d0%b1%d0%b0%d0%ba%d1%82%d0%b5%d1%80%d0%b8%d0%b8-%d0%b2%d1%8a%d0%b2-%d0%b2%d0%be%d0%b4%d0%b0%d1%82%d0%b0-%d0%bd%d0%b0/", "text": "Опасни бактерии са открити в питейната вода на град Стрелча и селата Дюлево, Свобода и Смилец в Пазарджишко. Става дума за колиформи и ешерихия коли. Влошените микробиологични показатели са следствие на падналите дъждове, съобщават от Регионалния здравен център, предаде  . Предприети са незабавни мерки за дезинфекция и промивка на водопроводните мрежи. До извършването на хигиенните мероприятия и вземането на контролни проби не е желателно да се ползва питейна вода в засегнатите райони.", "date": "2018.11.02", "title": " Откриха опасни бактерии във водата на Стрелча и няколко пазарджишки села"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d1%81%d0%b3%d1%80%d0%b0%d0%b4%d0%b8%d1%82%d0%b5-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bf%d0%b5%d1%82%d1%80%d0%b8%d1%87/", "text": "Евакуирани са сградите на Община Петрич и Районния съд в града заради сигнали за бомби, съобщиха от Областна дирекция на МВР – Благоевград . Към момента екипи на полицията работят и по двата сигнала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " Евакуираха сградите на Община Петрич и Районния съд заради сигнали за бомби"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%bf%d0%be%d0%b1%d0%b5%d0%b4%d0%b8%d1%85-%d1%84%d1%8e%d1%80%d0%b8-%d1%81-20-%d0%be%d1%82-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82/", "text": "Кубрат Пулев смята, че не е показал пълния си потенциал в мача с британеца Хюи Фюри в София. Българският боксьор спечели по точки с пълно единодушие на съдиите и заслужи статута на претендент на Международната боксова федерация (IBF), където шампион е Антъни Джошуа.  „Бих му дал реванш, защото всеки заслужава втори шанс, но нов мач между нас ще завърши още по-зле за него – заяви Кобрата в интервю за английска боксова медия. – Ще го бия много по-лошо, няма да завършим в 12 рунда, защото ще го нокаутирам. Аз показах едва 20 процента от това, на което бях способен срещу Хюи в София, но тактиката ми изключваше излишни рискове.“  Пулев призна, че е бил наясно с аркадата, която Хюи е получил на тренировка преди боя в София. Българинът обаче твърди, че не се е целил умишлено в нея, за да затрудни допълнително съперника.  „Аз не съм способен да изпитвам злоба и да търся умишлено да причиня болка дори на най-големите си съперници – заяви Кобрата. – Преди да бъдем противници, ние сме колеги. Съчувствам на Хюи, че изпадна в подобна ситуация, защото утре мога аз да съм на неговото място. Той се бори, доколкото му позволяваше състоянието. Издържа 12 рунда и това само показва колко добре бе подготвен.“  Пулев е недоволен от „циганските номера“ от противниковия лагер.  „Явно бяха много уплашени, защото се държаха безобразно – добави българинът. – На кантара ме обиждаха без причина, търсеха умишлена конфронтация и едва успях да озаптя хора от моя екип, за да не се стигне до ненужни грозни сцени. Съжалявам ги, те просто не знаят, че аз съм железен и подобни евтини трикове при мен не вървят.“   Антъни Джошуа се надява да се бие със стария си съперник Дилиън Уайт, който също работи с мениджъра Еди Хърн. Това ще стане, ако шампионът не успее да се договори за обединителен мач с американеца Дионтей Уайлдър, притежател на пояса на WBC. Уайт, който отказа мач с Кубрат Пулев това лято, обаче първо трябва да победи Дерек Чисора – друг британец, побеждаван от българина. Но Дилиън явно не гори от желание да се бие за титлите и предизвика пенсионирания бивш шампион Дейвид Хей, който в момента е мениджър на Чисора.  „Той може да се бие още веднъж – заяви Уайт. – След Чисора ще смачкам и него.“", "date": "2018.11.02", "title": " Кобрата: Победих Фюри с 20% от възможностите си"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b1%d1%8f%d1%85%d0%b0-%d0%bd%d0%b0%d0%bc%d1%83%d1%88%d0%ba%d0%b0%d0%bd%d0%b8-%d1%81-%d0%bd%d0%be%d0%b6-%d0%b2-%d0%bb%d0%be%d0%bd%d0%b4%d0%be/", "text": "Двама души бяха намушкани с нож днес в централата на „Сони Мюзик“ в Лондон, предаде Ройтерс. На мястото на инцидента е изпратен екип на лондонската полиция. Един човек е арестуван. Според полицията не става дума за терористичен акт. По непотвърдена информация става въпрос за разправия между кухненския персонал на обслужващата кетъринг фирма, при която се е стигнало до употреба на хладното оръжие. Като предпазна мярка централата на „Сони Мюзик“ е евакуирана. „Служителите на реда, пожарната служба и лондонската бърза помощ са в готовност“, се посочва в изявление на полицията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " Двама души бяха намушкани с нож в Лондон"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-7-%d0%b4%d1%83%d1%88%d0%b8-%d0%b1%d1%8f%d1%85%d0%b0-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bd%d0%b8-%d0%bf%d1%80%d0%b8-%d0%bd%d0%b0%d0%bf/", "text": "Най-малко седем християнски коптски поклонници са убити днес в Египет, след като въоръжени мъже открили огън по автобуса им, с който те пътували за отдалечен манастир в пустинята в провинция Миня, в централната част на страната, съобщи най-високопоставеният местен християнски духовник за Франс прес. Служител на силите за сигурност каза, че при нападението има и ранени. Нападателите причакали превозното средство край манастира „Св. Самуил изповедник“, каза епископ Булис Халим, предаде ДПА. Духовникът уточни, че ранените са 14. През май 2017 г. 28 коптски поклонници, сред които много деца, бяха убити в Миня от въоръжени мъже, които стреляха по автобуса им. Тогава за нападението пое отговорност групировката „Ислямска държава“, а в отговор властите нанесоха въздушни удари срещу лагери на джихадистите в съседна Либия. В Северната част на Синайския полуостров действа египетски клон на ИД, който редовно напада силите за сигурност, особено след като в началото на 2013 г. армията отстрани президента ислямист Мохамед Морси, първия демократично избран лидер на страната, след масови протести срещу управлението му. Джихадистите нападат също християни и в началото на миналата година принудиха десетки семейства да избягат от региона. През февруари 2018 г. армията започна мащабна офанзива срещу джихадистите в Синай, наречена „Синай 2018“. Според военните, в тази операция са били ликвидирани над 450 ислямисти. Коптите са най-значимата и най-древната християнска общност в Близкия изток и наброяват около 10 процента от 100-милионното население на Египет. /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " Най-малко 7 души бяха застреляни при нападение срещу автобус с египетски коптски поклонници"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d0%bf%d0%b0%d0%b4%d0%bd%d0%b0-%d0%be%d1%82-%d0%bc%d0%be%d1%81%d1%82-%d1%81%d0%bb%d0%b5%d0%b4-%d0%b1%d0%be%d0%b9-%d0%bc%d0%b5%d0%b6%d0%b4%d1%83-%d0%b2%d0%be/", "text": "Нелеп, но трагичен инцидент в Китай, напомни защо не бива да пренебрегваме лепенките „Не говорете с водача“ в автобусите. Градски рейс с 13 пътници падна от мост в град Чунцин заради скандал между пътничка и шофьора. Инцидентът, при който загинаха 15 души е записан едновременно от две камери – в превозното средство и на пътя. Всичко започнало когато 48-годишна жена се ядосала, че изпуснала спирката си. Тя започнала да се кара на шофьора да спре нерагламентирано на пътя. Той отказал, при което жената го нападнала в движение. Мъжът изпуснал контрола над превозното средство, а то се блъснало в насрещно движещ се автомобил, скъсало предпазните огради и паднало от голяма височина в река Яндзъ.  ", "date": "2018.11.02", "title": " Автобус падна от мост след бой между водача и пътничка (ВИДЕО)"}
{"url": "https://trud.bg/%d1%80%d1%83%d1%81%d0%b8%d1%8f-%d0%b8-%d0%be%d1%81%d1%81%d0%b5-%d1%81%d0%b5-%d1%81%d1%8a%d0%b3%d0%bb%d0%b0%d1%81%d0%b8%d1%85%d0%b0-%d1%87%d0%b5-%d0%bc%d0%b8%d0%bd%d1%81%d0%ba%d0%b8%d1%82%d0%b5-%d1%81/", "text": "Генералният секретар на Организацията за сигурност и сътрудничество в Европа Томас Гремингер изрази пред руския външен министър Сергей Лавров убеждението си, че няма алтернатива на пълната реализация на Минските споразумения, както и на другите механизми за уреждане на украинската криза, предаде ТАСС. Двамата разговаряха в Москва днес и стигнаха до съгласие по този въпрос. Според Лавров те са се съгласили, че е важно „да бъдат укрепвани и защитавани всички инструменти, достъпни на ОССЕ в този регион, включително и на дейността на Специалната мониторингова мисия в Украйна“. „Трябва да направим всичко възможно, за да защитим сътрудниците на мисията, а също всички технически инструменти, с които тя разполага“, посочи и Гремингер. ОССЕ е готова да обсъжда руските предложения по предотвратяване на инциденти при военната дейност на европейския континент, каза Лавров на пресконференцията след срещата си с Гремингер. Руският външен министър съобщи, че през лятото на Гремингер са били предадени предложенията на руското министерство на отбраната, касаещи „редица конкретни стъпки, насочени към това да не се допускат инциденти в хода на военната дейност в Европа“. Засягайки контактите между Русия и САЩ, Лавров каза, че между двете страни е имало канали за диалог по въпросите на стратегическата стабилност, но в момента те са замразени. „Това бяха преговори между нашите военни и между специалистите от различни ведомства под егидата на руското външно министерство. Имаше и срещи във формата 2+2, в които участваха външните и военните министри на двете страни. Ние се надяваме, че когато предизборното оживление в САЩ спадне и когато хората, отговарящи за стратегическата стабилност във Вашингтон, ще могат по-отговорно и без натиска на вътрешнополитическите проблеми да погледнат на тези въпроси, тогава ще можем отново да тръгнем напред“, отбеляза Лавров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " Русия и ОССЕ се съгласиха, че Минските споразумения нямат алтернатива"}
{"url": "https://trud.bg/%d0%ba%d0%be%d0%bd%d1%86%d0%b5%d1%80%d1%82%d0%b8-%d0%b2-%d0%b1%d0%b0%d1%81%d0%b5%d0%b9%d0%bd%d0%b8%d1%82%d0%b5-%d0%bd%d0%b0-%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0-%d0%b1%d0%b0%d0%bd/", "text": "Строят помещение, посветено на водата Концерти, театър, кинопрожекци и изложби ще има в неработещите от години басейни на Централна баня в София. Те ще се превърнат в зали за културни събития. Женският басейн ще бъде ремонтиран и ще стане концертна зала със 150 места, а мъжкият – театрална зала с 250 места. Столичният зам.-кмет. доц. Тодор Чобанов и проектантът арх. Станислав Константинов представиха проекта за разширението на Музея за история на София, който се помещава в част от банята. До идеята за залите се стигна, след като не беше намерен инвеститор да превърне помещенията в спа-комплекс, тъй като проектът не би бил печеливш. Два вътрешни двора ще се превърнат в „зала на водите“, в средата на която ще е минералният извор. Минералната вода ще се използва и в отоплението на сградата. Ремонтът на 7500 кв. м. ще струва около 10 млн. лв. Допълнителна сума ще е необходима за оборудване на новите зали и другите помещения-реставраторски ателиета, хранилища за 120-те хил. експоната на музея. Изложбената площ ще се удвои. Ако Столичният общински съвет одобри проекта, средствата ще се търсят от общината и еврофондовете.", "date": "2018.11.02", "title": " Концерти в басейните на Централна баня\t\t\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b2%d0%b0%d1%82-%d0%bd%d0%be%d0%b2%d0%b8%d1%82%d0%b5-%d0%ba%d0%b0%d1%81%d0%be%d0%b2%d0%b8-%d0%b0%d0%bf%d0%b0%d1%80%d0%b0%d1%82%d0%b8-%d0%be%d1%82-%d0%b4%d0%b5%d0%ba/", "text": "През първите седмици на декември ще бъдат пуснати за продажба новите касови апарати, които ще отговарят на променените изисквания на Националната агенция за приходите. Търговците, които са регистрирани по ДДС ще трябва да модифицират фискалните си устройства или да ги сменят с нови до края на март догодина, а нерегистрираните – до края на юни 2019 г. В момента се изпитват 12 нови модела касови апарати. Те ще издават касови бонове с уникален QR код, който ще може да проверяван от клиента с мобилно приложение. Освен това данните за всеки бон вече ще се изпращат в НАП, като по този начин от ведомството се надяват да вкарат допълнителни 330 млн. лв. годишно в хазната, които сега се губят заради укриване на обороти и манипулиране на фискални системи. Според новите правила служебните бонове се забраняват. Въвежда се и задължение търговците, които оперират електронни магазини, да ги обявят в приходната агенция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " Продават новите касови апарати от декември\t\t\t"}
{"url": "https://trud.bg/%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%b4%d0%b6%d0%b0%d0%bc%d0%b0%d0%bb-%d1%85%d0%b0%d1%88%d0%be%d0%b3%d0%b8-%d0%b5-%d0%b1%d0%b8%d0%bb%d0%be-%d1%80%d0%b0%d0%b7%d1%82%d0%b2%d0%be%d1%80/", "text": "Тялото на саудитския журналист Джамал Хашоги е било унищожено в сярна киселина. Това е заявил за вестник „Вашингтон пост“ високопоставен служител на турската правораздавателна система, информира  . Според изтекла от разследването информация, останките са били унищожени или в подземията, или в градината на консулството. Същевременно отново „Вашингтон пост“ пише, че в дните след изчезването на журналиста принцът-престолонаследник Мохамед е заявил в телефонен разговор с Белия дом, че Хашоги е бил опасен ислямист и че е член на „Мюсюлмански братя“. Нещо, което писателят още приживе категорично отричал", "date": "2018.11.02", "title": " Тялото на Джамал Хашоги е било разтворено в сярна киселина"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b7%d0%b0-%d0%b8%d0%b7%d0%bc%d0%b5%d1%80%d0%b2%d0%b0%d0%bd%d0%b5-%d0%b8-%d0%be%d1%86%d0%b5/", "text": "Безплатни прегледи за измерване и оценка на растежа на децата ще се проведат в Пловдив на 7 и на 11 ноември в Кюстендил на 12 ноември. Инициативата, която придоби популярност като „Клиника на колела“, е част от стартиралата през 2017 г. в УМБАЛ „Св. Марина“ – Варна мащабна кампания на Варненското дружество по детска ендокринология GROWINFORM за ранно откриване и навременно лечение на състояния, свързани с проблемен растеж. От месец септември тази година кампанията е национална. Мобилният екип на д-р Росица Стойчева включва детски ендокринолози, които ще правят оценка на растежа на децата. В Пловдив прегледите ще се извършат съвместно с доц. д-р Нарцис Калева от детската клиника в УМБАЛ „Св. Георги“. Не е необходимо предварително записване, нито направление, но е добре да се знае ръстът на родителите и данни за ръста и теглото на детето през годините. График на прегледите в Пловдив: 7 ноември (сряда) от 9.00 до 12.00 часа,  УМБАЛ „Св. Георги“, детска клиника, етаж 1, Специализиран кабинет 11 ноември (неделя)от 9.00 до 12.00 часа , УМБАЛ „Св. Георги“, детска клиника, етаж 1, Специализиран кабинет  На  11 ноември от 12.00 до 13.00 часа  в Специализирания кабинет на първи етаж в Детската клиника в УМБАЛ „Св. Георги“ ще се проведе  беседа с родители.   График на прегледите в Кюстендил: 12 ноември (понеделник) от 9.00 до 11.30 часа и от 13.00 до 16.00 часа,  Централна поликниника,  етаж 1, кабинет 9  На  12 ноември от 12.00 до 13.00 часа  в кабинет 9 на първи етаж в Централна поликниника в Кюстендил ще се проведе  беседа с родители. Проследяването на физическия растеж е важна стъпка към наблюдение на здравето на децата. Забавянето на растежа, дори ускореният растеж, може да бъде ранен показател за основното медицинско заболяване. Проследяването на растежа във времето е важно, защото помага да се идентифицират тенденциите. До момента, в рамките на кампанията, детските ендокринолози са прегледали безплатно пациенти в 10 града в страната – Варна, Шумен, Разград, Бургас, Габрово, Велико Търново, Горна Оряховица, Русе, Сливен и Ямбол, като са преминали общо 146 деца на възраст от 2 до 18 години. При 52 от тях са установени отклонения. Успешно лечение е започнало при 12 деца, а 22 са под наблюдение за започване на лечението.", "date": "2018.11.02", "title": " Безплатни прегледи за измерване и оценка на растежа на децата в Пловдив и Кюстендил"}
{"url": "https://trud.bg/%d0%be%d1%82%d0%b5%d1%86-%d0%b0%d0%bd%d0%b3%d0%b5%d0%bb-%d1%86%d1%8a%d1%80%d0%ba%d0%b2%d0%b0%d1%82%d0%b0-%d0%bf%d0%be%d0%b4%d0%ba%d1%80%d0%b5%d0%bf%d1%8f-%d0%b4%d0%be%d0%bd%d0%be%d1%82%d1%81%d1%82/", "text": "През 2007 година Българската православна църква е изразила становище относно донорството, в което е заявила подкрепа. Това припомни по   отец Ангел, който коментира срещата между здравния министър Кирил Ананиев и патриарх Неофит. На нея Ананиев призова Българската православна църква да подкрепи донорството на органи при настъпила мозъчна смърт. Според данните, които изнесе здравният министър, в България 1137 човека чакат за трансплантация, от които 1024 за бъбрек. „Онова, което е най-важното и църквата винаги е стояло зад него, е човеколюбието. Тоест за това, че имаме възможност да удължим живота, да премахнем трагедията на онзи, който е в своите мъки – цъкрвата подкрепя това нещо. Аз мисля, че и бъдещите решения на Светия синод ще бъдат в тази светлина”, поясни отец Ангел. По думите му евентуалните страхове на църквата, които биха възпрепятствали това тя да даде положително становище по въпроса, са например възможните криминални деяния, свързани с трансплантацията на органи, както и въпросът доколко самият донор съзнателно е дал разрешение в случай на мозъчна смърт да бъдат дарени органите му. Попитан какво следва да направят миряните в утрешния ден – Задушница, той отговори: „В утрешния ден дали ще посетим могилите на нашите близки, дали ще бъдем в храма на съответната литургия, която е за упокой, онова, което ще ни води, е любовта. Защото ние сме ги съхранили някъде дълбоко в нас, в сърцата си и утрешния ден е за тях”.", "date": "2018.11.02", "title": " Отец Ангел: Църквата подкрепя донотството, защото винаги е стояла зад човеколюбието"}
{"url": "https://trud.bg/%d0%b2%d1%80%d1%8a%d1%89%d0%b0%d1%82-%d0%b4%d0%b5%d1%86%d0%b0-%d0%b2-%d0%ba%d0%bb%d0%b0%d1%81-%d1%81-%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d1%88%d0%be%d1%84%d1%8c%d0%be%d1%80%d1%81/", "text": "Шуменската община Смядово възнаграждава ученици с добър успех и поведение с безплатни шофьорски курсове. Тази добра практика кметицата Иванка Петрова представи по време на заседание на Областния съвет за развитие в петък, на който се обсъждаше и взаимодействието между институциите всички подлежащи на обучение да са в клас. „При 7-8 деветокласници в предходни години, сега в клас имаме 25 ученици, което потвърждава правилното ни решение“, каза Петрова. Тя предприела и лични посещения в семействата с проблемни деца, които странят от школото. Общината наскоро предоставила и жилище на майка с 4 деца с изричното условие, че ще живее там, ако децата ходят на училище. Миналата година и шуменската община Никола Козлево въведе бонуса с шофьорските курсове, като част от сумата се поемаше от общината, другата от училищното настоятелство и съвсем малко оставаше да доплатят родителите. По време на заседанието в петък директорът на инспектората по образование в Шумен Светлана Милева обяви, че са били обходени 1000 адреса на непосещаващи деца и на 700 не е намерен никой, семействата са в чужбина. От другите 300 в училище са върнати 22 деца.", "date": "2018.11.02", "title": " Връщат деца в клас с безплатни шофьорски курсове"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%b8%d1%8f%d1%82-%d0%b1%d0%be%d0%ba%d1%81-%d0%b8%d0%bc%d0%b0%d0%bb-40-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d0%be%d0%bb%d0%b0%d1%80%d0%b0/", "text": "Международната федерация по бокс (АИБА) имаше близо 40 млн. долара задължения, разкри кандидатът за президент Гафур Рахимов.  “Това наследих от предишното ръководство, което е вземало заеми безотговорно и организацията бе на границата на фалита – обяви узбекът на конгреса в Москва. – Имахме тежки битки с кредиторите, заведоха искове, АИБА бе в състояние на нокаут. Но сега съм щастлив да обявя, че всичко това е зад гърба ни. Предоговорихме условията. И успяхме да се справим с голяма част от дълговете. А останалите задължения трансформирахме в спонсорски договори.“  Узбекът уточни, че под негово ръководство АИБА има и сериозен напредък в борбата с допинга. „Приключихме с 40 дела за нарушаване на антидопинговите правила, наследени от предишното ръководство“, поясни той. Изборът за президент е в събота. А Рахимов бе временно управляващ на АИБА, след принудителното отстраняване на Чинг Куо Ву (Китайско Тайпе) заради финансова нестабилност на организацията. За поста претендира и Серик Конакбаев (Казахстан), който бе допуснат до кампанията от Арбитражния съд в Лозана, тъй като не бе събрал преди това необходимия брой гласове.  Международният олимпийски комитет (МОК) обаче вдигна жълт картон на АИБА, като се обяви против кандидатурата на Рахимов, разследван за организирана престъпност. И заплаши, че боксът може да излезе от програмата за олимпийските игри Токио 2020. Узбекът обаче контрира, че и този проблем с МОК е решен и организацията ще изпълни всички искания на олимпийците.", "date": "2018.11.02", "title": " Световният бокс имал  40 милиона долара дългове"}
{"url": "https://trud.bg/%d1%80%d1%83%d1%81%d0%b8%d1%8f-%d0%be%d0%b1%d0%b2%d0%b8%d0%bd%d0%b8-%d0%b1%d0%b5%d0%bb%d0%b8%d1%82%d0%b5-%d0%ba%d0%b0%d1%81%d0%ba%d0%b8-%d0%b2-%d1%81%d0%b8%d1%80%d0%b8%d1%8f-%d0%b2/", "text": "Министерството на външните работи на Русия разполага със свидетелства, че неправителствената организация „Белите каски“ е директно свързана с терористичната групировка „Джебхат ан Нусра“, се казва в разпространен в петък коментар на руското външно ведомство, предава ТАСС. „За никого не е тайна, че тази структура работеше изключително на територии, които не се контролират от правителството (на Сирия) и не избягваше контакти с терористи и екстремисти. Нещо повече, има многобройни свидетелства, които потвърждават, че „Белите каски“ фактически са разклонение на внесената в санкционния списък на Съвета за сигурност на ООН терористична организация „Джебхат ан Нусра“, отбелязват от дипломатическото ведомство. От там смятат за много показателно бягството зад граница на членовете на тази организация след освобождението на югозападните сирийски региони от правителствените войски. „Уверени сме, че истинското лице на „Белите каски“ рано или късно ще бъде видяно от всички. Призоваваме техните западни спонсори да осъзнаят истинското положение на нещата и да престанат да защитават тези, които всъщност се явяват провокатори и екстремисти“, заключват от министерството.  ", "date": "2018.11.02", "title": " Русия обвини „Белите каски“ в Сирия във връзки с терористи"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b8-%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b8%d1%81%d1%8a%d1%81%d1%82%d0%b2/", "text": "Председателят на ПГ на ГЕРБ и зам.-председател на партията Цветан Цветанов присъства днес на церемонията по официалното откриването на централния площад „Георги Измирлиев“ в Горна Оряховица. Домакин на събитието бе горнооряховският кмет инж. Добромир Добрев, а заедно с Цветанов на него присъстваха кметът на Велико Търново и областен координатор на ГЕРБ Даниел Панов, евродепутатът от ГЕРБ/ЕНП Ева Майдел, народните представители инж. Клавдия Ганчева и Станислава Стоянова, областният управител проф. Попова, представители на местната власт от съседни общини, както и много жители и гости на Горна Оряховица. Ремонтът на площад „Георги Измирлиев“ е част от мащабен проект за обновяване на градската среда в Горна Оряховица, финансиран по Оперативна програма „Региони в растеж“ 2014-2020 г. В рамките на проекта е подобрена и облагородена физическата среда на централния площад и на парк „Детски кът“, осигурен е равен достъп на лицата в неравностойно положение, улеснено е движението на автомобили и пешеходци през кръстовището в близост до централното площадно пространство. Към площада са изградени пешеходни подходи, водни естакади, оформени са зелени зони. Безвъзмездното финансиране по проекта е в размер на 5 634 302,91 лв., а съфинансирането от страна на Община Горна Оряховица е 353 801 лв. „Този площад е една добре свършена работа от кмета Добрев и целия му. Той не само подобрява средата за живеене, но и дава самочувствие на жителите на Горна Оряховица и на всички гости на града. Благодарение на усилията на кмета и цялата администрация градът успя да се възползва от европейската солидарност, подготвяйки проекти на стойност около 10 милиона лева“, заяви по време на откриването Цветанов. Той обясни, че в първия финансов програмен период Горна Оряховица е била изключена от възможността да кандидатства по подобни проекти, но благодарение на кмета на Велико Търново и председател на НСОРБ Даниел Панов, Горна Оряховица сега успя да намери своето подобаващо място и да се възползва от тази европейска солидарност. „Представете си Горна Оряховица днес без тези 10 милиона лева. Това означава, че нямаше да го има този площад, този прекрасен парк и нямаше да има подобряване на средата за живот в Горна Оряховица“, отбеляза председателят на ПГ на ГЕРБ. Той добави, че през 2015 и 2016 г. са осигурени целеви средства в размер на 2 млн. лв. благодарение на политиката на регионалното министерство и на правителството. „15 млн. лв. са вложени в инфраструктурата на републиканската пътна мрежа, която е свързваща между община Горна Оряховица и всички общини във Великотърновска област“, каза още той. „Догодина предстоят европейски избори. Предстои утвърждаването на новата финансова рамка за новия финансов програмен период и ако страната ни е достатъчно стабилна, ние ще можем да се възползваме от това, което е предвидено в проектобюджета за новия програмен период. В него за кохезионна политика за страната ни са предвидени с 8% повече средства от тези, които сега усвояваме, а това са около 2 милиарда лева повече за българските общини“, изтъкна Цветанов. Той призова гражданите да бъдат активни на изборите догодина, защото техният глас е важен за съхраняването на силна и обединена Европа. Зам.-председателят на ГЕРБ благодари на кмета Добромир Добрев и екипа му за направеното досега и им пожела дори да наградят постигнатото. „Това е най-мащабната реконструкция, случвала се в този град през последните 40 години”, каза кметът Добромир Добрев и благодари на правителството, че осигурява възможност и на по-малките градове и общини да подобряват своя вид. Той благодари и на изпълнителите на проекта, преобразили тези 23 декара в срок и качествено. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.11.02", "title": " Ева Майдел и Цветан Цветанов присъстваха на откриването на новия централен площад в Горна Оряховица"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%bf%d0%b0%d1%81%d0%b8%d1%85%d0%b0-8-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%be%d1%82-%d0%b3%d0%be%d1%80%d1%8f%d1%89/", "text": "Полицейски служители спасиха от задимено жилище дете, неволно предизвикало пожар, в Търговище. Около 11.30 часа постъпил сигнал от жилищен блок в кв. „Запад“ за възникнал пожар на тераса на апартамент. Според информацията, в жилището имало малко дете. Незабавно към адреса били насочени два автопатрулни и един екип на пожарната, както и на Центъра за спешна медицинска помощ. На място полицаите установили, че металната входна врата на апартамента е заключена. Без да губят време, те я разбили с подръчни средства и извели 8-годишното момче, което е било само в жилището. За щастие, детето не е пострадало сериозно от дима, изпълнил жилището и стълбищното пространство, прегледано е в МБАЛ-Търговище и е освободено. Пред полицаите разказало, че при игра със запалка неволно е подпалило възглавничка на терасата, а огънят се пренесъл и върху други складирани там вещи. При пожара са нанесени материални щети. Огънят бързо е погасен от служители на РСПБЗН – Търговище.", "date": "2018.11.02", "title": " Полицаи спасиха 8-годишно дете от горящ апартамент"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d0%ba%d0%b0%d1%80%d1%83%d1%86%d0%b8%d1%82%d0%b5-%d0%bd%d0%b0-%d0%bf%d1%8a%d1%82%d1%8f-%d0%be%d1%80%d0%b3%d0%b0%d0%bd%d0%b8/", "text": "Протест срещу каруците на пътя организират тази вечер в Казанлък. Повод за недоволството стана фатална катастрофа миналата събота, до която, според очевидци, се е стигнало заради необозначени каруци на пътното платно, предаде  . Жестоката катастрофа на пътя Стара Загора-Казанлък отне живота на 22-годишния Цанко и 23-годишната Виктория. Една от версиите на полицията е, че до фаталния край се е стигнало именно заради каруци, които младият шофьор забелязал в последния момент и се опитал да избегне. Техническа експертиза ще какви са причините за инцидента. Собствениците на каруците са установени и глобени. Местните хора обаче поискаха законът да забрани на каруците да се движат по главните пътища. „Мъжът ми работи в Казанлък, налага се по тъмно да си идваме и наистина, когато две коли се разминават и шофьорите, ако не внимават и скоростта не е съобразена, белата става за миг”, разказа пред bTV Найда Иванова, жител на с. Ръжена. В последните две години в областта са станали 26 катастрофи с участието на каруци – с 2 жертви и 11 ранени. „Така или иначе традиционно пред дирекцията стои този въпрос с каруците, особено през есенно-зимния период, който настъпва”, обясни началникът на сектор „Охранителна полиция” към ОДМВР „Стара Загора”. Протестиращите ще настояват за по-строги правила за превозните средства с животинска тяга. „В член 150 е записано, че всички водачи на превозни средства трябва да минат задължително обучение. Трябва да са правоспособни е точната дума в закона. Не знам къде има курсове за каруцар”, коментира Боряна Андреева, организатор на протеста.  ", "date": "2018.11.02", "title": " Протест срещу каруците на пътя организират в Казанлък"}
{"url": "https://trud.bg/%d0%ba%d0%b0%d1%82-%d0%b7%d0%b0%d1%81%d0%b8%d0%bb%d0%b2%d0%b0-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%b2-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bd%d0%b8%d1%82%d0%b5/", "text": "Във връзка с предстоящите почивни дни и въведените временни организации за безопасността на движението по автомагистралите „Тракия“ и „Хемус“ се създава следната организация за подпомагане на движението на моторни превозните средства в ремонтираните участъци, съобщиха от МВР. На 2 ноември, на АМ 1 „Тракия“ в участъка 17- 20 км и 37- 40 км в посока Пловдив, се създава реверсивно движение в две ленти за движение в една посока, като лента за движение на моторни превозни средства е обособена и лентата за аварийно спиране. Същото се отнася и за 4 ноември, но в посока София. На гореспоменатия участък са разположени екипи на сектор „Пътна полиция“ за оказване на съдействие и подпомагане на трафика. На 2 ноември, на АМ 2 „Хемус“, в участъка на 31 км преди ПТ „Витиня“ в посока Варна, се създава затруднение на движението на моторни превозни средства, поради факта, че в тунела са обособени по една лента за движение в двете посоки, което е предпоставка за образуване на колони изчакващи МПС, поради което на място е разположен автопатрул за подпомагане и съдействие. На 4 ноември, в района на 41 км преди ПТ „Ечемишка“ в посока София, се обособява стесняване на лентите на движение с допълнителна вертикална маркировка /бализи/, като периодично движението на моторни превозни средства временно се спира от служители на сектор „Пътна полиция“ ОДМВР- София, с цел недопускане създаването на предпоставки за престой вътре в тунелите „Ечемишка“ и „Топли дол“, тъй като това обстоятелство може да създаде задимяване в тръбите на тунелите и да предизвика пътнотранспортни произшествия. Поради въведените ограничения на движението е възможно образуването на колони от изчакващи автомобили, поради което, наближавайки горепосочените пътни участъци, водачите следва да се движат с повишено внимание и със скорост, позволяваща безаварийно спиране. ОДМВР- София информира, че ще бъде прилагана нулева толерантност към всички нарушители, които с рисковото си поведение на пътя застрашават своята безопасност и тази на останалите участници в движението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.11.02", "title": " КАТ засилва контрола в ремонтираните участъци на магистралите"}
{"url": "https://trud.bg/%d0%bc%d0%be%d0%b4%d0%b5%d1%80%d0%b5%d0%bd-%d0%b2%d0%b8%d0%b4%d0%b5%d0%be%d0%b1%d1%80%d0%be%d0%bd%d1%85%d0%be%d1%81%d0%ba%d0%be%d0%bf-%d0%b7%d0%b0-78-000-%d0%bb%d0%b2-%d0%b4%d0%b0%d1%80%d1%8f%d0%b2/", "text": "Модерен видео бронхоскоп ще дари Ротари клуб на Белодробната болница „Д-р Трейман” във Велико Търново. Той ще е последната дума на техниката, уточни Митко Минев, бъдещ дистрикт гуверньор на Ротари – България. 78 000 лева струва апаратурата, като ротарианци даряват още 22 000 лв. за обучение на персонала, работещ с него. Парите ще се набавят от Глобалния фонд на ротарианците и чрез дарителски кампании на благодетелите. Осигуряването на модерния видео бронкоскоп е част от кампанията „Дишането е живот” и по повод 80-ата годишнина на Ротари клуб. „Това е скъпа апаратура, която към настоящия момент не е по силите ни самостоятелно да се сдобием с нея. Благодарим на Ротари за тази възможност. Техниката е жизненоважна за дейността на болницата. Тя е от изключително важно значение за болните. Основно средство за откриване на рак на белия дроб. При нас се правят диагностични процедури. Ние разполагаме с бронхоскоп, но той е прекалено стар. Трудно работещ, закупен е през 1996 година. Болницата ни обслужва хора от четири области. Миналата година са преминали  1600 души, за тази година до сега – 1700 души. Около 200-300 бронхоскопии се правят средно на година”, поясни д-р Стела Денчева, управител на Белодробната болница. Сред другите прояви на добродетелите е юбилеен концерт – спектакъл. Поп звездата Георги Христов ще бъде специалната изненада в „Ротари за великотърновци”. Събитието ще се проведе на 16 ноември от 18.00 часа в ДКС „Васил Левски” във Велико Търново. Ще участват хор, солисти и оркестър при МДТ „К. Кисимов” и ДЮФА „Българче”.  По време на концерта ще бъдат връчени наградите на победителите във фотоконкурса и на децата от конкурса за детска рисунка. Входът за проявата е свободен.", "date": "2018.11.02", "title": " Модерен видеобронхоскоп за 78 000 лв. дарява Ротари на Белодробната болница в Търново"}
{"url": "https://trud.bg/%d0%b2%d1%8a%d1%82%d1%80%d0%b5%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d1%8f%d0%bc%d0%b0-%d0%bc%d0%b5%d1%85%d0%b0%d0%bd%d0%b8%d0%b7%d1%8a%d0%bc-%d0%bf/", "text": "Първата ми среща като министър с органите на местното самоуправление е Стара Загора, а поводът бяха случаите в последно време в Мъглиж и Гълъбово, при които  бе оказана съпротива срещу служителите на МВР, имаше и пострадали полицаи. Обърнахме внимание, че първото нещо, което трябва да се направи е да има комуникация на ниво общности, тъй като във всяка една община общността е най-силното нещо, което може да определи състоянието на обществения ред в самото населено място. Това коментира вътрешният министър Младен Маринов след среща с кметовете на област Стара Загора. „Полицията се намесва тогава, когато има някакъв проблем. За това е необходимо да се работи повече с лидерите на тези общности и дори да се случи такава ситуация като в Гълъбово или Мъглиж, още на другия ден да бъдат организирани срещи и да се разясни, че законът е закон  и той трябва да се спазва от  всички. В този смисъл делим хората единствено по това дали те спазват или не спазват закона“, каза Маринов. Вътрешният министър уточни, че въпросите, дискутирани на срещата, са били конкретни и свързани с противодействие и превенция на престъпността, както и добри практики, които се прилагат за  намаляването й. „Говорихме за това, че трябва да се развива системата за видеонаблюдение в малките населени места. Това е бъдещето, системата дава възможност за по-ефективни действия и компенсира липсата на полицаи“, добави Младен Маринов. Министър Маринов коментира и въпросът за исканата пълна забрана за движение на каруците по пътната републиканска мрежа. „Този въпрос е на дневен ред не само в малките населени места, той съществува дори и в  столицата“, каза той. Според него е необходимо да се помисли как това да се регламентира във  връзка със  закона за движение по пътищата и общински наредби и определени части от урбанизираната територия да бъдат забранени за движението на този тип превозни средства. „И сега е забранено, но няма механизъм, по който да се установява собственост и изземва“, призна вътрешният министър.  ", "date": "2018.11.02", "title": " Вътрешният министър: Няма механизъм, по който да се установява собствеността на каруците и да се изземват"}
