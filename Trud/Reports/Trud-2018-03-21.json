{"url": "https://trud.bg/23-%d0%b3%d0%be%d0%b4%d0%b8%d1%88%d0%b5%d0%bd-%d0%b1%d0%b5%d0%b7%d1%80%d0%b0%d0%b1%d0%be%d1%82%d0%b5%d0%bd-%d0%b5-%d1%81%d0%b5%d1%80%d0%b8%d0%b9%d0%bd%d0%b8%d1%8f%d1%82-%d0%b1%d0%be%d0%bc%d0%b1%d0%b0/", "text": "Безработен 23-годишен мъж е заподозреният, който в продължение на три седмици пращаше бомбени колети, които убиха двама души и раниха петима в района на Остин, щата Тексас, съобщи Reuters, позовавайки се на американски медии. „Серийният бомбаджия“, както бе наречен нападателят, бе идентифициран като Марк Антъни Кандидат от Пфлугървил, Тексас, съобщи местният филиал на телевизия CBS и регионален вестник, цитирайки неназовани източници в правозащитните органи. Заподозреният се взриви на път северно от Остин, след като към него се приближиха полицаи в рамките на мащабна операция по издирването му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " 23-годишен безработен е серийният бомбаджия от Тексас"}
{"url": "https://trud.bg/%d0%b3%d0%b5%d1%80%d0%b1-%d0%b7%d0%b0%d0%bc%d1%80%d0%b0%d0%b7%d0%b8-%d1%81%d0%bf%d0%be%d1%80%d0%bd%d0%b8-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%bd%d0%ba/", "text": "Парламентът отложи разискването на първо четене на промените в Наказателния кодекс. Те бяха приети миналата седмица от правната комисия. Общо седем са законопроектите с поправки в НК, които трябваше да влязат в пленарната зала. Причината за отлагането е внесеният от МС проект, стана ясно от изказването на шефа на правната комисия Данаил Кирилов. Като мотив да се отложи разискването бе посочена нуждата от обществен дебат по промените в НК, с които правителството предлага да се уеднакви режимът на корупционните престъпления както за длъжностни лица от публичния сектор, така и за такива в частния сектор. Предложението за спорната промяна в НК е на правосъдното министерство. Именно на тази промяна се противопоставиха бизнесът и адвокатският съюз. Според критиците на проекта това е недопустима държавна намеса в частния сектор и може да доведе до репресия. Текстовете едва ли не ще превърнат в престъпник шефа на всяка фирма, която дължи пари по договор с друга фирма, твърдят противниците на поправките.  Позицията на правосъдната министърка Цецка Цачева пък е, че страховете на бизнеса са неоснователни, защото текстовете били насочени само срещу корупцията. Промените превръщат масово частниците в “длъжностни лица”, които могат да бъдат подложени на наказателно преследване за всевъзможни неща.", "date": "2018.03.21", "title": " ГЕРБ замрази  спорни промени в НК\t\t\t"}
{"url": "https://trud.bg/%d0%bf%d0%bb%d0%b0%d1%89%d0%b0%d0%bc%d0%b5-%d1%87%d1%80%d0%b5%d0%b7-%d0%bc%d0%be%d0%b1%d0%b8%d0%bb%d0%bd%d0%be-%d0%bf%d1%80%d0%b8%d0%bb%d0%be%d0%b6%d0%b5%d0%bd%d0%b8%d0%b5-%d0%bf%d0%b0%d1%80%d0%ba/", "text": "Нова услуга ще стартира Цeнтърът за градска мобилност (ЦГМ) от този месец. Тя позволява на всеки бързо и лесно да заплати през банковата си карта престой в зоната за локално паркиране чрез мобилно приложение. Цената не се променя – един лев за „зелена“ зона и два лева за „синя“. Условието е клиента да има интернет на телефона и свалено подходящо приложение. Има версии за Android и iOS платформи, съобщиха от пресцентъра на ЦГМ. Дава се възможност и за пакетно заплащане до 2 часа за „синя“ и до 4 часа за „зелена“ зона. Също така има опция за проследяване на мястото, където е паркиран автомобила. Новата услуга ще улесни и чуждестранните гости на София, които не могат да заплатят паркиране чрез СМС, тъй като външни оператори не позволяват този вид разплащане. Плащането чрез банкова карта и мобилна апликация не отменя възможността за разплащане чрез СМС-и. Тази опция остава като алтернативна в апликацията. Центърът за градска мобилност насърчава внедряването на технически иновации и остава отворен за предложения за мобилни приложения, които улесняват гражданите. Приложенията чрез които ще може да става разплащането в зоната за локално паркиране ще бъдат обявени на отделна страница на сайта на ЦГМ – АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Плащаме чрез мобилно приложение паркирането в София"}
{"url": "https://trud.bg/%d0%b6%d0%b5%d0%bb%d1%8c%d0%be-%d0%b1%d0%be%d0%b9%d1%87%d0%b5%d0%b2-%d1%89%d0%b5-%d1%81%d0%b5-%d1%81%d1%82%d1%80%d0%b5%d0%bc%d0%b8%d0%bc-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f/", "text": "Целта на Парламентарната анкетна комисия за сделката с ЧЕЗ, на която той е председател, е да се отговори публично на ред въпроси. Това заяви председателят на комисията и зам.-председател на ПГ на БСП, Жельо Бойчев, по  . Той допълни, че скандалът около сделката с ЧЕЗ не е предизвикан от БСП, а от „хаотичните“ действия на управляващите и премиера Борисов. Има големи очаквания от комисията, отбеляза Жельо Бойчев и подчерта, че ще се направи всичко възможно тя да ги оправдае. Според него управляващите са били поставени в безизходица по въпроса за съставяне на комисията. “Те първо твърдят, че не знаели нищо за сделката, след това Борисов поиска оставката на министъра на енергетиката. Щом нищо не зависи от нея, защо си подава оставката? Борисов създаде скандала. Същият министър-председател, който продаде 33% от ЧЕЗ, каза, че иска държавата да влезе в тази сделка. Така че въпросите висят”, осочи Жельо Бойчев. Няма смисъл българската държава да влиза в сделката по начина, по който си го представя ГЕРБ, поясни Бойчев. Според него държавата трябва да влезе в ролята си, като се промени подходът към управление на държавната икономика: да има ясни бизнес планове и принципи, по които да се управляват. В конкретния казус с ЧЕЗ ще се търси отговорът на ред въпроси, сред които защо се стига до държавна намеса в сделката и как ще се финансира. Ако сделката е прозрачна, ще се потърси отговорността на държавните регулатори, които последни са разбрали за детайлите около сделката, заяви Бойчев. “Скандалът не го предизвиква БСП в тази сделка, а хаотичното поведение на министър-председателя и управляващите”, добави той. Жельо Бойчев потвърди, че Комисията ще се стреми информацията, която придобие, да стане публична. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Жельо Бойчев: Ще се стремим информацията от комисията за ЧЕЗ да стане публична"}
{"url": "https://trud.bg/%d0%bf%d0%be%d0%b4%d0%bf%d0%b8%d1%81%d0%b0%d0%bd%d0%be-%d0%b5-%d1%80%d0%b0%d0%bc%d0%ba%d0%be%d0%b2%d0%be%d1%82%d0%be-%d1%81%d0%bf%d0%be%d1%80%d0%b0%d0%b7%d1%83%d0%bc%d0%b5%d0%bd%d0%b8%d0%b5-%d0%b7/", "text": "Днес, 21 март, беше подписано рамковото споразумение за Интегрирана логистична поддръжка на самолети МиГ-29, след като изтекоха всички процедурни срокове за обжалване на обществената поръчка. Това съобщиха от военното министерство. Споразумението на стойност 81 милиона лева предвижда доставка на резервни части и на услуги като подмяната на резервните части ще бъде извършвана от българските инженери в авиобазата в Граф Игнатиево. Изпълнител по това споразумение е Руската самолетостроителна корпорация МиГ. По този начин ще бъде осигурена поддръжка и ремонт на 12 бойни и 3 учебно-бойни самолета МиГ-29 за срок от четири години. Така се възстановява летателната годност на изтребителите на ВВС и се гарантира тяхната експлоатация, включително и изпълнението на задачите по охрана на въздушното пространство. Цялата документация за хода на обществената поръчка, решението за избор на изпълнител и рамковото споразумение са публикувани в интернет страницата на Министерството на отбраната,  Това споразумение не води до отмяна или забавяне на процедурата за придобиване на нов тип многоцелеви боен самолет, подготовката на която е в напреднала фаза и се очаква до края на април да бъде внесена в Народното събрание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Подписано е рамковото споразумение за поддръжка на родните МиГ-29"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d1%81%d0%be%d1%86%d0%b8%d0%b0%d0%bb%d0%bd%d0%be%d1%82%d0%be-%d0%b8%d0%b7%d0%bc%d0%b5%d1%80%d0%b5%d0%bd/", "text": "Социалното измерение на Европейския съюз трябва да бъде засилено, а социалното сближаване ускорено. Това подчерта министър-председателят Бойко Борисов на пресконференция след Тристранната социална среща на върха за растеж и заетост в Брюксел, която събра ръководителите на европейските институции и на европейските социални партньори. Борисов посочи, че това е общата позиция на участниците в срещата, които по-рано обсъждаха основните предизвикателства за постигане на по-високи социални стандарти в Европа. Министър-председателят заяви, че активната работа по подобряване на икономическия растеж трябва да продължи, защото води до подобряване и на благосъстоянието на европейските граждани. “Това означава наличие на високо конкурентна социална пазарна икономика, пълна трудова заетост и социален напредък”, каза Борисов. Премиерът подчерта и че Българското председателство ще продължи активно работата си по важните законодателни предложения в областта на заетостта и социалната политика. Целта ни е постигнем необходимия напредък. “Готови сме да започнем своевременно и приоритетно анализа на новите инициативи на Европейската комисия”, каза Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Борисов в Брюксел: Социалното измерение на ЕС трябва да бъде засилено (ВИДЕО)"}
{"url": "https://trud.bg/%d0%b8%d1%81%d1%82%d0%b8%d0%bd%d0%b0%d1%82%d0%b0-vs-%d0%b8%d1%81%d1%82%d0%b5%d1%80%d0%b8%d1%8f%d1%82%d0%b0/", "text": "В началото на седмицата съпругата на председателя на Върховния касационен съд Лозан Панов – Елисавета Панова, реши да представи на обществото своята позиция по разкритията за тайните от миналото й, които биха могли да поставят съдия № 1 в зависимост. Шумната акция на обявената от бившия правосъден министър Христо Иванов за “Черен лебед” госпожа, очевидно целеше да измести фокуса от истината. За да прекратим опитите, вместо с факти и доказателства, да се отговаря с обиди и нападки, а дебатът да бъде принизяван до циничното ниво, което стори самонареклата се “и.д. булка на преЦедателя на ВКС”, то нека изясним преди всичко истината и да оставим истерията. От факсимиле на документ, с което „Труд“ разполага, става ясно, че Столичната дирекция на вътрешните работи изпраща до Софийския районен съд изискана от съда Справка за наличните данни в “автоматизираните информационни фондове на МВР” за лицето Елисавета Николова Панова. В този документ е записано, че на 14 юли 2004 г. в 11.00 часа Елисавета Панова (към онзи момент Ганева) e регистрирана като извършител на деянието „хулиганство” – съпротива орган на властта – престъпление по чл. 325 ал. 2 от Наказателния кодекс, което се наказва с до 5 години затвор. От справката на СДВР се разбира още, че деянието е извършено на две дати – 8-ми и 14 юли 2004 г., като на база на заявителския материал № 043492, регистриран в Първо Районно Управление (отговарящо за територията на центъра на столицата), дори е образувано дознание. Това са фактите, това е истината, която очевидно Елисавета Панова се опита да удави в океана от грозни думи, съдържащи се в откритото й писмо с нападки срещу магистрати, политици и институции. Същото направи преди година и самият Лозан Панов, когато за първи път в публичното пространство стана известна фразата на провалилия се като правосъден министър Христо Иванов по адрес на Елисавета Панова: “Ако има Черен лебед, това е жената на Лозан…” и се появиха публикациите за криминалното й минало. Тогава Панов избра да напада, вместо да признае истината. Очевидно тактиката на фамилия Панови е да вдига пушилка, да се изкарват жертви, докато накрая не бяха изобличени. Всичко това не би имало особено значение, ако Панов през пролетта на 2017 г. не бе скрил истината за регистрацията като извършител на хулиганство на съпругата си. Компрометираща информация, която очевидно е била на разположение на олигархичните кръгове около групата АРГО. Писмото на “Черния лебед” не само не опроверга съмнението, че хулиганските й действия в миналото може да са поставили в зависимост “съдия № 1”, но дори го потвърди. Написаното от Панова не трябва да се подценява или да се разглежда като нещо, което е извършено в момент на слабост. Не, то изобилства от факти, които повдигат маската и разкриват реалното лице на председателя на ВКС. Това е причината първоначалната екзалтация на крепителите му в поръчковите “медии”-бухалки около написаното, да бъде заменена с опит за лансиране на тезата, че писмото не е истинско. Нищо подобно, неговата автентичност бе потвърдена, както от самата Панова, така и от самия Панов. И точно в това се крие проблемът. Очевидно председателят на ВКС подкрепя писанията на собствената му съпруга по адрес на институцията, която го е избрала – Висшият съдебен съвет. За Панова членовете на ВСС са “завалиите, дето не знаят защо са там.” За да избегне съдебни искове, “булката”, както нарича себе си, Елисавета Панова атакува и конкретен член на ВСС като го нарича “Мавъра” и “Севдалинчо”, а за професионалното му развитие главна роля изиграло обстоятелството, че е “комунистически каскет”. Тук говорим за съдия от ВКС, който преди година бе избран с тайно гласуване от българските съдии. Грозно нападнат се оказва и дългогодишният заместник-председател и ръководител на Гражданската колегия на ВКС съдия Красимир Влахов. При това, защото си е позволил да се противопостави на Панов, а в оставката си да обясни, че се срамува от председателя на ВКС, който не само, че не си върши работата, но е превърнал институцията, в инструмент на определени кръгове. Атакувана е дори съпругата на съдията Влахов – известен столичен нотариус. Но не само тя, а нотариусите като цяло, както и гилдиите на адвокатите, и на частните съдебни изпълнители.  Панова очевидно злоупотребява с коридорна информация, която би могла да притежава по два канала – от председателя на ВКС и/или от негови близки адвокати-лобисти. Не на последно място, дамата решава да заплашва управляващите с връзките си, които е наследила от покойния си първи съпруг – издателят на немско езичен малотиражен вестник в България Иван Ганев. “Немците” искали да пишат за случващото се у нас, очевидно в негативна светлина, но “тя” ги спирала. В същото време, именно Панова бе автор на грозен пасквил срещу български инвеститор, който в началото на годината бе награден от посланика на Германия у нас. По този повод, съпругата на Лозан Панов си бе позволила да поучава дори дипломатите от посолство на Германия в София и да търси сметка на посланика, който бил отскоро назначен и не знаел нищо за страната. И да, не са пожалени още куп независими държавни институции, като НАП или новата Антикорупционна комисия, обиди са отправени към журналисти и медии, които в миналото очевидно са ползвани като ПР-агенции от определени магистратски кръгове или са били удобни на Лозан Панов.  И точно когато всички си мислеха, че да се обръщаш към премиера на страната, председател на Съвета на Европейския съюз, с “бат Бойко” е някаква зле скалъпена лъжа, лично Лозан Панов пред любимия му асансьор във Висшия съдебен съвет потвърди автентичността на написаното и дори похвали жена си за “оригиналността” на стила й. Човек да се чуди – дали пък “преЦедателя”, както Панова пише за мъжа си, не е автор на пасквила. Всъщност, добре е този въпрос да бъде изяснен – при това още сега, от засегнатите. Защото днес Лозан Панов ще е на заседание на Пленума на ВСС, чиито членове, всъщност, “не знаят що са там”. С какви очи във вторник на заседанието на Съдийската колегия на ВСС и днес Панов гледа колегата си Севдалин Мавров? С какви очи Лозан Панов влиза в Съдебната палата и се разминава в коридора със съдия Красимир Влахов? С какви очи гледа той съдиите от ВКС, които със сигурност вече се срамят, че през последните три години най-висшата съдебна инстанция в държавата се превърна в проводник на олигархични и лобистки интереси и квартална партийна организация? Писмото на Бети Панова, както се е самонарекла жената на Лозан Панов, не е нищо повече от хулиганство срещу държавността. Хулиганство, извършено в съучастие с номиналния “преЦедател” на ВКС. И вместо да се извинява и да изпада в раздвоение на личността, единственото, което може да направи оттук-насетне “Черния лебед”, е собственоръчно да напише оставката на мъжа си. И докато чакаме оставката на Панов или членовете на ВСС най-накрая да осъзнаят отговорността си и да задействат процедурата по преждевременното освобождаване на позорящия ВКС негов председател, можем да погледнем позитивно на провокираната от “Черния лебед” ситуация. Първо, съдържащото обиди по адрес на магистрати и институции писмо на жената на “съдия № 1” няма как да не е попаднало в папките на намиращите се тази седмица в София експерти от Европейската комисия, отговарящи по списването на годишните мониторингови доклади за проблемите на борбата с корупцията и организираната престъпност у нас. Макар да са били шокирани от превода, еврочиновниците вече ще са наясно, че няма как да очакват резултати по делата за корупция по високите етажи на властта, когато председателят на ВКС има единствено “трънски инат”, ако се доверим на написаното от собствената му жена. Извън иронията, това писмо е позор не просто цялата съдебна система, но и за цялата държавна власт, защото показва как случайни хора и по-лошото – очевидно неспособни да контролират собственото си поведение, заемат стратегически позиции, формиращи облика на страната пред европейски и международни партньори. Но все пак да не се отклоняваме от оптимистичния завършек. Само си представете, че “Черния лебед” днес можеше да е “Първата дама” на България?! Макар и да сме често критични към Христо Иванов, днес трябва да му благодарим, че през 2016 г. е предотвратил този риск и е защитил националния интерес. Вие представяте ли си, че ако сбирката на олигархичното задкулисие, нарекло се АРГО, беше номинирало Лозан Панов за президент, беше впрегнало цялата си пропагандна машина и бе осигурило и политическа подкрепа, накрая “преЦедателят” можеше да стане и държавен глава. Какви ли писания за световния политически елит щяхме да четем от “Бети Панова”? Христо, благодарим ти, че спаси България от този позор! Остава да се надяваме, че ще се намерят и други като Христо Иванов, които да спасят и ВКС от “Черния лебед” и съпруга й.", "date": "2018.03.21", "title": " Истината vs. Истерията\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b1%d0%b5%d1%81%d0%b5%d0%bd-%d0%b7%d0%b0%d1%80%d0%b0%d0%b4%d0%b8-%d0%bf%d0%be%d1%80%d0%b5%d0%b4%d0%bd%d0%b8%d1%8f-%d1%82%d0%b5%d1%87-%d0%bd%d0%b0-%d0%b8%d0%bd%d1%84/", "text": "Доналд Тръмп е вбесен от изтеклата информация, че е бил инструктиран от съветниците си по националната сигурност да не поздравява руския президент Владимир Путин за изборната му победа по време на вчерашния им телефонен разговор. Въпреки това обаче Тръмп го е направил. Това съобщи  , цитирайки “източник, запознат с мисленето на президента”. Според вестник Washington post Тръмп е поздравил Путин, въпреки писмените препоръки на няколко съветника по националната сигурност, да не го прави. В официално изявление от Белия дом посочиха, че изтичането на такава информация е нарушение, което се наказва с уволнение и “вероятно е незаконно”. Според CNN, Тръмп е питал приближените си и външни съветници кой е “изнесъл” информацията, като е отбелязал, че само малка група хора от екипа имат достъп до тези материали. Инцидентът отново изважда на бял свят отдавнашните съмнения, че в администрацията има хора – особено в екипа по националната сигурност, които активно работят срещу президента. Това допринася за атмосфера на параноя в Западното крило, отбелязва телевизията. Шефът на канцеларията на Белия дом Джон Кели също бил ужасно ядосан от изтичането на тази информация и днес щял да обсъжда въпроса в опит да се изясни кой е “подал” на медиите сигнал за предупреждението. Според New York Times, във вчерашния разговор Тръмп не е говорил нито за намесата на Русия в изборите в САЩ през 2016 г., нито за ролята на Москва в отравянето на бившия руски шпионин Скрипал и дъщеря му във Великобритания – въпроси, които е бил посъветван да повдигне. В случая обаче главният въпрос не е в това защо той е решил така, а защо се е получило изтичане на поверителна информация, отбелязва Си Ен Ен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Тръмп бесен заради поредния теч на информация от екипа му\t\t\t"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%b0%d1%81%d0%b0%d0%bd%d1%81%d1%8c%d0%be%d1%80-%d0%b7%d0%b0-350-000-%d0%bb%d0%b2-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%b0%d1%82%d0%b0-%d0%b1/", "text": "Модерен и дългоочакван асансьор за 350 000 лв. ще заработи в шуменската болница в четвъртък след водосвет. На церемонията официално е поканен и здравният министър Кирил Ананиев, както и представители на всички здравни институции в региона. Трескава подготовка за събитието върви от няколко дни, а в сряда на ход бяха чистачките, които лъскаха подове, цокли, дори и прозорците в МБАЛ-Шумен. Вътрешното етажно возило е 12-местно, високоскоростно и безпрепятствено ще вози носилки, болнични легла, инвалидни колички. За изграждането му здравното министерство отпусна 300 000 лева, а останалите са от бюджета на болницата. До момента 13-етажната сграда разполагаше само с 4 асансьора, които често аварираха. Това затрудняваше придвижването на лекари, пациенти и посетители до отделенията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Пускат асансьор за 350 000 лв. в шуменската болница\t\t\t"}
{"url": "https://trud.bg/%d0%bf%d0%b5%d1%82%d1%80-%d0%ba%d0%b5%d0%bb%d0%bd%d0%b5%d1%80-%d0%ba%d1%83%d0%bf%d0%b8-%d1%82%d0%b5%d0%bb%d0%b5%d0%bd%d0%be%d1%80-%d0%b2-%d0%b1%d1%8a%d0%bb%d0%b3%d0%b0%d1%80%d0%b8/", "text": "Инвестиционната компания PPF Group на чешкия милиардер Петр Келнер купи активите на “Теленор” в Централна и Източна Европа (ЦИЕ) за сумата от 2,8 млрд. евро (приблизително 27 млрд. норвежки крони). Сделката включва изцяло притежаваните от “Теленор” предприятия в България, Унгария, Черна гора и Сърбия, както и доставчика на технологични услуги Telenor Common Operation. През 2017 г. компаниите на “Теленор” в ЦИЕ донесоха на групата приходи от 11,8 млрд. норвежки крони, или 9% от общите приходи на Теленор Груп. Печалбата преди данъци, лихви, амортизации и отчисления (EBITDA) на тези компании е 4,1 млрд. норвежки крони, или 8% от EBITDA на групата. Компаниите имат общо над 9 млн. клиенти и около 3500 служители. Очаква се сделката да бъде приключена през третото тримесечие на 2018 г., след получаване на одобрение на регулаторните органи. Цената на придобиването се равнява на 6,4 пъти печалбата на бизнеса на Telenor в Централна и Източна Европа за 2017 г. 400 млн. евро от сумата ще бъдат платени разсрочено – на 4 вноски за период от 4 години. Продажбата ще донесе на норвежката компания счетоводна печалба от над 316 млн. евро. Telenor напуска региона след 25 години успешен бизнес. Компанията навлезе на унгарския пазар през 1994 г, когато закупи местния оператор Pannon, а след това разшири присъствието си в региона като стартира мобилен оператор в Черна гора през 1996 г., а през 2006 г. придоби оператора Mobi 063 в Сърбия. “Теленор” закупи Globul в България през 2013 г. Купувачът PPF Group е контролиран от чешкия милиардер Петр Келнер – един от най-богатите европейци и най-богатият човек в Източна Европа. Келнер наскоро купи и друга голяма българска компания – собственика на Нова телевизия “Нова броудкастинг груп”. Той притежава богатство от около 16 млрд. долара, а PPF Group е най-голямата частна инвестиционна група в ЦИЕ и управлява активи за над 35 млрд. евро в разнообразни сектори, включително банки, потребителски финанси, недвижими имоти, миннодобивна дейност и телекомуникации. Милиардерът развива бизнес в различни държави като Русия, Словакия, Китай, Румъния, САЩ, Франция, Виетнам и др. Бизнесменът вече има опит в телекомуникационния бизнес – PPF държи над 80% в O2, най-големия оператор в Чехия и трети по размер в Словения с общо 7 млн. абонати.", "date": "2018.03.21", "title": " Петр Келнер купи „Теленор“ в България\t\t\t"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%81%d1%82%d1%8a%d1%82-%d0%bf%d1%80%d0%be%d1%84-%d0%b4%d0%b8%d0%bc%d0%b8%d1%82%d1%8a%d1%80-%d0%b8%d0%b2%d0%b0%d0%bd%d0%be%d0%b2-90-%d0%be%d1%82-%d0%b8/", "text": "Очевидно е, че „Инерком” е направил залог на акциите на бъдещата собственост на ЧЕЗ–България. Как този залог на акции отговаря на законите в България? Това е противозаконно. Такъв абсурд по света няма. Така е получена финансовата гаранция от тази банка срещу която „Инерком” получава победата. Това каза икономистът проф. Димитър Иванов по  . По думите му, в целия шум, който се е вдигнал около сделката с ЧЕЗ, има и голяма доза демагогия. „Вдигнахме страхотен шум за една Гинка. Казвам го символно, Гинка е чудесно име, извинявам се на госпожа Гинка Върбакова. Някак си забравихме, обърнахме гръб на досегашната страница на прехода ни. Цялата ни олигархична структура на българската икономиката в момента, 90% се крепи на Гинки, нашият преход се нарича „Гинков преход”, цялата работническо-мениджърска приватизация, извадена на българския икономически хоризонт – хора, тип Гинки. Аз използвам друго наименование – „пиратите на прехода”, които утре ние ще наричаме лордовете на българската икономика, те бяха Гинки по своему. Българският тип приватизация доведе до този икономически модел, който разжда тези икономически резултати, поставяйки ни на последно място в Европа. Ние всички се втурнахме масово да ставаме собственици, но не помислихме каква е втората фаза на това след като станем собственици – как ще го мениджираме, как ще го развиваме, как ще го експандираме това предприятие. (…) И затова нашата икономика сега страда. Считам, че е имало конструирана схема, която се сгромоляса при този изключителна реакция публична, политическа, която избухна”. Според него схемата не е съмнителна. „Прочетох изискванията на ЧЕЗ-майка по отношения на процедурата и в тях няма как „Инерком” да не е представил още при своята неусловна оферта източницитие си на финанисиране – колко ще бъдат, какви проценти и откъде. И тук възниква основния въпрос – как така една от най-големите чужди банки в България с нейния си филиал в България при всички банкови критерии е разрешила и е дала финансова гаранция на „Инерком”. „Инерком” не отговаря на тези изискванията да плати тези 329 млн. евро. Тя няма тези възможности, защото, за да плати тези 326 или 329 млн. тя трябва да участва днес минимум с 33% – 34%, тоест, тя трябва да даде около 106 млн. евро собствено участие. Иванов каза, че би посъветвал премиера час по-скоро с оглед на предстоящия арбитраж да поиска от министъра на енергетиката и министъра на вътрешните работи части от ЧЕЗ, като диспечерските звена за управление, да влязат в списъка със стратегическите обекти. Част от ЧЕЗ влиза там, но друга не влиза. По думите му можем да засилим нашата преговаряща позиция по отношение на арбитража. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Икономистът проф. Димитър Иванов: 90% от икономиката ни се крепи на Гинки"}
{"url": "https://trud.bg/%d1%81%d1%82%d0%be%d0%bb%d0%b5%d1%82%d0%be%d0%b2-%d0%bd%d0%b0%d1%88%d0%b8%d0%b9-%d0%b3%d0%b5%d0%bd%d0%b5%d1%80%d0%b0%d0%bb-%d1%81%d0%b5-%d1%8f%d0%b2%d0%b8-%d0%bd%d0%b0-%d0%bf%d0%be%d1%89%d0%b5%d0%bd/", "text": "Посланикът на България в Москва Бойко Коцев и ръководителят на Федералната агенция по съобщенията на Руската федерация г-н Олег Духовницкий валидираха блок от пощенски марки, посветен на 140-та годишнина от Освобождението на България от османско иго. Това се случи на тържествена церемония в българското посолство на 20 март 2018 г. Мероприятието е част от съвместно издаване на марки, посветени на годишнината в България и Русия. Тиражът на марките в Русия е 50 000 екземпляра и на тях са изобразени портретите на генералите от Руско-турската война от 1877-1878 г., сред които са Столетов, командвал българското опълчение, Гурко и Тотлебен. След края на церемонията солистите от Оркестъра за народна музика на БНР и Мистерията на българските гласове поздравиха гостите с български народни песни.", "date": "2018.03.21", "title": " Столетов, наший генерал, се яви на пощенска марка\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d1%87%d0%b5%d1%82%d0%b2-11/", "text": "Гръцките власти започнаха масови проверки на автомобили, които идват от България и Македония. Причината са зачестили случаи на нелегален внос на бензин и цигари, съобщиха местните граничните власти. Затова са увеличени екипите на всички пунктове.     Парламентът отложи разискването на първо четене на промените в Наказателния кодекс. Те бяха приети миналата седмица от правната комисия. Общо седем са законопроектите с поправки в НК, които трябваше да влязат в пленарната зала. Причината за отлагането е внесеният от МС проект, стана ясно от изказването на шефа на правната комисия Данаил Кирилов.   За първи път бяха показани пред медиите подземията под бившия мавзолей на Георги Димитров. Сградата, където бе държана мумията на вожда, бе разрушена преди 19 години и до нея имаха достъп само отделни държавни служители. Заместник-кметът на София Тодор Чобанов разведе журналисти в помещението, което ще се превърне в пространство за изложби, филиал на Софийска градска художествена галерия.   Вестник “Труд”, който е медиен партньор на платформата за хора в беда – “Приятели, помагайте!”, допринесе тази кауза да достигне до хиляди доброволци. Това заяви пред медията основателят на инициативата Лео Кадели, който разказа за благородния проект при свое участие в предаването “Шоуто на Слави” по bTV във вторник.   Пазарната стойност на компанията “Фейсбук” падна с над 60 млрд. долара (почти колкото БВП на България) за два дни, съобщи вчера агенция “Блумбърг”. В понеделник акциите на фирмата паднаха с 6,8% на борсата в Ню Йорк, а във вторник с 4,7%.     За първи път: Документът за регистрацията за хулиганство на жената на председателя на ВКС       Днешната конфронтация е по-опасна от тази на Студената война – коментар на Любомир Кючуков       Престъпленията се преназовават в „непрестъпления“, слабостта в сила и обратното – анализ на д-р Илия Илиев       Интервю с проф. Тройчо Троев, шеф на Клиниката по физиотерапия във ВМА        ", "date": "2018.03.21", "title": " Вижте акцентите от броя на “Труд” в четвъртък, 22 март 2018"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%86%d0%b8-%d0%b8%d1%82%d0%b0%d0%bb%d0%b8%d0%b0%d0%bd%d1%86%d0%b8-%d0%b8-%d1%84%d1%80%d0%b0%d0%bd%d1%86%d1%83%d0%b7%d0%b8-%d0%b8%d1%81%d0%ba%d0%b0%d1%82-%d0%b4/", "text": "1500 чужденци са били в България, за да ловуват през миналата година, съобщиха от Изпълнителната агенция по горите при откриването на международната изложба “Природа, лов, риболов” в Пловдив, предаде  . Интерес към страната ни като ловна дестинация имат предимно ловци от Германия, Италия, Испания и Франция, заяви Мирослав Джупаров, директор на Дирекция “Ловно стопанство“ към агенцията. “Приходите по организирания ловен туризъм само за държавните ловни стопанства за миналата година възлизат на близо 5 милиона лева, като на първите места се нареждат Държавно ловно стопанство “Росица“, следвано от “Черни Лом“, “Воден – Ири Хисар“, каза Джупаров. У нас тенденцията през последните години е за увеличение на запасите при основните видове дивеч – благороден елен, елен лопатар, сърна и дива свиня. Изложението “Лов и риболов“ представя изделия и услуги за ловния, риболовния и алтернативния туризъм, както и за горските предприятия. С експонати от Музея на Съюза на ловците и риболовците в България се отбелязва 120-годишнината на най-старата и най-голяма неправителствена организация на Балканите.", "date": "2018.03.21", "title": " Германци, италианци и французи искат да ловуват у нас"}
{"url": "https://trud.bg/%d0%be%d1%82-%d1%84%d1%80%d0%b8%d0%b7%d0%b5%d1%80%d0%b0-%d0%b2-%d0%b1%d0%be%d0%ba%d0%bb%d1%83%d0%ba%d0%b0/", "text": "Парламентът замрази промените в Наказателния кодекс, с които се въвежда преследване на корупция и в частния сектор. Законопроектът на правосъдното министерство, който превръща в потенциален затворник всеки шеф на фирма и позволява да се упражнява натиск върху бизнеса, предизвика по-рано гневни реакции на работодателски организации, учени юристи и адвокати. Дебатите по него бяха отложени вчера, което стана по предложение на Дани Кирилов, председателят на правната комисия в Народното събрание. Браво на Дани Кирилов! Той изглежда разбра, че когато нещо мирише, е по-добре да го сложиш във фризера, отколкото да го сервираш на електората. Сега остава само да се поучи от добрите домакини, които изхвърлят в боклука калпавите продукти, след като ги подържат достатъчно време в хладилника.", "date": "2018.03.21", "title": " От фризера – в боклука!"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b8-%d0%bc%d0%b0%d0%ba%d1%80%d0%be%d0%bd-%d1%81%d0%b5-%d1%81%d1%8a%d0%b3%d0%bb%d0%b0%d1%81%d0%b8%d1%85%d0%b0-%d1%87%d0%b5-%d1%80%d1%83%d1%81%d0%b8%d1%8f-%d0%b5/", "text": "Президентът на САЩ Доналд Тръмп, който е подложен на вътрешен натиск заради нежеланието му да се противопостави на Владимир Путин, сега е готов да „държи Русия отговорна” за отравянето на бившия офицер от руското Главното разузнавателно управление (ГРУ) Сергей Скрипал във Великобритания. Белият дом разпространи съобщение, от което става ясно, че в рамките на телефонен разговор Тръмп и френският държавен глава Емануел Макрон „потвърдиха солидарността си с Обединеното кралство вследствие на използването от Русия на химическо оръжие срещу гражданин на британска земя”. Тръмп и Макрон се съгласиха, че е необходимо да се предприемат действия, “за да бъде държана Русия отговорна”, гласи информацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Тръмп и Макрон се съгласиха, че Русия е отговорна за отравянето на Скрипал"}
{"url": "https://trud.bg/%d0%b2%d0%be%d0%b9%d0%bd%d0%b0-%d0%b8-%d0%bc%d0%b8%d1%80-%d0%ba%d0%be%d0%b9-%d0%ba%d0%b0%d0%ba%d0%b2%d0%be-%d1%80%d0%b0%d0%b7%d0%b1%d0%b8%d1%80%d0%b0%d0%b8%d0%b7%d0%b1%d0%b8%d1%80%d0%b0/", "text": "„Светът е битка между бога и дявола…“ Това проповядвали богомилите – духовни учители по свободомислие през Средните векове. В Западна Европа ги наричали „тези от България“; техни последователи били катарите и албигойците в Италия и Франция. Според богомилите този свят е поделен между две начала – бог твори природата и природното в хората, а обществото е създание на дявола. Човешкото общество е винаги толкова несправедливо, че просто не може да бъде дело на божествената сила. В това вярвали преди 1000 години честните духовници, дошли от България… Съвременното политическо положение потвърждава техния възглед. Кървави революции и войни бележат подем на глобалната алчност. Както и да се саморекламират различните общества, господстваща в тях си остава клептокрацията. (Това значи власт на големите крадци, които изсмукват ресурсите на цели народи и държави.) Това може да компрометира самата демокрация и постепенно превръща човешкото общество в своеобразно корпоративно маймунство. Кое е най-лошото в сегашната политическа ситуация? Озадачава ме липсата на инстинкт за самосъхранение пред лицето на една все по-ясно артикулирана опасност. Либерално-пазарни фактори притискат здравия разум до стената. Той сякаш губи природните си устои и продължава да отстъпва под напора на системно пропагандираната алчност. Известно е, че пристрастяването към нея може да се сравни само с психологическата зависимост на властимащи от самата власт. Това се отнася не само за отделни хора, а и за цели социални групи с решаваща роля в управлението на световните процеси. За съжаление, клептократите са точно такава група с влияние, което нараства, вливайки деструктивна енергия в международното политическо пространство. Повтарят се схеми и сценарии за провокации, които са печално известни от миналото. Шашардисано от масмедии, общественото мнение все още се разсейва за опасността новата студена война да прерасне в гореща. Усилията да се предотврати катастрофата изглеждат обречени, ако не се задейства инстинктът на обикновените хора да защитават децата си. Към това призовават обществеността мислители като известния математик професор Михаил Константинов. Необходимостта да пазим децата според него е не само природен приоритет над приоритетите. Тя е вече социален императив, на фона на драстичните заплахи и организирани посегателства върху най-младото поколение на Европа. Чудовищен пример за посегателства, извършвани десетилетия наред в Обединеното кралство от пакистански етно-банди е избухналият наскоро мега-скандал. Хиляди бели британски момичета са били жертви на системно организирано сексуално насилие. При това без да получат подкрепа от полицията и социалните работници, за да не би институциите да бъдат упрекнати в расизъм или липса на религиозна толерантност. Явно политическата коректност е вземала своите жертви и на Стария континент. И идва време обществото да търси отговорност. Но ако управляващите се изкушат да отклоняват вниманието на обикновените хора с друг скандал, интригата се заплита. Поговорката гласи, че клин клин избива. Лошото е, че понякога вторият клин остава… и загноява. Така от бостанско плашило военният конфликт може да се превърне в кошмарна реалност. И тези, които са го използвали за отклоняване на вниманието, стават заложници на предишните си действия. Някой по-отговорен ще трябва да търси изход от усложнената ситуация. Тук, заедно с официалната (и понякога казионна) дипломация, важна роля ще играе и факторът, наречен народна дипломация. Професор Константинов изтъква, че отношенията между Русия и Запада „са може би в най-лошата си точка, която помня от разгара на Студената война… Факт е, че сме близо до гореща война особено в Сирия, където може да се сблъскат пряко руски и американски военни. Трябва да се направи опит да се излезе от тази ситуация, защото това е реална опасност. На карта е поставено оцеляването на цивилизацията.“ Това са думи на математик, който няма да съгреши пред истината. За разлика от някои политици, коментатори или просто кариеристи с големи амбиции. За съжаление в публичното пространство последните са повече… Как стана така, че в съвременния свят отсъства антивоенното движение, с което Западът можеше да се гордее през миналия век? Какво се случва с критичното мислене? Вместо него в позициите по различните медии се долавя вяло неодобрение, което сякаш няма сили за промяна на статуквото. Дали привидното равнодушие не прикрива страх, че нещата ще се влошават оттук нататък. Или по-скоро е израз на безсилие – унил реализъм, че при сегашното съотношение на силите промяната към по-добро изглежда немислима.  Междувременно виждаме стари муцуни от клептокрацията в нови гротескни пози. Те се възторгват от пазарния концлагер, в който новият либерализъм е натикал милиарди човешки същества. Но наред с това експериментират нова форма на колониализъм – трафик на хора, при който не трафикантите, а жертвите си плащат за транспорта. Правнуци на старите роботърговци се вихрят като платени правозащитници. И дори обвиняват в нетолерантност народи, които никога не са се опетнявали с робовладение. В новата търговия с хора се намесва и организираната престъпност – за да докаже, че глобалният либерализъм е скроен точно по нейната мяра.  Търсят се финансови инструменти и канали за международно изпиране на печалбите. Може да са дори политически коректни фондации или сметки на филантропи, подкрепящи новия световен ред. Търсят се и протекции от влиятелни политици, както и от могъщи специални служби. Такива служби, които да оценяват високо космополитната гъвкавост на клептократуните. Да им гарантират парите, откраднати от собствените им народи и вложени понастоящем в чужди икономики. А когато те изпаднат в безтегловност, когато властта на големите крадци вече не стига да им пази награбеното, идва ред на военната истерия. Между другото, Хегел казва, че историята се повтаря само като фарс след трагедия. В сила е и кибернетичен закон за неочакваните последици. Така, по ирония на историята всеки заговор, сложна интрига или замисъл за провокация може да претърпи неочакван обрат. Но глобалната игра на клептократите  продължава с нова стръв за пари и кръв. И се стига до предверието на ада – на прага на нова война.  Да се противопоставяш на подготовката за война не е лесно, нито пък здравословно. Така например един доблестен учен от Обединеното кралство заплати с живота си за опита да опровергае твърденията, че Ирак  разполага със средства за масово унищожение към началото на войната в Залива. Твърденията идваха направо от премиера Тони Блеър и от други високопоставени източници. Оказа се, че те не са истина – поне за онзи период от време в навечерието на самата война. Друг е въпросът дали на някакъв по-предишен етап Саддам Хюсеин не е бил снабдяван например с химическо оръжие. И от кого, като се има предвид, че тъкмо той бе фаворит на Запада в ирано-иракския конфликт. Точно преди 30 години – през март 1988, при учредяването на Русенския комитет имахме основания да мислим в тази посока. Химическият завод в Гюргево, Румъния, причиняваше чести трансгранични обгазявания на българския град Русе с хлор. Но властите и медиите мълчаха – едва ли поради неведение. Лично Елена Чаушеску, съпругата на румънския президент, отговаряше на най-високо ниво за дейността на гигантския химически комбинат. Никой не знаеше какво всъщност се произвежда там. Но ние подозирахме, че е част от международна клептократична схема, която снабдява Саддам с бойни отровни вещества. (Добре информираните реалисти знаят, че бизнес схеми от този род са реалност, а не теории на конспирацията.) Подкрепата отвън се сипеше върху Саддам като от рог на изобилието, без оглед на това колко жесток диктатор беше и как обгазяваше селата на кюрдите. Смятаха го за полезен и дори незаменим – същите сили, които по-късно го свалиха от власт. След многогодишни кръвопролития те като че ли постигнаха точно обратния ефект – разтуриха онова, заради което по-рано така дълго бяха подкрепяли иракския диктатор. Фаворитът на Запада се превърна в пълната си противоположност – в синоним на злото. А Иран понастоящем има далеч по-силно влияние върху територията на Ирак. Пита се, защо бяха дадени толкова жертви и от военни, и от цивилното население. Защо целият регион бе превърнат в развъдник на тероризъм?! Отговорът е ясен и конкретен – това е бизнесът на глобална мрежа от високопоставени клептократи. Когато нещо толкова грозно като войната има да се случва, то задвижва мракобесни сили с чудовищна мощ и също такова финансиране. Освен парите, тук играят важна  роля и други психо-икономически средства за масово поразяване. Терорът винаги е бил едно от тях. Но днес, във функцията на глобален тероризъм, той води до пристрастяване на  множество хора към насилническия екстремизъм. По думите на директора на Европол, над 30 000 потенциални терористи са се внедрили в добрата стара Европа. Присъствието им на континента е като бомба със закъснител. То увлича заблудени млади хора да следват модели на поведение от минали времена и архаични общества. Светът се срива и губи цивилизационните си ориентири. Вместо тях от миналото към днешния ден се прокрадва уродливата хипотеза, че някой някого би могъл да победи в една световна война. Илюзията за оцеляване при този глупав сценарий може да заблуди и по-умни правителствени кръгове. Парадоксът е, че в съвременния свят нараства сложността на проблемите, а интелектът на управляващите катастрофално намалява…", "date": "2018.03.21", "title": " Война и мир: Кой какво разбира/избира\t\t\t"}
{"url": "https://trud.bg/%d0%bd%d0%b5%d0%be%d0%b1%d1%85%d0%be%d0%b4%d0%b8%d0%bc%d0%b0-%d0%b5-%d0%bf%d1%80%d0%b8%d0%b2%d0%b0%d1%82%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd/", "text": "Приветствам идеята на вестник „Труд“ за първи път да се започне един наистина категоричен разговор за проблемите на висшето образование в България. А те, както вече всички знаем, са изключително сериозни и натрупвани през годините в резултат на амбициозни действия от страна на правителства, депутати или министри, често пъти ръководени от политическите си пристрастия и неразбиращи от висше образование, но стремящи се да останат в историята. И те останаха! С всички констатации, които направиха колегите преди мен, с десетките или стотици промени в Закона за висше образование (между другото едва ли някой знае колко са), с последвалите ги поднормативни актове, много от които невлезли в действие, защото новият вече министър с новия екип в министерството е вкарал вече в комисията по образование нови промени в закона. А през този двадесет и осем годишен период, както знаем, министрите на образованието са твърде много, а в някои години и по трима. А какво правеха ректорите в тази обществено-политическа и икономическа, обикновено много динамична среда? Казано накратко, спасяваха се поединично. Казано по друг начин, извършваха чудеса от геройство, за да запазят научното и образователно равнище на университетите си, да съхранят научно-преподавателския състав и доколкото е възможно да създадат нов, да останат като висши училища, след връхлетялата ги демографска криза. Разбира се, те имаха и своите вътрешни битки в университетите си с преподавателския и административен състав, който, ръководен от своите личностни интереси е винаги готов да погребе висшето училище, но да запази извоюваните с годините дисциплини, специалности, катедри или факултети, без да се отчита, че те вече са безвъзвратно остарели като научно познание и необходимост за обществото. Всеки опит на ректор да преструктурира университета си, отчитайки промените в България и света, се превръщаше в негова голгота. От своя страна, обществото не остана безразлично. То видя в университетите един от виновниците за своите проблеми и изсипа гнева си върху тях. Разбира се, медиите подкрепиха този “всенароден гняв”. Телевизии, вестници, радиа, сайтове, социални мрежи и какви ли още не, се упражняваха в разработването на често пъти несъществуващи скандали. Не се отчита, че във висшите училища е съсредоточен интелектуалният потенциал на нацията, че тук се създава бъдещето на страната ни, а в някои научни области и бъдещето на света. Винаги съм си задавал въпроса, какъв е този национален мазохизъм да се гавриш, а срещано в българската история и да унищожаваш физически тези, които те превъзхождат като възпитание, интелект и знания. През тези години, обаче, се случиха и някои добри неща за българското образование. В началото на деветдесетте години бяха създадени първите частни университети. Те също имаха своите противоречия и съпротива в развитието си. Но и своето голямо предимство – да започват начисто, (без натрупани във времето личностни взаимоотношения) и да изграждат вътрешна структура за организация и управление на образователната и научна дейност, различна от изискванията на ЗВО по отношение на държавните университети. И всичко това те го правиха само и единствено за своя сметка, без никакви финансови или репутационни компромиси от страна на държавата и нейните контролни органи. Успоредно с това, обаче, продължава да съществува една много вулгарна несправедливост по отношение на студентите, учещи в частните университети, а именно, че те не получават полагащия им се и по Конституция пълен пакет социални добавки, получавани от студентите в държавните университети.  Тук е необходимо категорично да се заяви, че е крайно време формата на собственост да не бъде определяща за отношението на държавата и обществото към висшите училища в България. И е крайно време вече да се говори и съпоставя качеството на образованието и науката между университетите, а не това дали са частни или държавни. След всичко казано дотук от мен и колегите ректори в предходните публикации, (с констатациите, на които съм съгласен), следва въпросът какви са възможните модели за един сериозен просперитет на висшето образование в България. Разбира се, моите разбирания са на ректор, изградил през последните петнадесет години висше училище, което според Рейтинговата система на висшите училища в България и оценките на НАОА е добре позиционирано в българското висше образование. Както е известно, бил съм и декан на Финансово-счетоводния факултет в УНСС два мандата.  Той не противоречи на приетата вече Стратегия за развитие на висшето образование в България. В основата му са поставени значително по-големите права и отговорности на ректорите на държавните висши училища. И това е логично, защото това са единствените ръководители в България, които при израстването си в своята кариера от асистент, старши асистент, главен асистент, доцент, професор, ръководител на катедра, декан и ректор, са избирани мажоритарно с тайно гласуване.  В същността си този модел предполага да бъде сключен договор за мениджмънт между ректора и министъра на образованието и науката, (принципала), за изпълнението на четиригодишен бизнес план, разпределен по години за развитието на университета. Финансирането на висшето училище задължително трябва да зависи от изпълнението на този бизнес план. Успоредно с това ще са необходими промени в ЗВО, свързани с: 1/ преодоляване на възможни противоречия между новите права и задължения на ректора и залегналите сега управленски функции на общото събрание на университета; 2/ превръщането на академичния съвет в орган, който решава приоритетно само образователни и научни въпроси, свързани с развитието на висшето училище и 3/ стопанските и финансовите въпроси да бъдат изведени като приоритет на ректора и ректорския съвет. Разбира се, при разработването на този модел е възможно да възникнат и други въпроси и проблеми за разрешаване, но те само биха прецизирали модела и биха го направили възможен.  Същностната характеристика на този модел се състои в коренна промяна на финансирането на държавните университети.  При сегашните правила за финансиране нещата са прости: повече студенти, по-голям доказан капацитет, следват и повече ресурси от държавния бюджет. Разбира се, тук има още коефициенти и редица условности, за да изглеждат нещата сложни и авторитетни. Като резултат, повечето университети са доказали капацитет до два или три пъти по-висок от истинските възможности на висшето училище да прави качествено обазование и наука. И така за университети, при които за едно място кандидат-студентите бяха от 5 до 15, сега в резултат на тази система за финансиране и на демографската криза, срещу един кандидат стоят две и повече свободни места.  За да бъде осъществен този модел е необходимо да се използва най-важният елемент от първия модел, а именно договорът за мениджмънт между ректора и принципала. В този договор трябва да залегне същността на втория модел, а именно задължението на ректора в следващите четири години да преструктурира с петдесет и повече процента броя на студентите и съответстващата организационна структура, за да се достигне в края на периода до истинския капацитет на университета за качествено образование и наука. За да не бъде провокиран този модел в договора за мениджмънт, принципалът се задължава да запази размера на финансирането за следващите четири години. В резултат на това няма да има увеличение на бюджетните средства за висше образование, но в същото време в относително тегло, рязко ще се увеличи ресурсът за университетите, ако изпълняват плана за преструктуриране. В заключение, по отношение на този модел, може да се каже, че той е болезнен и свързан с човешки съдби, но в същото време предполага и едно добро бъдеще за държавните университети.  Този модел е изграден на базата на една изключително революционна идея за българската народопсихология. А именно, осъществяването на приватизация на държавни университети. Следва въпросът, възможно ли е това? През тези години на преход беше осъществена приватизация на практика във всички области на общественото производство, търговия, услуги и отрасли със стратегическо значение за националната сигурност. Единствено в областта на висшето образование през тези години не са извършвани структурни (приватизационни) действия в национален мащаб. След тези констатации на зададения по-горе въпрос, отговорът е: а защо не, и възможно ли е това? Възможно е, а и обстоятелствата го налагат, защото при този брутен вътрешен продукт и залегналите средства в държавния бюджет е невъзможно да бъдат покрити съвременните изисквания за финансиране на образование и наука. Принципът “на всекиго по малко” не е най-добрият от гледна точка на търсения просперитет на висшето образование в България.  При тези обстоятелства е необходимо да бъде изградена нова стратегия, в която ясно и категорично държавните университети да бъдат разпределени в две групи: В първата група трябва да бъдат поставени университети, които са структуроопределящи, и за които само държавата е в състояние да осигури ресурс за съвременно образование и фундаментална наука, например: Софийския университет “Св. Климент Охридски”, Университета за национално и световно стопанство, Техническия университет-София, Медицинския университет – София, УАСГ, НАТФИЗ, НСА, ПУ “Паисий Хилендарски”, Великотърновския университет “Св. Св. Кирил и Методий” и трите военни училища; във втората група са всички останали държавни университети, за всеки един от които държавата съвместно с ръководството на университетите разработва (примерно на принципа на сериозно участие на работещите в университета) индивидуален план за приватизация. И нека тук колегите ректори не ми се обиждат за така формираните от мен две групи, те са само за онагледяване на модела, който предлагам.  Този модел има две големи предимства, първото от които е, че по този начин държавният ресурс ще бъде концентриран за финансиране на значително по-малък брой университети и рязко ще се увеличи неговата полезност, и второто е, че осъществяването на приватизацията, а и след нея, във втората група университети ще бъде мобилизиран ресурс на бизнеса, личен финансов ресурс, както и ресурс от други неправителствени структури. Разбира се, тук могат да бъдат изброени още много предимства, сигурно ще бъдат изтъкнати и недостатъци, а най-важното е да започне дискусия. В заключение, следва въпросът възможни ли са тези три модела? Да, те са възможни да бъдат осъществени последователно, или най-добре ще бъде ако това стане чрез разработването на четвърти модел, съчетаващ горните три. За всичко това, обаче, е необходима много сериозна политическа воля и подготовка на обществото и гилдията, за това, че когато еволюцията се забави или не се осъществява, единственият изход да се достигнат логичните темпове на развитие на обществото, е революцията в съответната област.", "date": "2018.03.21", "title": " Необходима е приватизация  на държавни университети\t\t\t"}
{"url": "https://trud.bg/%d0%b7%d0%b0%d0%bf%d0%be%d0%b4%d0%be%d0%b7%d1%80%d0%b5%d0%bd%d0%b8%d1%8f%d1%82-%d0%b7%d0%b0-%d1%88%d0%b5%d1%81%d1%82-%d0%b5%d0%ba%d1%81%d0%bf%d0%bb%d0%be%d0%b7%d0%b8%d0%b8-%d0%b2-%d1%82%d0%b5%d0%ba/", "text": "Заподозреният за шест експлозии на самоделни бомби в района на Остин, Тексас, се е самоубил снощи при опит на полицията да го залови, съобщиха местни медии. Според някои публикации заподозреният се е самовзривил северно от тексаската столица, но в други пише, че е бил застрелян от полицаи. От началото на месеца в града станаха поредица от експлозии на взривни устройства, при които загинаха двама и бяха ранени четирима души. Властите са проследили извършителя по сигнал от мобилния му телефон.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Заподозреният за шест експлозии в Тексас се самоуби"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%bf%d1%80%d0%be%d0%b2%d0%b5%d0%b4%d0%b5-%d1%81%d1%80%d0%b5%d1%89%d0%b0-%d1%81-%d1%80%d1%8a%d0%ba%d0%be%d0%b2%d0%be%d0%b4/", "text": "Председателят на Комисията по културата и медиите Вежди Рашидов проведе днес в парламента среща с ръководствата на творческите съюзи в България. На срещата присъства и министърът на културата Боил Банов. Вежди Рашидов увери творците, че Комисията по културата и медиите е отворена за реализиране на общи инициативи в името на развитието на творчеството. Той благодари на министър Боил Банов за институционалната подкрепа за решаване на проблемите, поставени от гилдиите. Ръководителите на творческите съюзи изразиха удовлетворение от днешната среща и поставиха на дневен ред въпроса за статута на своите организации, посочиха необходимостта от приемане на закон за книжовния български език и образованието на децата от първи до осми клас по български език и изкуство. Подновено бе и искането бюджетът за култура да достигне до един процент от брутния вътрешен продукт на страната. Има и конкретни предложения за промени в Закона за закрила и развитие на културата и в Закона за авторското право и сродните му права. Зам.-председателят на комисията проф. Станислав Станилов съобщи, че се подготвя закон за българския книжовен език. „Девет държави в ЕС имат подобен закон“, уточни той. Срещите на Комисията по културата и медиите с творческите гилдии да станат регулярни, решиха участниците в днешния форум. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Вежди Рашидов проведе среща с ръководствата на творческите съюзи в България"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b8%d0%bb%d0%b8-%d0%bd%d0%b5-%d0%bc%d0%be/", "text": "Директорът на отдела на МВнР на Русия по въпросите, свързани с неразпространяването и контрола над въоръжението, Владимир Ермаков заяви, че британските власти или не могат да осигурят сигурността на собствените си граждани, или сами пряко или косвено са режисирали нападението над бившия служител на ГРУ Сергей Скрипал в Южна Англия, предава “Интерфакс”. „Логиката подсказва единствено два възможни варианта: или британските власти не са способни да осигурят защита от терористичен акт на своя територия, или те сами, пряко или косвено, уточнявам не обвинявам никого, са режисирали нападението над Скрипал“, заяви Ермаков по време на среща с чуждестранни посланици в МВнР на Русия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " МВнР на Русия: Великобритания или не може да осигури сигурността на гражданите си, или е режисирала нападението над Скрипал"}
{"url": "https://trud.bg/%d1%80%d1%83%d1%81%d0%ba%d0%b8-%d0%bc%d0%b5%d0%b4%d0%b8%d0%b8-%d0%bb%d0%b0%d0%b2%d1%80%d0%be%d0%b2-%d0%bd%d1%8f%d0%bc%d0%b0-%d0%b4%d0%b0-%d0%b7%d0%b0%d0%bf%d0%b0%d0%b7%d0%b8-%d0%bf%d0%be%d1%81%d1%82/", "text": "Руски медии пишат, че министърът на външните работи Сергей Лавров няма да запази поста си при предстоящата реорганизация на правителството. След победата си на президентските избори президентът Путин намекна, че ще има промени, но те ще бъдат обявени след встъпването му в длъжност за новия мандат, за което още не е определена точна дата. Лавров е начело на външното министерство от 2004 година, а преди това беше постоянен представител на Русия в ООН в продължение на 10 години. Телевизия RTVI съобщава, че за поста му се обмисля кандидатурата на досегашния му заместник Александър Грушко, но е възможно да дойде и човек от президентската администрация. За самия Лавров бил предвиден пост в Съвета за сигурност на Руската федерация. Ден след президентските избори в Русия Лавров отмени планирано по-рано посещение във Виетнам като се позова на „непредвидени обстоятелства“. Говорителката на руското Министерство на външните работи Мария Захарова заяви на брифинг, че не знае нищо за предстояща промяна в ръководството на дипломатическото ведомство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Руски медии: Лавров няма да запази поста си на външен министър"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d1%8a%d0%b6-%d0%bd%d0%b0%d0%bd%d0%b5%d1%81%d1%8a%d0%bb-%d0%bf%d0%be%d0%b1%d0%be%d0%b9-%d0%bd%d0%b0-32-%d0%b3%d0%be%d0%b4%d0%b8%d1%88/", "text": "Пернишки и благоевградски полицаи задържаха мъж, отвлякъл 6-годишно момче. Това съобщиха от пресцентъра на ОДМВР – Перник. Около обяд на 20 март, в РУ – Брезник е бил подаден сигнал от 32-годишна жена, която заявила, че й е нанесен побой от мъж, с който е живяла на семейни начала и е отвлечен 6-годишният й син. Жената е от гр. Симитли, но е дошла на работа в Брезнишко. Незабавно били предприети издирвателни и процесуално-следствени действия от страна на ОДМВР – Перник и ОДМВР – Благоевград. След броени часове, в гр. Симитли бил задържан 48-годишният Х.Г. заедно с отвлеченото малолетно дете. Мъжът е с 24 часова мярка по Закона за МВР, а детето е настанено при роднини на майката. 48-годишният мъж и 32-годишната жена са живеели на семейни начала, но Х.Г. не е баща на 6-годишното момче. Образувано е досъдебно производство под ръководството на Окръжна прокуратура – Перник и работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Задържаха мъж, нанесъл побой на 32-годишна жена и отвлякъл 6-годишното й дете"}
{"url": "https://trud.bg/%d1%80%d0%b0%d0%b7%d0%b1%d0%b8%d1%82%d0%b0-%d0%b5-%d0%b1%d0%b0%d0%bd%d0%b4%d0%b0-%d1%81%d0%bd%d0%b0%d0%b1%d0%b4%d1%8f%d0%b2%d0%b0%d0%bb%d0%b0-%d0%b0%d0%bb%d0%b1%d0%b0%d0%bd%d1%86%d0%b8-%d1%81-%d1%84/", "text": "Фалшификатори от Пловдив, снабдявали албанци с подправени пари и документи, бяха разкрити при акция на спецпрокуратура и ГДБОП. Задържани са 7 души у нас и 40 при паралелна акция в Албания. Това съобщи Румяна Арнаудова, говорител на главния прокурор, шефът на спецпрокуратура Иван Гешев и зам.-директорът на ГДБОП Стоян Темелакиев. С фалшивите документи албанците пътували до САЩ, Канада и Великобритания. При обиските в Пловдив били открити към 511 000 евро менте в банкноти по 100 евро. При друга акция в Кърджали, Хасково и София са задържани трафиканти на бежанци, сред които има турци и сирийци. Между двете разбити банди няма връзка, уточниха разследващите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Разбита е банда, снабдявала албанци с фалшиви пари и паспорти"}
{"url": "https://trud.bg/%d0%b2-%d0%b4%d0%be%d0%b1%d1%80%d0%b8%d1%87-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%81%d0%b5%d1%80%d0%b8%d0%b5%d0%bd-%d0%ba%d1%80%d0%b0%d0%b4%d0%b5%d1%86-%d0%b3%d0%b0%d1%81%d1%82/", "text": "Добрички полицаи задържаха 20-годишен румънец от Констанца, който за няколко месеца успял да извърши серия кражби у нас. Е.К. бил спипан на 20 март, след като в магазин в Балчик преджобил дама и й отмъкнал портмонето, пълно с левове, рубли и лични документи. След залавянето на гастрольора се оказало, че той е автор на още две сходни престъпления, извършени за броени минути на 19 март в Добрич. От 15,35 до 16 ч чевръстият румънец задигнал от фризьорски салони два мобилни телефона на клиенти на обща стойност 800 лв. Месеци преди това – през октомври миналата година, младежът откраднал и портфейла на келнер в местен ресторант със 100 лв. оборот в него. С прокурорско разпореждане чужденецът е задържан за 72 часа, като работата по документиране на престъпленията му продължава, уточниха от полицията в Добрич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " В Добрич задържаха сериен крадец гастрольор от Констанца"}
{"url": "https://trud.bg/%d0%b3%d1%83%d1%80%d0%b1%d0%b5%d1%82%d1%87%d0%b8%d1%8f-%d1%81%d0%b5%d0%b7%d0%b8%d1%80%d0%b0-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0-%d0%b8%d0%b7/", "text": "Мирослав Калинов е сезирал Районната прокуратура в Горна Оряховица, че е ощетен от некоректна фирма, която го изпратила на работа в Германия и не му платила нито лев. 41-годишният мъж разказва покъртителна история за жестока експлоатация на гурбетчии в чужбина. Горнооряховецът, който има образования за готвач и строителен техник, в края на миналата година останал без препитание и се заровил в обяви за работа в чужбина. Попаднал на баща и син от Бургас със строителна фирма, която действа като подизпълнител на голяма компания в немския град Лайпциг. „Представиха ми приемливи условия за работа. Обещаха заплата от 1200 евро на месец, трудов договор и осигуровки, както и квартира. Съгласих се и заминах за Лайпциг. Работата се оказа изключително трудна и опасна. Включиха ме в бригада за събаряне на стари казарми от времето на Хитлер, на чието място да изникне нов жилищен комплекс”, разказва Калинов. Той сподели, че той и останалите работници е трябвало да режат с оксижен арматурното желязо, да го измъкват от градежите и да го сортират в контейнери. „Собствениците на фирмата не изпълниха нищо от обещанията. Оказа се, че около десетина българи от 2 години работят на техни обекти без договори. Не смееха да си потърсят правата, защото аз бях единствения, който владее чужд език. Сутрин всеки от работниците се разписва в тетрадка, която реално е единственият документ. След като и декември не ми платиха нито стотинка, написах пространна жалба на английски език и уведомих за нередностите немската Финансова полиция. Те обаче ми заявиха, че в момента в страната има има глад за строителни работници и заради това се получават такива злоупотреби”, сподели Калинов. Тъй като бил без стотинка в джоба си,  нашенецът се оказал принуден да работи на черно и на друго място, за да събере пари и да се върне в България.  „Не стига, че не ми платиха заработените възнаграждения, но и като започнах да си търся правата, заваляха заплашителни есемеси за физическа саморазправа”, допълва още Мирослав Калинов. От Районната прокуратура в Горна Оряховица пътвърдиха, че има депозирана жалба по казуса и по нея ще бъде образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Гурбетчия сезира прокуратурата за измама\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d1%82-15-%d0%b3%d0%be%d0%b4%d0%b8%d0%bd%d0%b8-%d1%81%d0%b5-%d0%b1%d0%be%d1%80%d1%8f-%d0%bf%d1%80%d0%be%d1%82%d0%b8/", "text": "Промени в законодателството, които да спрат злоумишленото обжалване на обществени поръчки, и други, които да дадат инструменти за борба с престъпността, бяха обсъдени на днешното правителствено заседание, съобщи пресслужбата на МС. Работни групи с участието на всички заинтересовани институции готвят изменения в ЗОП и в Наказателния кодекс, посочиха вицепремиерът Дончев и министър Цачева. Прецизират се текстовете за кръга заинтересовани лица при обжалване на обществените поръчки, като целта е да не бъдат спирани с години значими проекти, което води до загуба на средства и невъзможност да бъдат реализирани важни за обществото политики. Готвените промени в наказателното законодателство са свързани основно с приравняване на противозаконното отнемане на автомобил с кражба. Обсъдени бяха и резултатите от първите срещи на министъра на вътрешните работи с кметове от малки населени места и с кметски наместници за съвместната им работа с полицията за опазване на обществения ред и сигурността по селата. Задачата беше възложена от премиера Борисов на оперативно заседание на кабинета в понеделник. „Трябва да се знае в селото, че или има постоянен полицай, или има видеонаблюдение, или веднъж минава полицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората“, посочи министър-председателят Бойко Борисов. БОЙКО БОРИСОВ: Някой иска ли да каже нещо? ТОМИСЛАВ ДОНЧЕВ: От вчера, след неколкоседмични усилия, практически всички министерства са включени в системата за обмен на документи по електронен път. Благодарност и поздравления за всички колеги, защото само преди две-три седмици бяха половината. Сега в момента се работи с основен приоритет включването в системата на всички структури – 36, ако не ме лъже паметта, на МВР, което дава фундамент (без значение дали имаме дигитализирани регистри, или нямаме) само след няколко месеца, или до есента, на база вътрешна организация, модерация, това е ново упражнение, ние да сме в състояние по отношение на ползвателя на услугата да не го караме да разнася хартия. Но, най-доброто предстои. Свързаността е само началото. Тепърва трябва да изрежисираме всички сценарии как едно ведомство прави в друго справка по електронен път, когато нямаме първично достъпен регистър. Но, първата стъпка – свързаността, е факт. Поздравления за колегите. БОЙКО БОРИСОВ: Това практически означава, че може и на хартия да не се движат материали… ТОМИСЛАВ ДОНЧЕВ: Малко опит трябва да се натрупа. Няколко месеца. ЕКАТЕРИНА ЗАХАРИЕВА: Остава да направим електронни услугите… БОЙКО БОРИСОВ: Ами почвайте да правите услугите електронни! ТОМИСЛАВ ДОНЧЕВ: Има нормативни въпроси, които ще ги уредим. По отношение на това, че някои институции, включително институциите на съдебната власт, изискват документи на хартия, те са свързани с промяна в законодателството. Дайте да се фокусираме върху това, което ни е основният приоритет – услуга, справка по отношение на гражданите. БОЙКО БОРИСОВ: В този ред на мисли. Докъде стигна, Николина, системата, която трябва в хотелите… НИКОЛИНА АНГЕЛКОВА: ЕСТИ. БОЙКО БОРИСОВ: ЕСТИ – кога ще бъде въведена? НИКОЛИНА АНГЕЛКОВА: Работи комисията. Отворени са офертите. Спазват се законовите срокове. БОЙКО БОРИСОВ: От месеци слушам, че комисията работи денонощно. НИКОЛИНА АНГЕЛКОВА: Има срокове, законови, господин премиер… БОЙКО БОРИСОВ: Така. До кога? НИКОЛИНА АНГЕЛКОВА: …в ЗОП. БОЙКО БОРИСОВ: До кога? НИКОЛИНА АНГЕЛКОВА: Още месец и половина работата на комисията, следва да се избере изпълнител. След което, ако няма обжалване, трябва да стартира. БОЙКО БОРИСОВ: Сиреч, този сезон няма да стане… НИКОЛИНА АНГЕЛКОВА: Не, до края на годината. Защото изработването на самата система е шест месеца. Няма как. Имаше една година и половина обжалване, както при ТОЛ-а. Ние почваме, те обжалват. И то фирми, които дори не са закупували документи. Просто, имали правен интерес. БОЙКО БОРИСОВ: Дончев, трябва да помислите върху това буквално саботиране на държавата с… ТОМИСЛАВ ДОНЧЕВ: Отговарям веднага, господин премиер. След няколко месеца работа – смесен екип и представители на Народното събрание, и в консултация с всички институции, които са отговорни за обжалването по реда на Закона за обществените поръчки – Комисията за защита на конкуренцията и други, сме готови с промени в закона. Сега правото за обжалване, ако ми позволите да обясня две минути, но това дава яснота на колегите, правото на всеки заинтересован да обжалва не е достижение на родното законодателство. Това директно е уредено в европейските директиви, свързани с обществените поръчки. Това, което сме направили ние, е опит за стесняване на кръга на този, който може да обжалва. Защото към момента прочитът на Директивата е, че всеки, който има интерес, примерно фризьорски салон, баничарница приемаме, че има интерес от строителство на магистрала, примерно, или от изграждането на електронна система – има право да жали. Първият опит е да свием леко този кръг от заинтересовани страни. По логиката, която се опитваме да въведем е, че фризьорски салон не може да строи магистрала. Въпреки че според практиката, която е натрупана, една фирма, която се занимава с подбор на персонал или с охрана на труда, може да обжалва. И като аргумент не може да се изключи някоя инстанция да би решила, че ако някой би строил магистрала би имал нужда от услугите на тази фирма. И тя лесно би могла да си намери четири или пет партньора – строители, асфалтополагащи, асфалтова база, бетонов възел и т. н. Но, при изключително буквален прочит на директивите, сме се опитали да направим една малка стъпка напред без да ги нарушаваме, която да стесни кръга от недобросъвестно обжалване. Включително и по-директно уреждане на възможността, ако в резултат на жалене, както е случаят с АПИ, МРРБ, възложителите са претърпели щети. Естествено, когато цялото обжалване е приключило и се е установило, че то е неоснователно. БОЙКО БОРИСОВ: Или както в обжалването на ТОЛ системата – като проверихме кой обжалва се оказва, че човекът метеше пред „Пирогов“ улиците. ТОМИСЛАВ ДОНЧЕВ: Има много такива случаи. БОЙКО БОРИСОВ: Така че, аз правилно искам да бъда разбран, говоря за саботирането. Че обжалването е необходимо, че то стимулира и конкуренцията, и прозрачността въобще не става спор. Говорим за системи… има ли някой, който да не е убеден, че системата, която всеки, отишъл в хотел, ще го регистрира – първо е полезна за националната сигурност, второ за бюджета и за прозрачността на бизнеса. И това година и половина не може да се въведе заради обжалване! ТОЛ системата две години! И то си личи умисълът – чака се последният момент, шест часа вечерта без една минута, тогава се внася от някоя фирма и блокира нещо, което ни струва милион и половина на ден. До вчера асфалт не се ядеше, а сега всички искат асфалт. Хубаво, ама по милион и половина ние губим от това, че ТОЛ системата не работи, години наред не можахме и чак сега преодоляхме тази пречка. ТОМИСЛАВ ДОНЧЕВ: Имаме и много други такива случаи, може би не толкова драстични като стойност, но, например, неотдавна по отношение на една електронна система, която трябва да се изгражда, обжалва фирма за търговия с чорапи. БОЙКО БОРИСОВ: Разбрахте ме, просто мислете как да направим така, че да свършим навреме. Да не дойде краят на тази година и да се разбере, че ще стане до края на следващата година. НИКОЛИНА АНГЕЛКОВА: Аз не мога да гарантирам, господин премиер, че няма да има обжалване пак, защото, когато се избере изпълнител, това е възможно отново да се случи. Но този път заинтересовани са само тези, които са участвали, а не всяко лице. Ние винаги искаме предварително изпълнение, но това не означава, че няма да обжалват. Те обжалват и предварителното изпълнение. БОЙКО БОРИСОВ: Другото, което и коалиционните партньори ги интересува, защото сме поемали заедно ангажимент – текат анализите на МВР, в които участват министърът, главният секретар, шефовете на полиции, съответни централни и местни, областните управители и преди няколко дни разпоредих на министър Радев да кани всички кметове, кметски наместници и на най-малките населени места, нека да доложи да ви информира. ВАЛЕНТИН РАДЕВ: Господин премиер, уважаеми колеги, както си спомняте от обсъжданията в понеделник, едната задача беше свързана с престъпността в малките населени места и полицаите, които сме разпределили там. Вчера вече направихме две поредни срещи. Анализите са всеки ден, но аз участвах вчера в Плевенска област и в Ловеч. Поканихме всички кметове и имаше над 70-80 от тях, включително кметски наместници, както разпоредихте. Запознахме ги с това какво сме направили ние. Освен, че чух анализи на областните дирекции на МВР, по-интересното беше, че чухме от кметовете на общини и на населени места, кметските наместници какво те си мислят за нас, има ли ги тези мобилни групи, виждат ли ги. За мое удовлетворение, чух повече положителни неща. Имат и забележки, мога да кажа някои от тях – искат да връщаме инспектори, дежурни и т. н. Не всичко можем да изпълним, но там, където можем, включително и за камерите, веднага им отговорихме или ще направим възможно дори лично да получат информация какво може да направи министерството и в какви срокове. Продължаваме в Благоевград другата седмица и ще бъде така до 29-ти, когато завършваме този цикъл с анализите и участието на кметовете. Отново ще ги каним и навсякъде, където се появим дали аз, дали главен секретар с екипи – да присъстват и да кажат забележките си. БОЙКО БОРИСОВ: Така трябва да го направите, че да сте заедно, така ще ги планирате. Ако трябва, ако сте в Благоевград сутринта, оттам можете да се прехвърлите в Пазарджик, пътища направихме хубави, така че навсякъде присъствате заедно. Протоколират хората на областния директор и след един месец ти дават справка къде какво е отстранено и къде, примерно, трябва централно финансиране или нещо, което да помогнем. Така, както махнахме лимита на автомобилите, да се движат непрекъснато. ВАЛЕНТИН РАДЕВ: Много са доволни, казаха го. БОЙКО БОРИСОВ: Това, което ти казах – да си въведат книга при кмета. ВАЛЕНТИН РАДЕВ: Това ще го направим. БОЙКО БОРИСОВ: Отиват полицаите, обхождат, подписват се. Утре да имаме и за пред кмета, и за пред нас какво са проверили, какво са констатирали. Това не случайно го бяха измислили едно време… ВАЛЕНТИН РАДЕВ: И хубавото е, господин премиер, че на тези срещи присъстват и областният управител, и кмета на населеното място, кметът на големия град, например, Плевен, Ловеч и освен това представители на съдебната система – окръжният прокурор, съдиите и те участват включително. БОЙКО БОРИСОВ: Нас ни интересува полицаят, пожарникарят и тези, които са там – едните пазят нивите, да не изгорят, а другите помагат за спазване на обществения ред. Там трябва да се знае в селото, че или има постоянен полицай, или има видеонаблюдение, или веднъж минава полицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората. Затова махнахме лимитите на горивата, нови автомобили се взеха, униформи нови, увеличение на заплатите. ВАЛЕНТИН РАДЕВ: Доволни са, чухме го това от всички там. БОЙКО БОРИСОВ: Затова сега искам от теб да въведеш ред. С колегите това сме го поели като ангажимент! Над 1330 души нови полицаи сме назначили така, както поехме ангажимент, но са 6000 села още. Така че, за тези трябва да се направи по този начин рамката. ВАЛЕНТИН РАДЕВ: Разбрах. КРАСИМИР КАРАКАЧАНОВ: В тази област, господин премиер, наистина, увеличи се броят на полицаите и на Гранична полиция, и на жандармерия. Има един момент, който, разбира се, изцяло е в ръцете на Министерството на вътрешните работи, а именно – по отношение на увереността на полицаите да изпълняват своите задължения. Знаете, че много случаи имаше в предишни години, когато полицай си свърши работата, включително използвайки сила обуздава по трима-четирима престъпници и като вдигнат шум всевъзможни организации, наказваха полицая. Просто ръководството на Министерството на вътрешните работи трябва да застане зад полицая в такива случаи. Не говоря за превишаване на законовите норми, а говоря за самочувствието на самите полицаи. Второ, всеки един кмет, а и във всяка една областна дирекция, знаят горе-долу по селата контингента, който извършва кражби и подобни престъпления. Знаят се буквално поименно – история, дядо, баба и т.н. Профилактични разговори с тези хора! Профилактиране на този контингент би било една превантивна мярка – викат го един път в месеца или един път седмично и районният инспектор си провежда един разговор с него, това има ефект. БОЙКО БОРИСОВ: Сутринта на оперативката, колега, по тази тема разговаряхме много. Възложих го на Радев с юристите да провери и тук госпожа Цачева може да ни каже сигурно повече, но в България законът е такъв, че ако направиш десет еднакви кражби, те съдят за една от тях. След това отива на пробация, понеже престъплението става малко и пак излиза. И така докато не гръмне някой много фрапантен случай и не заговорят хората за него, защото станал голям инцидент. Това на Ципов, моля ти се, понеже разбрах, че той се занимава, възложи да му се предаде. Ето, коалиционните партньори са изцяло „за“ да сменим това противозаконно отнемане, да си стане кражба и крадците на коли… Просто имаме абсолютно разбиране във всяка една тема. Двете парламентарни групи ще го внесат веднага и с тези промени ще дадем инструменти на МВР да няма откъде да се шиканира след това процесът. ВАЛЕНТИН РАДЕВ: Подготвили сме текстовете, господин премиер. БОЙКО БОРИСОВ: Добре. Моля ти се, това го съгласувай, виж го, и госпожа Цачева, от министерството да кажат как точно – първо, второ, трето. Но това трябва да се промени, то е безумно. ЦЕЦКА ЦАЧЕВА: Уважаеми господин министър-председател, колеги, в работната група, която вече работи по тази тема, предложенията на текстовете за промени от страна на МВР ще се обсъждат в петък в 10 часа. Имаме готовност до края на месец март, другата седмица, да обявим какви точно ще бъдат новите редакции. Имаме конкретни текстове от тях, които вече са ни предложени. БОЙКО БОРИСОВ: Добре. И на вицепремиерите също го пратете, те съответно – на парламентарните групи. Радев, срещни се с двете парламентарни групи, обясни, да знаят точно за какво става въпрос, да дадем този инструмент. Имайте предвид, че аз за това нещо се боря от сигурно 15 години и не мога да преодолея противозаконното отнемане на автомобили да стане кражба. Ще е много приятна изненада за мен, ако това успеем да го направим. Хващаме го в колата, след това излиза, пробация, домашен арест, отива пак да краде и такива случаи, ако извикам директора на Софийско, може би до утре сутринта ще ви разказва с имена, с факти, с хора. Само че законът казва, че това е възможно. Да променим законите, да ги обясним на обществото, защото отнемането означава, че като те хванат вътре в автомобила, но ако не работи, или там те хванат на място – не го крадеш, не е кражба и там има други членове и състави. И миналия път ви разказвах, знаковите крадци вече са като директори – влиза с лаптопа, пали колата и слиза. Влиза шофьорът, който вече и да го хванат, той е никому неизвестен, почват да го съдят, поема цялата вина. И законът им позволява това да го вършат! И полицаите всяка сряда ми казват: „Борим се, но този пак е навън, този пак е под домашен арест, този пак го хванахме под домашен арест как разфасова кола“. И затова – 10 дни срок, седнете и го направете! Дайте им този инструмент. ЦЕЦКА ЦАЧЕВА: Към настоящия момент този текст за отнемането е в главата за транспортните престъпления, а не в главата и раздела за престъпления против собствеността, където са кражбите. БОЙКО БОРИСОВ: Защо е така, според теб? ЦЕЦКА ЦАЧЕВА: Това е направено още преди демокрацията, промяната. Не могат да ми обяснят защо така е направено, но текстът е от тогава. БОЙКО БОРИСОВ: Е, и? ЦЕЦКА ЦАЧЕВА: Имаме сега новите промени на МВР. БОЙКО БОРИСОВ: Двадесет и осем години вече не можем да го променим. ЦЕЦКА ЦАЧЕВА: Не съм казала такова нещо. Обратното. До края на месец март. Другата седмица в петък заседават, другата седмица излиза предложението. Имаме конкретните текстове, които ще се огледат от междуведомствената работна група, включени са представители на магистрати, прокуратура, съдии и т.н. БОЙКО БОРИСОВ: Добре. До петък разпределяте на парламентарните групи и на двамата вицепремиери – да го имат и те, за да може по тази тема, ако имат забележки, веднага да ги направят и да отива в парламента, да стане възможно най-бързо. Закривам заседанието.", "date": "2018.03.21", "title": " Бойко Борисов: От 15 години се боря противозаконното отнемане на автомобил да стане кражба (СТЕНОГРАМА)"}
{"url": "https://trud.bg/%d1%80%d0%be%d0%bc%d0%b8-%d1%81%d0%b5-%d0%b2%d1%82%d1%83%d1%80%d0%bd%d0%b0%d1%85%d0%b0-%d0%bd%d0%b0-%d0%bf%d1%80%d0%b5%d0%b3%d0%bb%d0%b5%d0%b4%d0%b8-%d0%b2-%d0%bd%d0%be%d0%b2%d0%b0-%d0%b7%d0%b4%d1%80/", "text": "Два нови медицински кабинета – педиатричен, АГ-кабинет и манипулационна заработиха в ремонтираната здравна служба в шуменското село Ивански. Те са изградени по проект на Община Шумен за интеграция на уязвими групи в рамките на Българо-швейцарската програма за сътрудничество. Родители вече са довели 20 деца на профилактичен преглед. Преди година подобна грижа е изглеждала немислимо. Д-р Полина Миленова, педиатър от ДКЦ1 в Шумен, посещава 2 пъти месечно здравната служба и заедно с медицинската сестра Теодора Алексиева преглеждат малчугани на възраст до 10 г. “Наистина има голям интерес от родителите. В здравната служба идват не само млади майки, но и татковци. По всичко личи, че са загрижени за здравето на децата си. Когато идват за преглед, търсят и съвети за правилното хранене и за общото им развитие”, разказа д-р Миленова. За да се стигне до този интерес обаче, много важна е предшестващата работа на здравния медиатор Ирина Илиева. Както “Труд” писа, тя предпочете работата сред ромите в село Ивански пред устроения живот в Холандия. Направила е списък на децата и проследява дали се спазва предварително изготвеният график за посещенията при педиатър. Ако случаят е спешен и детето трябва да бъде прието в болница, за да му бъдат извършени допълнителни прегледи и изследвания, пак Ирина е насреща. Работи активно със семействата и вече е успяла да убеди родителите, че и имунизациите са много важни. Точно те пък са били голям проблем за педиатрите преди да стартира проектът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Роми се втурнаха на прегледи в нова здравна служба"}
{"url": "https://trud.bg/%d0%b0%d1%85%d1%82%d0%be%d0%bf%d0%be%d0%bb-%d1%81%d1%82%d0%b0%d0%b2%d0%b0-%d1%83%d0%bd%d0%b8%d0%ba%d0%b0%d0%bb%d0%bd%d0%b0-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b0-%d0%b4/", "text": "Ахтопол ще стане уникална историческа дестинация, която ще връща туристите в античността. Идеята на кмета на община Царево Георги Лапчев е мащабна и ще бъде свързана с реализацията на цяла поредица проекти, които да разкрият археологията и историята на южния морски град. Първият проект, който Община Царево е разработила, е по Програмата за трансгранично сътрудничество, като целта му е повишаване на туристическата привлекателност. Ще бъде изградена инфраструктура за достъп до Късноантична и средновековна крепост в Ахтопол, включваща улици, благоустрояване на две съществуващи стълби и район около църква „Успение Богородично“. Проектът беше подкрепен и от Общинския съвет на проведена във вторник сесия. „Това е нашият античен център с най-много археология и история. Това, което предвиждаме, е да отворим Ахтопол за култура и древна история. Този проект ще бъде първата част от пъзела. Един цял квартал ще бъде реновиран и вкаран в античен вид. Районът, който ще обхваща, е от стълбището от новата църква към Гръцкото училище. Той ще бъде напълно реновиран. Няма да имаме проблем с патемници на културата. От улицата ще бъде премахната асфалтовата настилка, тя ще бъде каменна, за да има древен вид. Това е жилищен квартал, ще променим уличната инфраструктура, ще има информационни табели, интерактивни табла. Тротоарите също ще изглеждат по античен начин. Ще има декоративни колони, архитектурни елементи, които ще връщат времето назад. Това е първата част от идеята ни за античен Ахтопол, втората е площадното пространство“, каза кметът на Царево Георги Лапчев. Намеренията на Община Царево са да бъде обновено и площадното пространство. Това ще бъде една целите, които администрацията си поставя при кандидатстването за заем от 7 млн. лева. Освен за Ахтопол, средства ще бъдат заделени за построяването на нова спортна зала в Царево, ще бъде довършен мащабния ремонт в центъра на града, ще бъде облагородена Морската градина в Лозенец и ще се рефинансира стар дълг от 2,3 млн. лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Ахтопол става уникална историческа дестинация, ще връща туристите в античността"}
{"url": "https://trud.bg/3-%d0%b7%d0%b0%d0%bf%d0%bb%d0%b0%d1%82%d0%b8-%d0%b8-13-%d0%bf%d1%80%d0%b5%d0%bc%d0%b8%d0%b8-%d1%87%d0%b0%d0%ba%d0%b0%d1%82-%d0%b2%d1%8a%d0%b2-%d0%b2%d0%b5%d1%80%d0%b5%d1%8f/", "text": "„ Играчите са информирали наставника Благомир Митрев, че няма да се появят на тренировка, докато не видят поне част от парите си. Митрев казал, че това е тяхно право. Един от играчите дори извикал: „Имам 15 лева в джоба!“ Масово в Стара Загора футболистите на „Верея“ ядат от най-евтините сандвичи. Голяма част от тях са заплашени, че могат да останат на улицата. Почти всички живеят на квартири, които им се плащат от клуба. Наемите вече са закъснели с половин година и хазяите не желаят да слушат повече оправдания. Последната среща между отбора и собственика Галин Михайлов бе по време на зимния лагер в Анталия. Тогава бизнесменът гарантира, че всичко ще е наред и че отборът трябва да влезе в шестицата. През пролетта „Верея“ загуби 4 от шестте си мача, победи „Славия“ и направи реми с „Пирин“, но това се оказа достатъчно за целта. Митрев и щабът му, които бяха назначени малко преди Нова година, все още не са получили заплати. От липса на финанси се оплакваше и бившият треньор Илиан Илиев, който напусна и отиде в „Черно море“.", "date": "2018.03.21", "title": " 3 заплати и 13 премии чакат във „Верея“"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%ba%d0%b8%d0%bf%d1%8a%d1%80-%d0%b8%d0%b7%d0%b4%d0%b8%d1%80%d0%b2%d0%b0-%d0%bf%d0%b5%d1%82%d0%b5%d0%b2/", "text": "Полицията в Кипър издирва Ивайло Петев, треньорът на „Омония“ (Никозия). Причината – тримата футболисти, които бяха обвинени от българина в интервю за „Блиц“, че са играли съмнително в някои мачове, внесоха жалба против него. Става дума за тримата футболисти – португалците Ренато Маграса, Алекс Соареш и Рафа Лопеш. Новината съобщи телевизия АНТ 1, цитирайки полицейски служител. Органите на реда в Кипър търсят Петев, за да разясни думите си. Българският треньор призна, че отстранил тримата от отбора, но под натиск от ръководството те са били върнати. Бурята в клуба обаче няма изгледи да приключи, тъй като Петев е приготвил видеа, за да докаже думите си пред клубното ръководство. Кипърското Радио „Астра 92.8“ съобщава, че наставникът е готов да разкрие и други играчи с подозрително поведение. Засегнатите от българина футболисти са се обърнали за защита и към синдиката на играчите в Кипър, който им е гарантирал юридическа подкрепа. Тримата са потвърдили, че са готови на всякакво съдействие на полицията, за да изчистят имената си.", "date": "2018.03.21", "title": " Полицията в Кипър издирва Петев"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d1%81%d0%bf%d0%b0%d1%81%d1%8f%d0%b2%d0%b0%d0%b9%d0%ba%d0%b8-%d1%81%d1%8a%d0%bd%d0%b0%d1%80%d0%be%d0%b4%d0%bd%d0%b8%d1%86%d0%b8%d1%82/", "text": "Държавният глава Румен Радев участва днес като основен говорител в заключителната пленарна сесия на Шестия глобален форум за борба с антисемитизма, който се състои в Йерусалим. Пред аудитория от над 600 души, представляващи правителства и неправителствени организации от цял свят, президентът Румен Радев беше представен като държавен глава на народ, спасил цялата своя еврейска общност в годините на Втората световна война. Пред участниците във форума президентът Радев сподели за предизвикателството да обобщи вековната българска история само в кратко изказване, когато е подготвял обръщението си за откриването на българското председателство на Съвета на ЕС. „И тогава реших да изтъкна една от най-ярките страници от нашата история – спасяването на българските евреи по време на най-мрачния период от европейската история. Тя разкрива моралната сила и човечността на моя народ“, заяви държавният глава. През 1943 г. българите спасиха своите сънародници-евреи, но всъщност спасиха и себе си, спасяваха своето кътче от цивилизацията и достойнството си, посочи Румен Радев. По думите му, по този начин народът ни е отстоял и достойнството на Европа, която е била сцена на незапомнена трагедия – индустриализирано изтребление на хора. „България също беше въвлечена в ситуация, която не ни позволи да защитим по същия начин 11343 евреи от съседните държави, които не бяха български граждани. Днес всички ние, народът на България, скърбим за тях и за всички жертви на Холокоста“, каза Румен Радев. „Сянката на антисемитизма, ксенофобията и омразата продължава да бъде заплаха за нашите общества“, заяви президентът и изтъкна, че чувствителността към болката и съчувствието, както и емоционалната култура на страданието са застраховките срещу повторението на ужаса. Румен Радев отбеляза, че именно заради тежкия исторически опит на българския народ нито един евреин, гражданин на България, не е бил депортиран в лагерите на смъртта. „Този светъл бунт на нашия народ срещу овладялото цяла Европа мракобесие си обясняваме не само с куража на праведните, но и с живия спомен за Османското владичество. Личният опит от безправието е една от причините расовите теории да се разбият в непоклатимата човещина на тогавашните българи“, подчерта президентът. Като друга причина за съвременната заплаха от антисемитизма Румен Радев посочи интелектуалната и социална изостаналост. „В нашия все по-поляризиран свят антисемитизмът се вкоренява в социално ощетените слоеве, включително в Европа. Затова си струва да помислим как да изцелим социалната дисхармония, която улеснява проповедниците на антисемитизма“, заяви българският държавен глава. Румен Радев отбеляза и ролята на антисемитизма като идеология и допълни, че това е моментът, когато „невежеството и безчовечността навличат одеждите на знанието“. Този мироглед не заплашва само Израел. Той е етично пагубен и опасен за мира в целия свят, заяви българският президент и призова антисемитизмът да бъде развенчаван не само с аргументите на историята, но и с аргументите на универсалния хуманизъм. „В неговите жертви ние следва да виждаме не преследвани евреи, а свои събратя. В Израел ние следва да виждаме не само държава, а свята земя за милиарди хора по света, чиято вяра е свързана с тези места“, каза Румен Радев. По-рано през деня президентът Румен Радев посети Мемориалния комплекс “Яд Вашем”, посветен на жертвите на Холокоста и на спасителите на евреите. Пред експозицията, посветена на България, която показва, че няма нито един загинал евреин с българско гражданство, държавният глава подари на музейната експозиция на комплекса портретните снимки на четирима българи, които са помагали за спасяването на евреи от територията на Македония. Фотографиите са на Анна Сърчаджиева, Анна Попстефанова, Надежда Светослав Хадживасилева, д-р Павел Герджиков. Снимките ще запълнят колекцията на музея с имената и лицата на обявените за праведници хора, които са помагали за спасяването на евреите. В мемориалния комплекс „Яд Вашем“ президентът Радев участва в церемония по запалването на вечния огън в памет на жертвите на холокоста. На хълма Херцел българският президент отдаде и почит в памет на жертвите потъналия платноход “Салвадор”. Над 350 евреи са потеглили с кораба от Варна, но след корабокрушение в Мраморно море оцеляват 119 от тях. „Почитаме не само паметта на загиналите, но и стремежа на всички евреи да стигнат до своята обетована земя, както и подкрепата, която им оказа българският народ“, заяви Радев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Румен Радев: Спасявайки сънародниците си евреи, българите отстояха и достойнството на Европа"}
{"url": "https://trud.bg/%d1%80%d0%b5%d0%b4%d1%8f%d1%82-%d1%88%d0%b5%d0%b4%d1%8c%d0%be%d0%b2%d1%80%d0%b8-%d0%bd%d0%b0-%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d0%be%d1%82-%d1%87%d0%b5%d1%82%d0%b8%d1%80%d0%b8/", "text": "С изложбата „Избрано от фонда” Художествена галерия „Христо Цокев“ – Габрово гостува в Двореца в Балчик, съобщиха от пресцентъра на културната институция. Експозицията представя непопулярни творби на четири поколения и на най-известните български художници, творили между 60-те години на 19 в. и края на 20 в. Лице на изложбата е пейзаж от Балчик – ранна творба на академик Светлин Русев. Тя е изцяло в сива тоналност и е в характерната за автора пластичност. Творбите „Църквата Св. Климент в Охрид“ на Цанко Лавренов и „Босфора“ от Петър Дачев прехвърлят националните ни граници и идват сякаш, за да покажат, че най-голямото призвание на художника е да сближава, да прехвърля всякакви разстояния и прегради. Класиците в българската живопис са представени от Ярослав Вешин и картината „Каруцар”. Творбата е от 1886 г., рисувана в периода преди автора да дойде в България. Изобразява сцена от бита на словашки селянин и изключително ценна поради факта, че ранния период на Вешин е малко познат у нас. Ценителите ще имат възможност да се насладят на едни от най-впечатляващите портрети в българската живопис. Това е творбата „Портрет на свещеник Васил Михов“ /1875 г./ от Христо Цокев. Роден през 1847 г. година в Габрово, той е един от първите български художници получили академично образование. Завършил Московското художествено училище Христо Цокев е първият наш живописец рисувал сакрални портрети. Особен интерес представлява и творбата „Иза“ от Давид Перец.  Класическият образ на жената е представен в изложбата през погледа на творци като Владимир Димитров – Майстора и Дечко Узунов. Една ранна рисунка на Илия Бешков озаглавена „На прозореца“ внася друга гледна точка със закачливата ирония, присъща на автора. Ведрост и настроение създават творбите на авторите Генко Генков, Димитър Киров, Емил Стойчев, които идват като своеобразен завършек в експозицията. Изложбата ще бъде открита на 2 април в галерия „Тихото гнездо“. Това е първото гостуване на габровската галерия в Балчик и е посветено на годината на Европейското културно наследство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Редят шедьоври на художници от четири поколения в Двореца в Балчик"}
{"url": "https://trud.bg/%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d1%83%d1%81%d0%bb%d0%be%d0%b2%d0%bd%d0%be-%d0%bf%d0%be%d0%bb%d1%83%d1%87%d0%b8-%d1%85%d0%be%d0%bb%d0%b0%d0%bd%d0%b4%d0%b5%d1%86-%d0%b7/", "text": "Холандецът Ван Ееде Е., предаден на съд за причиняване на смърт в пътно-транспортно произшествие във Варна, получи осъдителна присъда. При условията на съкратено съдебно следствие състав на Варненския окръжен съд призна чужденеца за виновен и му наложи наказание 1 година лишаване от свобода с 3-годишен изпитателен срок. С присъдата той е бил лишен и от право да управлява МПС за срок 1 година, съобщиха от прокуратурата. Роденият в Индонезия 69-годишен подсъдим, който е със статут на продължително пребиваващ в България, причинил смъртта на варненец в пътно-транспортно произшествие на 8 юли миналата година. При управление на личния си джип чуждият поданик нарушил правилата за движение по пътищата и по непредпазливост причинил смъртта на мотоциклетист – престъпление по член 343, ал.1, буква „в“ от НК. Пострадалият, който починал 21 дни след тежкото произшествие, управлявал мотоциклета си с превишена скорост и в забранена улица. Осъденият Ван Ееде Е. е с чисто съдебно минало, но е наказван е за нарушения на Закона за движение по пътищата. Присъдата подлежи на обжалване пред Апелативния съд във Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Една година условно получи холандец за убийство на пътя във Варна"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%b5%d0%b2%d1%80%d0%be%d0%bf%d0%b0-%d1%82%d1%80/", "text": "Европа трябва да разполага със силен Социален фонд и силен Кохезионен фонд, заяви министър-председателят Бойко Борисов на Тристранната социална среща на върха за растеж и заетост, съобщиха от правителствената информационна служба. Традиционният форум в Брюксел събира ръководителите на европейските институции и на европейските социални партньори, както и премиерът на държавата, председателстваща Съвета на ЕС, за обсъждане на основните предизвикателства за постигане на по-високи социални стандарти в Европа. Борисов посочи, че страната ни продължава активно да работи по засилване на социалното измерение на Европа, което е приоритет на Председателското трио – Естония, България и Австрия, и е важна част от програмата на Българското председателство. Министър-председателят постави акцент върху безработицата, особено сред младежите, и върху развитието на човешките ресурси. Той отбеляза съществуващото неравенство на пазара на труда, особено по отношение на заплащането на жените и мъжете, както и необходимостта от засилване на основните социални права на европейските граждани и най-вече – приобщаването на хората с увреждания. „Факт е напредъкът в нашето председателство по редица законодателни досиета, включително и по Директивата за командироване на работници“, каза Бойко Борисов и посочи започнала работа за превръщане на Европейския семестър за координация на икономическите политики и политиките по заетостта в основна рамка за приложението на Социалния стълб. „Без адекватно финансиране резултатите от приложението на Стълба няма да са така осезаеми, както ни се иска. Неслучайно приоритет за българското председателство е и социалното измерение на Многогодишната финансова рамка“, заяви още българският министър-председател. Той подчерта, че следващият европейски бюджет, въпреки отражението на Брекзит върху него, трябва да отговаря на високите цели европейските страни в икономическата, социалната и екологичната сфера, което е аргумент в полза на формирането на силни Социален фонд и Кохезионен фонд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Премиерът Борисов в Брюксел: Европа трябва да разполага със силни фондове за финансиране на социалните политики"}
{"url": "https://trud.bg/%d0%b5%d1%80-%d1%84%d1%80%d0%b0%d0%bd%d1%81-%d0%b0%d0%bd%d1%83%d0%bb%d0%b8%d1%80%d0%b0-%d0%bf%d0%be%d0%bb%d0%b5%d1%82%d0%b8-%d0%b7%d0%b0%d1%80%d0%b0%d0%b4%d0%b8-%d1%81%d1%82%d0%b0%d1%87%d0%ba/", "text": "“Ер Франс” ще анулира в четвъртък полети до и от френските летища заради на стачка на персонала, контролиращ полетите, като компанията може да бъде изправена пред допълнително анулиране на полети и в петък в резултат на стачни действия от страна на нейни служители, съобщава агенция  Френската авиокомпанията, която е част от Air France-KLM, заяви, че в четвъртък очаква да експлоатира 100% от своите полети на дълги разстояния, 75% от полетите си на средни разстояния, до и от парижкото летище “Шарл дьо Гол”, както и 60% от своите полети на кратки разстояния, от другото голямо парижко летище “Орли” и полетите от и до летищата извън френската столица. Не се изключва възможността за закъснения или отмяна и на други полети, добавиха от компанията. За петък “Ер Франс” заяви, че все още не знае дали стачката, за която призовават десет различни синдиката, ще повлияе на графика на полетите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " “Ер Франс” анулира полети заради стачка на персонала"}
{"url": "https://trud.bg/%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d1%87%d0%b5%d0%b7-%d1%89%d0%b5-%d0%b8%d0%b7%d1%81%d0%bb%d1%83%d1%88%d0%b0-%d1%80%d0%b0%d0%b7%d1%83%d0%b7%d0%bd%d0%b0%d0%b2%d0%b0/", "text": "Временната анкетна комисия за ЧЕЗ ще поиска информация от Министерство на финансите на какъв етап е арбитражното дело, заведено от чешката компания срещу страната ни. Това решиха депутатите, след като приеха правилата за работата на комисията. В по-късен етап вероятно ще бъде поискано и изслушване на премиера Бойко Борисов, каза председателят Жельо Бойчев. По думите му, може да се наложи да бъде извикана и Гинка Върбакова, собственик на дружеството “Инерком”, което иска да купи бизнеса на ЧЕЗ в България. На следващото заседание на комисията ще бъдат поканени и представители на разузнавателните служби – ДАНС, ДАР, каза още Бойчев. „Очакваме да получим отговори на редица въпроси, касаещи евентуалната продажба на активите на ЧЕЗ в България, какво е финансирането, какъв е произходът на средствата. Каква е работата на българските институции и на регулаторите в целия процес. Виждаме, че се получават редица разминавания в тяхната работа и в крайна сметка въпросът е как ще бъде гарантирана сигурността на електроснабдяването на българските граждани“, обясни Жельо Бойчев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Комисията за ЧЕЗ ще изслуша разузнавателните служби и Министерство на финансите"}
{"url": "https://trud.bg/%d1%80%d0%b5%d0%ba%d0%b0-%d1%82%d1%83%d0%bd%d0%b4%d0%b6%d0%b0-%d0%b5-%d0%bf%d0%be%d0%b2%d0%b8%d1%88%d0%b8%d0%bb%d0%b0-%d0%bd%d0%b8%d0%b2%d0%be%d1%82%d0%be-%d1%81%d0%b8-%d1%81-25-%d1%81%d0%bc-%d0%b2/", "text": "Река Тунджа в сливенския участък е повишила нивото си с 25 сантиметра. Въведено е денонощно наблюдение на реката, съобщи Снежа Кънева от общинския отдел “Сигурност и управление при кризи“, цитирана от   Според Кънева замерванията сочат, че речното корито на Тунджа има капацитет да поеме още вода преди да прелее. Към момента няма риск от разлив: “Река Тунджа има вече над 25 сантиметра повишение на нивото, но това съвсем не означава, че има риск за населението и инфраструктурата”.  Кънева коментира още, че се следят и нивата на вливащите се в Тунджа притоци. От тях най-пълноводни в пролетния сезон са реките Беленска и Асеновска. Падналите количества дъжд през последните няколко дни са 24 литра на квадратен метър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Река Тунджа е повишила нивото си с 25 см в сливенския участък\t\t\t"}
{"url": "https://trud.bg/%d0%be%d0%bc%d0%be%d0%bd%d0%b8%d1%8f-%d1%83%d0%b2%d0%be%d0%bb%d0%bd%d0%b8-%d0%b8%d0%b2%d0%b0%d0%b9%d0%bb%d0%be-%d0%bf%d0%b5%d1%82%d0%b5%d0%b2/", "text": "Скандалът между ръководството на „Омония“ (Никозия) и Ивайло Петев достигна своя връх. Бесни от изказванията на специалиста пред агенция БЛИЦ, шефовете на „детелините“ едностранно прекратиха договора на треньора. Управата на тима от Острова на Афродита заяви през своя официален сайт, че ще предприеме и необходимите съдебни мерки, за да се защити след думите на специалиста, които бяха определени като „лъжа“ и „клевета“. Петев намекна, че е възможно кипърският гранд да урежда мачове и обвини трима от играчите си в симулативна игра. Става дума за португалците Ренато Маграса, Алекс Соареш и Рафа Лопеш. Засегнатите от българина футболисти се обърнаха за защита и към синдиката на играчите в страната, който им е гарантирал юридическа подкрепа. От своя страна полицията в Кипър издирва Петев, за да разясни думите си.", "date": "2018.03.21", "title": " „Омония“ уволни Ивайло Петев"}
{"url": "https://trud.bg/%d0%be%d0%bf%d0%be%d0%b7%d0%b8%d1%86%d0%b8%d1%8f%d1%82%d0%b0-%d1%85%d0%b2%d1%8a%d1%80%d0%bb%d0%b8-%d1%81%d1%8a%d0%bb%d0%b7%d0%be%d1%82%d0%b2%d0%be%d1%80%d0%b5%d0%bd-%d0%b3%d0%b0%d0%b7-%d0%b2-%d0%bf/", "text": "Опозицията в косовския парламент прибегна до газова атака, за да спре ратификацивята на спорно международно споразумение. Опозиционни депутати хвърлиха няколко шашки със сълзотворен газ в пленарната зала, в опит да предотвратят гласуването за ратификацията на споразумението за гранична демаркация с Черна гора, едно от условията косовските граждани да получат правото на безвизово пътуване с ЕСа, предаде Reuters. Предишните опити за ратифициране на споразумението завършваха също с изпускане на сълзотворен газ в 120-местния парламент, като се стигна и до улични сблъсъци с полицията. Председателят на парламента прекъсна сесията, докато залата не бъде проветрена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Опозицията хвърли сълзотворен газ в парламента на Косово (ВИДЕО)"}
{"url": "https://trud.bg/%d1%81%d0%be%d1%84%d0%b8-%d0%bc%d0%b0%d1%80%d0%b8%d0%bd%d0%be%d0%b2%d0%b0-%d1%80%d0%b0%d0%b7%d0%b4%d0%b0%d0%b2%d0%b0-%d0%be%d0%b1%d1%8f%d1%81%d0%bd%d0%b5%d0%bd%d0%b8%d1%8f-%d0%b8-%d0%b0%d0%b2%d1%82/", "text": "Гласовитата фолкдива Софи Маринова е била призована като свидетел по делото срещу братята Росен и Атанас Йорданови, известни като братя Юзеирови, което се гледа в Районния съд в Шумен. В сряда следобяд тя пристигнала за поредното съдебно заседание, а наред с обясненията пред съда е имало желаещи да получат и автографи. Разпит на Софи се е наложил, защото братя Юзеирови я бяха поканили да пее на неуспешното учредяване на партия ОТОМАН в Шумен през април 2010 г. в хотел “Шумен”. Пред съда тя е обяснила, че е пяла на събитие, на което е била поканена. Обвинителният акт срещу братята беше внесен след години чак през февруари 2017 г. и в момента делото върви трудно. Трябва да бъдат разпитани 65 свидетели, но голяма част трудно си припомнят фактите. Процесът се води задочно, защото обвиняемите не са в страната. Братя Юзеирови трябва да отговарят за подбуждане към омраза на религиозна основа и за образуване на политическа организарция на религиозна основа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Софи Маринова раздава обяснения и автографи в шуменския съд"}
{"url": "https://trud.bg/%d0%b4%d0%b0%d0%b2%d0%b0%d1%82-500-000-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%be%d1%82%d0%be-%d0%bf%d0%be-%d0%b2%d0%be%d0%bb%d0%b5%d0%b9%d0%b1%d0%be%d0%bb/", "text": "Правителството отпусна 500 000 долара на Българската федерация по волейбол за организиране на световното първенство по волейбол тази година. Средствата са част от общата сума от 5 милиона долара, която държавата предостави на централата в периода 2016-2018 година за домакинството на шампионата на планетата. „Провеждането на спортната проява ще утвърди авторитета на България сред световната спортна общественост и ще окаже положително въздействие върху развитието и популяризирането на българския спорт и възможностите на българските спортисти за изява“, обявиха официално от кабинета. Първенството е от 10 до 30 септември и е най-голямото спортно събитие у нас тази година, като страната ни поделя домакинството с Италия. Междувременно стана ясно, че волейболният „Левски“ ще се сдобие с нов дом. На 20 април министърът на младежта и спорта Красен Кралев и столичният кмет Йорданка Фандъкова ще присъстват на официалното откриване на строежа на нова волейболна зала в София. Съоръжението ще е в местността „Витошки камбани“ и ще носи името „София парк“. Предвиденият капацитет е 1700 места като залата ще отговаря на всички изисквания за провеждане на международни състезания.", "date": "2018.03.21", "title": " Дават $500 000 за световното по волейбол"}
{"url": "https://trud.bg/%d0%be%d0%bf%d0%b5%d1%80%d0%b8%d1%80%d0%b0%d1%85%d0%b0-%d1%80%d0%b0%d0%bc%d0%be%d1%82%d0%be-%d0%bd%d0%b0-%d0%b5%d0%bb%d0%b8-%d0%b2%d0%b0%d1%81%d0%b8%d0%bb%d0%b5%d0%b2%d0%b0/", "text": "Капитанката на женския национален отбор по волейбол Елица Василева претърпя операция на дясното рамо. Посрещачката на руския „Динамо“ (Казан) се контузи по време на мача срещу „Сахалин“, в който нейния тим извоюва място на четвъртфиналните плейофи от първенството. „Една топка в защита и ето къде съм – написа българката под снимка от болничното легло. – След няколко дни възстановяване отново започвам тренировки.“ Ели ще се завърне в игра най-рано след 2 седмици. Тя със сигурност пропуска полуфиналите от руското първенство и плейофите в Шампионската лига срещу италианския „Конелиано“.", "date": "2018.03.21", "title": " Оперираха рамото на Ели Василева"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%be%d0%b2%d0%b5%d1%87%d0%b5-%d1%80%d0%b0%d0%b1%d0%be%d1%82%d0%b0-%d0%bf%d0%be-%d0%bc%d0%b0%d0%bb%d0%ba%d0%be-%d0%be%d1%87%d0%b0%d0%ba%d0%b2%d0%b0%d0%bd/", "text": "Григор Димитров тръгва с по-малка кошница към втория турнир от сериите „Мастърс 1000“ за годината в Маями. Българинът е №3 в схемата и има добри шансове да надмине миналогодишното си постижение, когато отпадна още във втория кръг. „Със сигурност ще намаля очакванията към себе си тази седмица – призна Димитров. – Чувствам се уверен и тялото ми е добре, но искам да изградя играта си стъпка по стъпка.“ Григор призна, че последните седмици не са били много добри за него и изрази надежда надпреварата да се превърне в преломен момент за сезона. „Винаги съм се опитвал да играя добре тук, понякога успешно, друг път не толкова – добави българинът. – Имам страхотни спомени от Маями, но така и не съм постигнал това, което съм искал. Миналата година беше много интензивна – тренировки, пътувания, мачове. Сега все още съм в етап на догонване и трябва да вдигна темпото. Надявам се отново да намеря правилния ритъм и да започна да тренирам по пет, шест или седем дни в седмицата. Тогава ще дойдат и победите.“ Да „отлепи ютията“ в Маями се надява и бившият №1 в света Новак Джокович. Сърбинът, който се възстановяваше от травма след Аустрелиън оупън, се завърна на корта преди седмица в Индиън Уелс, за да загуби от японския младок Таро Даниел. „Едва от няколко дни тренирам без да усещам никакви болки – призна Джокера. – Все още не съм в най-добрата си форма, но напредвам всеки ден.“", "date": "2018.03.21", "title": " Григор: Повече работа, по-малко очаквания"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%bc%d0%be%d0%b6%d0%b5-%d0%b4%d0%b0-%d0%bf%d1%80%d0%be%d0%bf%d1%83%d1%81%d0%bd%d0%b5-%d0%ba%d0%bb%d0%b5%d1%8f/", "text": "Роджър Федерер призна, че може и да пропусне сезона на клей, както направи миналата година. Тенисист №1 в света твърди, че се чувства напълно здрав и във форма, но все още не е решил дали да играе в серията турнири в Южна Европа, които завършват с „Ролан Гарос“. „Годината се развива много добре за мен, спечелих Аустрелиън оупън, а после отново станах водач в ранглистата – заяви Маестрото от Швейцария. – Стигнах финал в Индиън Уелс и усещането ми в момента е, че ме чака още една великолепна година. Но наистина не знам колко още гориво имам в резервоара. След турнира в Маями ще преценя дали да играя на клей.“ Федерер раздвои феновете си с отговор на „вечния въпрос“ в тениса – дали цветът на топките е жълт или зелен. „Жълти са нали?“, обяви Маестрото. „Смятах, че са зелени, но щом той казва, че са жълти, значи са такива“, отговори негов почитател. Все пак, повече от феновете смятат, че Роджър този път греши.", "date": "2018.03.21", "title": " Федерер може да пропусне клея"}
{"url": "https://trud.bg/%d1%88%d0%b5%d1%84%d0%be%d0%b2%d0%b5%d1%82%d0%b5-%d0%bf%d1%80%d0%b8%d0%b7%d0%bd%d0%b0%d1%85%d0%b0-%d0%bc%d0%b5%d1%80%d1%86%d0%b5%d0%b4%d0%b5%d1%81-%d0%b5-%d0%bd%d0%b0%d0%b9-%d0%b1/", "text": "„Мерцедес“ остава най-бързият отбор във Формула 1, съгласиха се шефовете на големите отбори преди уикенда в Австралия, с който се открива новият сезон. Легендата Ники Лауда, който е „неизпълнителен директор“ на шампионите обаче смята, че авансът им е едва 2 десети от секунда, при това пред „Ред Бул“. „Резултатите от тестовете не са представителни, ние изобщо нямахме намерения да използваме хипермеките гуми – обясни Лауда слабите резултати на „сребърните стрели“ на изпитанията преди сезона. – Според мен в момента водим с две десети на „Ред Бул“, а „Ферари“ идват след тях. Колата ни е по-лесна за каране, даже Валтери Ботас се справя.“ Собственикът на „Ред Бул“ Дитрих Матешиц обаче смята, че тимът му трябва да преодолява изоставане от половин секунда спрямо „Мерцедес“. „Не знаем колко точно бързи са те, но ако авансът им е в тези рамки, можем да ги догоним – заяви милиардерът. – Мисля, че с „Ферари“ ще имаме сходна скорост и сме намалили изоставането си от „Мерцедес“.“ В дните преди първия старт пък тръгнаха слухове, че във „Ферари“ са успели да добавят 10 конски сили към мощността на новия си двигател.", "date": "2018.03.21", "title": " Шефовете признаха, „Мерцедес“ е най-бърз"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%bf%d0%be%d0%b2%d0%b5%d1%87%d0%b5-%d0%bf%d1%80%d0%b0%d0%b3%d0%bc%d0%b0%d1%82%d0%b8%d0%b7%d1%8a%d0%bc-%d0%b2/", "text": "България и Израел имат отличен политически диалог, който е предпоставка за постигането на много повече прагматизъм в двустранното партньорство в ключови сфери като информационните технологии, инвестициите и сигурността. Това беше общата позиция на президента Румен Радев и на председателя на Кнесета на Израел Юли-Йоел Еделщайн, които проведоха среща в Йерусалим. “Парламентите са институциите, които задават рамките на обществените отношения и за България е от особено важно значение да засили междупарламентарните връзки с Израел и да използва неговия опит в изграждането на активно гражданско и социално интегрирано общество”, посочи държавният глава. Обща бе позицията, че парламентите в двете държави имат добро сътрудничество, а парламентарните групи за приятелство са активен фактор за развитието на двустранните отношения, съобщиха от пресслужбата на държавния глава. Отчетено беше и ативното партньорство в областта на приемането и прилагането на антитерористично законодателство, както и между службите за сигурност в борбата с тероризма. По-късно президентът Радев участва в Глобалния форум за борба с антисемитизма и след изказването си на форума отговори на въпроси на български журналисти. Запитан за толерантността на българската политическа класа днес и за изказвания на някои политици, които са срещали сериозна съпротива от страна на еврейската общност у нас, държавният глава заяви, че както в Европа, така и в света се наблюдава тенденция на възраждане на езика на омразата и ксенофобията, които изискват усилия от страна на обществото за тяхното противопоставяне. “Говорът на омразата не е нашият път. Нашият път е съвсем друг и мисля, че и в момента България може да служи за пример”, категоричен беше Румен Радев. Президентът подчерта, че истински критерий са действията на институциите, а не приказките на някои политици. В отговор на въпрос за очакванията на страната ни от предстоящото посещение на президента на Република Турция Реджеп Тайп Ердоган в България на 26 март, Румен Радев заяви, че нашите отношения с Турция са от изключително значение и ние трябва да продължаваме да градим двустранните връзки на основата на приятелство, разбирателство и взаимопомощ, но при ясни принципи: взаимно уважение и ненамеса. „Турция е изключително важен съюзник и партньор по линия на НАТО и на Турция до голяма степен дължим и сигурността по отношение на миграцонната криза, но е важно да има ясни условия в двустранните отношения“, подчерта още Румен Радев и добави, че Република Турция трябва да поеме ангажимент оттук-нататък за ненамеса във вътрешните ни дела и в изборния процес, като принципи, които се спазват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Радев призова за повече прагматизъм в двустранните отношения с Израел"}
{"url": "https://trud.bg/%d0%bf%d0%be%d0%bb%d1%8f%d1%80%d0%bd%d0%be-%d0%bc%d0%b5%d1%87%d0%b5-%d1%81%d0%b5-%d1%80%d0%be%d0%b4%d0%b8-%d0%b2-%d0%b7%d0%be%d0%be%d0%bf%d0%b0%d1%80%d0%ba-%d0%b2-%d1%88%d0%be%d1%82%d0%bb%d0%b0%d0%bd/", "text": "В зоопарк в Шотландия за първи път посетители успяха да видят първото полярно мече, родено на острова от четвърт век насам.   То е дошло на бял свят през декември, но е прекарало четири месеца в затворено помещение с майка си Виктория. Сега вече може да излиза. Бебето още няма име, защото персоналът не знае дали е мъжко, или женско, информира  Заради климатичните промени и топенето на ледовете полярните мечки вече са уязвим вид. Останали са само 26 хиляди.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Полярно мече се роди в зоопарк в Шотландия"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81-%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5-%d0%bf%d0%be%d0%bc%d0%b0%d0%b3%d0%b0-%d0%bd%d0%b0-%d1%84%d0%b8%d1%80%d0%bc%d0%b8-%d0%b4%d0%b0-%d1%83%d1%81/", "text": "Сдружението, подпомагащо малкия и среден бизнес „Обединени Бизнес Клубове“, вече има представителство във Велико Търново. Членовете му в национален мащаб са над 2000, а в старата столица са около 10. Още над 40 души обмислят да се включат в неправителствената организация. Това обявиха в сряда председателят на организацията Веселин Халачев и координаторът за региона Венелин Готев. „Обединени бизнес клубове” помага на българския бизнес да търси пазари и иновации, както и директно финансиране за дейността си от Брюксел, твърди Веселин Халачев. Според него едно от основните предизвикателства пред българския бизнес, по време на европредседателството, е да направи така, че Европа да го чуе и да го види. Организацията ще проведе и втори Балкански бизнес форум, за който се очакват над 400 компании от Балканите. Към момента заявление са подали 150. „По отношение усвояването на евро средства България е сравнително добре, когато говорим за европейските програми, управлявани на национално ниво. Това са ОП „Иновации и конкурентоспособност“, Програмата за развитие на селските райони. Но сме на последно място по отношение усвояването на средства, за които се кандидатства директно в Брюксел. Това са 192 програми. Няма да спра да апелирам към българския бизнес да бъде по-активен, защото чрез тези програми в страната ни до 2020 година могат да влязат допълнителни 10 млрд. Веселин Халачев. По думите му в момента има бизнесмени от България, които са се възползвали от първия етап за кандидатстване, който предлага на фирмите до 50 000 евро за маркетингово проучване преди реализацията на иновативен продукт. Парите се отпускат безвъзмездно и не са обвързани със задължителна реализация на бъдещ бизнес, сподели Веселин Халачев. Родният бизнес е на много добро ниво, притежава и най-модерната техника, защото късно се възползвахме от евросредствата и сме оборудвани с най-новото. Но ни трябват пазари и благодарение на европредседателството ни ще имаме възможност да излезем навън, компаниите ни да образуват надеждни бъдещи партньорства за правене на съвместен бизнес. Подобни партньорства са шанс България да усвои допълнително около 10 млрд. евро до 2020 година от Брюксел, убедени са още от сдружението.", "date": "2018.03.21", "title": " Бизнес сдружение помага на фирми да усвояват директно средства от ЕС"}
{"url": "https://trud.bg/130-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%be%d0%b1%d1%89%d0%b8%d0%bd%d0%b8-%d1%81%d0%b5-%d1%80%d0%b5%d0%b3%d0%b8%d1%81%d1%82%d1%80%d0%b8%d1%80%d0%b0%d1%85%d0%b0-%d0%b7%d0%b0/", "text": "Сто и тридесет български общини се регистрираха онлайн още през първия ден от пускането на портала WiFi4EU за финансиране на проекти за безплатен безжичен интернет на обществени места. Това съобщиха от Министерство на транспорта, информационните технологии и съобщенията. Към 8 часа днес, България се нарежда на първо място в региона и на четвърто място в Европейския съюз, по брой регистрирали се общини. Важните стъпки за подаване на предложения за първия конкурс на 15 май 2018 г., ще бъдат представени от комисаря по цифрова икономика и цифрово общество Мария Габриел и министъра на транспорта, информационните технологии и съобщенията Ивайло Московски пред УС на Националното сдружение на общините в България на 24 март, събота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " 130 български общини се регистрираха за ден по инициативата на ЕС за безплатен безжичен интернет"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%bd%d0%b0-%d0%bf%d1%8a%d1%80%d0%b2%d0%b0-%d0%bb%d0%b8%d0%b3%d0%b0-%d0%b4%d0%be-%d0%ba%d1%80/", "text": "БФС обяви пълната програма с часове и дати на мачовете от плейофната фаза на Първа професионална лига. 27/1 кръг 31.03/събота/   Лудогорец  –  Верея   17.30     Диема спорт 31.03/събота/   ЦСКА  –  Ботев Пд      20.00     Диема спорт 01.04 /неделя/ Левски – Берое            17.30     Диема спорт 30.03/петък/   Славия – Витоша        17.30     Нова спорт 30.03/петък/   Черно море –  Пирин  20.00     Диема спорт 01.04 /неделя/ Локомотив Пд  –  Дунав Рс  20.00     Диема спорт 02.04/понеделник/  Септември – Етър ВТ   20.00     Диема спорт 06.04/петък/     Ботев Пд  –   Левски 14.30  Диема спорт 06.04/петък/     Лудогорец  –  ЦСКА  17.00     Диема спорт 06.04/петък/     Верея   –  Берое       19.30     Диема спорт 05.04/четвъртък/   Витоша  – Пирин          17.15     Диема спорт 05.04/четвъртък/   Славия –  Черно море 19.30     Диема спорт 09.04/понеделник/  Етър ВТ  – Дунав Рс  17.30     Нова спорт 09.04/понеделник/  Септември –  Локомотив Пд  20.00     Диема спорт 14.04 /събота/  Берое   –   Ботев Пд      15.00     Диема спорт 14.04 /събота/  ЦСКА  –  Верея       17.30     Диема спорт 14.04 /събота/  Левски – Лудогорец  20.00     Диема спорт 13.04 /петък/    Черно море –   Витоша   17.30     Нова спорт 13.04 /петък/    Пирин  –   Славия 20.00     Диема спорт 15.04/неделя/  Дунав Рс  –   Септември    17.30     Диема спорт 15.04/неделя/  Локомотив Пд  –   Етър ВТ 20.00     Диема спорт 18.04 /сряда/    Верея   –    Ботев Пд   14.45     Нова спорт 18.04 /сряда/    Лудогорец    –  Берое  17.00     Диема спорт 18.04 /сряда/    ЦСКА – Левски 20.00     Диема спорт 17.04/вторник/   Витоша  –  Славия 17.30     Диема спорт 17.04/вторник/   Пирин  – Черно море      20.00     Диема спорт 19.04/четвъртък/  Етър ВТ    –  Септември       17.15     Диема спорт 19.04/четвъртък/ Дунав Рс  –   Локомотив Пд  19.30     Диема спорт 21.04 /събота/  Левски –  Верея   15.00     Диема спорт 21.04 /събота/  Ботев Пд – Лудогорец         17.00     Диема спорт 21.04 /събота/  Берое   –  ЦСКА   20.00     Диема спорт 22.04 /неделя/ Пирин  – Витоша  17.30     Диема спорт 20.04 /петък/    Черно море  –  Славия 20.00     Диема спорт 22.04 /неделя/         Дунав Рс –   Етър ВТ  20.00     Диема спорт 23.04/понеделник/  Локомотив Пд  – Септември    20.00     Нова спорт 27.04 /петък/    Верея   –   Лудогорец         20.00     Диема спорт 29.04 /неделя/ Берое  –    Левски 17.45     Диема спорт Ботев Пд  –   ЦСКА –София   20.15     Диема спорт 28.04/събота/   Витоша – Черно море      17.30     Диема спорт 28.04/събота/   Славия –  Пирин  20.00     Диема спорт 27.04 /петък/    Септември  – Дунав Рс             17.30     Нова спорт 30.04/понеделник/  Етър ВТ  –  Локомотив Пд  20.00     Диема спорт 04.05/петък/     Левски –  Ботев Пд             20.00     Диема спорт 05.05/събота/   ЦСКА   – Лудогорец         20.00     Диема спорт 06.05/неделя/  Берое   –   Верея   20.00     Диема спорт • Срещата ЦСКА – Лудогорец ще се играе на Националния стадион Васил Левски", "date": "2018.03.21", "title": " Обявиха програмата на Първа лига до края на сезона, ясни са всички дербита"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d0%bf%d0%b5%d1%86%d0%b8%d0%b0%d0%bb%d0%b5%d0%bd-qr-%d0%ba%d0%be%d0%b4-%d1%89%d0%b5/", "text": "Специален QR код ще препраща потребителите към Националния туристически регистър, за да се информират за избрания от тях туроператор, хотел, заведение за хранене и развлечение или планински водач. Кодът ще се поставя на задължителните удостоверения, които всички те трябва по закон за имат, за да извършват дейност. При сканирането му той ще препраща туристите към данните на съответния обект в регистъра.  По този начин всеки, който пътува, ще получава през смартфона си нужната информация.  Това заяви министърът на туризма Николина Ангелкова в Клуба-музей на авиацията, съобщават от Министерството на туризма. Министър Ангелкова обясни, че чрез кода потребителите ще могат да следят има ли избрания от тях туроператор задължителната по закон застраховка. Това те могат да правят и в момента, но през сайта на Министерството на туризма, влизайки в Националния туристически регистър. В него месец преди изтичането на застраховката името на туроператора „светва“ в оранжево, а след изтичането й- в червено. Това помага на туристите да се ориентират, когато решат да правят резервации за почивки, коментира министърът. Тя уточни още, че администрацията ще получава и сигнал при рязко завишаване на лимита на застраховката от даден туроператор. По този начин ще осигурим допълнителна защита на туристите, защото практиката от последните години показа, че често след рязко увеличаване на лимита, туроператори обявяват неплатежоспособност. На годишната среща на Асоциацията на българските авиокомпании (АБА) министър Ангелкова получи награда от Съюза на ветераните в авиацията за принос за опазване на историческото наследство на българската авиация  и почетен знак на АБА по повод 70- годишнината на българската гражданска авиация. Сърдечно благодаря за отличията, те са високо признание, което приемам не само като персонална оценка за моята работа, но и за екипа от Министерството на туризма, допълни министърът. През миналата година общият  брой  туристически  посещения  на  чужденци  у нас е близо 8,9 млн., което е с повече от 1,5 млн. над населението ни и отчетохме ръст от над 7% спрямо 2016 г, посочи министър Ангелкова.  Резултатите от първия месец на 2018 г. са много добри, като повече 437 хил. чуждестранни туристи са посетили България през януари, 19% е ръстът спрямо същия месец година по-рано. Тя допълни, че само летище София е обслужило близо 6,5 млн. пътници и отчита ръст от 30 на сто. Авиопревозите са един от най-сигурните и бързи транспортни връзки, предпочитани от милиарди туристи, посочи министър Ангелкова. Не бива да забравяме и активността на местните власти за откриване на все по-вече авиолинии, което ще осигури още туристи и инвеститори за страната, подчерта министър Ангелкова. Тя открои успешната работа на Министерството на транспорта информационните технологии и съобщенията за развитието и на авиацията и на всички видове транспорт в страната. Всички ние имаме общ интерес държавата ни да е разпознаваема и предпочитана дестинация и ще обединим усилията си в изграждането на положителния й имидж, подчерта министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Министър Ангелкова: Специален QR код ще информира потребителя за избрания от него туроператор, хотел или планински водач"}
{"url": "https://trud.bg/11-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%b3%d1%80%d1%8a%d0%ba-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d0%bb%d0%b5%d0%ba%d0%b0%d1%80/", "text": "Районна прокуратура – Петрич е привела в изпълнение ефективна присъда на Хараламбос Г., гражданин на Гърция, за извършени от него престъпления – хулиганство и нанасяне на лека телесна повреда, съобщиха от държавното обвинение. Той се е признал за виновен за това, че на 28.11.2017 г., в отделението по „Анестезиология и интензивно лечение“ при МБАЛ „Югозападна“ ООД в гр. Петрич, извършил непристойни действия, грубо нарушаващи обществения ред. Мъжът нанесъл побой върху медицински лица – сестра и лекари, отправял обидни думи, уринирал по пода. В пристъп на агресия той ударил медицинската сестра по главата и й причинил охлузвания на дясната ръка. Пострадалият лекар анестезиолог бил с хематом и отток на дясната ръка. Освен това Хараламбос Г. оказал съпротива срещу орган на властта, като се опитвал да удари полицейски инспектор от „Охранителна полиция“ при РУ – Петрич. За извършените престъпни деяния на Хараламбос Г. е наложено едно общо наказание в размер на единадесет месеца „Лишаване от свобода“ при „общ“ режим на изтърпяване. Определението на съда има характер на влязла в сила присъда и не подлежи на обжалване.", "date": "2018.03.21", "title": " 11 месеца затвор за грък, нападнал лекари в Петрич"}
{"url": "https://trud.bg/%d0%bc%d0%be%d1%81%d0%b2-%d0%b4%d0%b0%d1%80%d0%b8-%d0%b1%d0%b5%d0%b7%d0%b4%d0%b8%d0%bc%d0%bd%d0%b0-%d0%bf%d0%b5%d1%87%d0%ba%d0%b0-%d0%bd%d0%b0-%d1%81%d0%bf%d0%b0%d1%81%d0%b8%d1%82%d0%b5%d0%bb%d1%8f/", "text": "МОСВ дари бездимна екопечка и връчи грамота на жителя на силистренското село Зарица Сафет Халид в знак на благодарност за оказаната грижа за бедстващи щъркели, съобщиха от министерството. От името на министъра на околната среда и водите Нено Димов наградата беше връчена от зам.-министър Красимир Живков, който посети района, за да се запознае на място със ситуацията с пострадали от студа птици от вида бял щъркел Ciconia ciconia. „Благодаря на цяла България, на всички хора, които ме подкрепиха. Да сте живи и здрави и тези щъркели да донесат благословение на всички хора“, каза Сафет Халид. „Много е важна първата реакция на хората в подобни ситуации“, заяви зам.-министър Живков. Той предупреди, че когато се намери бедстваща птица  първо трябва да се сигнализира кметът на населеното място, най-близката РИОСВ, горското стопанство или спасителните центрове. „Не случайно днес сме тук с ръководството на РИОСВ-Русе и Спасителния център „Зелени Балкани“ , защото това са институциите, които могат да дадат най-добрите указания как да реагират хората. Това са птици от защитен вид, трябва да се реагира веднага, да им се окаже помощ и след това да се пуснат отново на свобода“, посочи зам.-министърът. Той благодари на жителите на селото, защото заради тяхната незабавна реакция тези птици от защитен вид са останали живи. Зам.-министър Живков подчерта, че след подобряване на времето е необходимо възможно най-бързо щъркелите да бъдат пуснати в своята естествена среда, по местообитанията, по поляните – там, където има храна.  Също така той обясни, че хората не трябва ловят щъркелите, а да им помагат само в крайни ситуации, когато са в безпомощно състояние. Директорът на РИОСВ инж. Любомир Атанасов също заяви, че в подобни случаи трябва да се уведомяват на първо място кметовете на населените места,  които имат връзка с всички институции, НПО, с областната администрация и със съответните екоинспекции. „Имаме веднага възможности за реакция“, увери той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " МОСВ дари бездимна печка на спасителя на щъркелите от село Зарица"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%be%d1%82%d0%ba%d1%80%d0%b8%d0%b2%d0%b0%d0%bd%d0%b5%d1%82/", "text": "Председателят на ПГ на ГЕРБ и зам.-председател на партията Цветан Цветанов присъства на откриването ремонтираната със средства от ОП „Региони в растеж“ детска градина „Радост“ в Свищов. В тържествената церемония участваха още кметът на Велико Търново и председател на НСОРБ Даниел Панов, депутатът от ГЕРБ-Свищов Станислава Стоянова, кметът на Свищов Генчо Генчев и председателят на Общинския съвет д-р Кристиян Кирилов. „Когато работим заедно можем да сме много по-полезни за обществото и да се виждат постигнатите резултати. Подобни обекти, реализирани с европейската солидарност, доказват колко много е спечелила България от членството си в Европейския съюз“, посочи Цветанов. По думите му в момента тече много сериозен дебат за бъдещето на кохезионната политика. „Когато политиците не гледат с дългосрочната визия, когато не се интересуват какво ще се случи след 5, 10 или 15 години, това означава, че ние живеем само със статуквото и с настоящето. Ние трябва да мислим винаги за бъдещето. Казвам това, защото в момента Националното сдружение на общините усвояват средства по кохезионната политика на сегашния програмен период в размер на 7.4 млрд.”, уточни председателят на ПГ на ГЕРБ. На свой ред домакините на събитието Генчо Генчев и д-р Кристиян Кирилов изразиха благодарността си за подкрепата на Цветан Цветанов и депутатите от ГЕРБ. „Ако г-н Цветанов и г-жа Станислава Стоянова не ни бяха подкрепили в този сложен процес, нищо от това, което виждаме сега, нямаше да се случи”, каза кметът на града Генчо Генчев. ДГ „Радост“ е обновена със средства по управляваната от МРРБ Оперативна програма „Региони в растеж“. Проектът за обновяване на обекти от образователната инфраструктура е от Инвестиционната програма на Свищов и Интегрирания план за градско възстановяване и развитие, а по него общината получи 100 % безвъзмездна финансова помощ. Предстои да бъдат ремонтирани още ЦДГ „Васил Левски“ и ОУ „Св. св. Кирил и Методий“ с. Овча Могила. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Цветан Цветанов участва в откриването ремонтираната детска градина „Радост“ в Свищов"}
{"url": "https://trud.bg/%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82%d0%b8%d1%82%d0%b5-%d0%b7%d0%b0-%d1%82%d1%83%d1%80%d0%b8%d1%81%d1%82%d0%b8%d1%87%d0%b5%d1%81%d0%ba%d0%b8-%d0%b8-%d0%ba%d1%83%d0%bb%d1%82/", "text": "Възможностите за разширяване на търговските и икономическите връзки, туризма и културния обмен, обсъдиха в сряда на работна среща областният управител на Велико Търново проф. д-р Любомира Попова и посланика на Украйна Н. Пр. Микола Балтажи. По време на разговора  бе дискутирана и възможността да се проведе среща на бизнеса от двете държави, в която участие да вземат компании с различни сфери на дейност. Посланикът каза, че се обмисля изграждане паметник на загиналите украински войници в региона. Н. Пр. Микола Балтажи подчерта, че Украйна и България, както и областите Полтава и Велико Търново, могат да разширят партньорството си във всички сфери, както на икономиката така и на културата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Възможностите за туристически и културен обмен обсъждаха губернаторът на Търново и посланикът на Украйна"}
{"url": "https://trud.bg/%d0%bd%d0%b8%d0%ba%d0%be%d0%bb%d0%be-%d0%ba%d0%be%d1%86%d0%b5%d0%b2-%d1%89%d0%b5-%d1%81%d0%b2%d0%b8%d1%80%d0%b8-%d0%bd%d0%b0-burgas-jam/", "text": "Броят на музикантите, които ще участват в тазгодишното издание на Burgas Jam се увеличи с още едно име, съобщиха от Община Бургас. На 7 юли ще видим и чуем на сцената до Морска гара Николо Коцев – легендарен български китарист, цигулар, композитор, аранжор и автор на рок операта “Nostradamus”. Всички новини, видеа и други подробности за събитието търсете ", "date": "2018.03.21", "title": " Николо Коцев ще свири на Burgas Jam"}
{"url": "https://trud.bg/%d0%b3%d1%8a%d1%80%d1%86%d0%b8%d1%8f-%d0%bd%d0%b8-%d1%82%d0%b0%d1%80%d0%b0%d1%88%d0%b8-%d0%b7%d0%b0-%d1%86%d0%b8%d0%b3%d0%b0%d1%80%d0%b8-%d0%b8-%d0%bf%d0%b8%d0%b5%d0%bd%d0%b5/", "text": "Гръцките власти започнаха масови проверки на автомобили, които идват от България и Македония. Причината са зачестили случаи на нелегален внос на бензин и цигари, съобщиха местните граничните власти. Затова са увеличени екипите на всички пунктове. Ако доскоро основният поток на нелегално внесени цигари, алкохол и бензин минаваше предимно през ГКПП „Промахон” и „Маказа”, вече ежедневни опити за контрабанда има през всички пунктове, посочват от полицията. И уточняват, че се проверяват не само български автомобили, а всички, които влизат от нашата страна. Само за ден за нелегален внос са арестувани гърци, сърби, македонци и дори германци и италианци. Нарушителите трябва да знаят, че освен глоби за контрабанда се конфискува както стоката, така и автомобилът, с които се транспортира. Случаите на нелегален внос зачестяват, защото в Гърция цените на цигарите и бензина са доста над тези у нас. Кутия от най-масовите марки струва между 3,5 и 4,7 евро, при около 2,50 евро у нас. Литър от най-масовия бензин А95 там се продава по 3,12 лв., а дизелът – близо 2,70 лв. за л.  Пътуващите трябва да знаят, че всеки човек може да пренесе през граница на ЕС до 800 броя цигари (4 стека), 400 броя пурети, 200 пури или 1 кг. насипен тютюн. При алкохола допустимите количества са 10 литра концентрат, 90 л вино или 110 л бира на човек.", "date": "2018.03.21", "title": " Гърция ни тараши  за цигари и пиене\t\t\t"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8-%d1%86%d1%81%d0%ba%d0%b0-%d1%81%d0%b5-%d0%b7%d0%b0%d0%bc%d0%b5%d1%80%d1%8f%d1%82-%d1%81-%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d0%b8/", "text": "Вечните съперници “Левски” и ЦСКА се замерят с декларации по повод “червения” голаджия Фернандо Каранга. Бразилецът бе наказан от БФС за един мач, заради поведението му в сблъсъка. От “Армията” заявиха, че конкурентите им се страхуват от тях, а от “Герена” веднага контрираха. “Как ли биха наказали в една нормална европейска държава един футболист с надуваем пенис в ръка или жестове, недвусмислено провокиращи насилие, които се излъчват по национална телевизия? – гласи част от декларацията. – Но ние няма да му простим факта, че същият беше завладян от видим екстаз, поругавайки символите на нашия клуб“. Ден по-рано от ЦСКА изразиха несъгласието си с наказанието на Каранга. “За пореден път ставаме свидетели на безпрецедентно решение във вреда на нашия клуб – написаха от “Армията. – Разбираме страховете на ръководителите на отбори, че ЦСКА може да стане шампион. Има защо да се страхувате!”.", "date": "2018.03.21", "title": " “Левски” и ЦСКА се замерят с декларации"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81-%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f-%d1%81%d0%b5%d0%ba%d1%80%d0%b5%d1%82/", "text": "Премиерът Бойко Борисов се срещна в Брюксел с генералния секретар на Европейската конфедерация на профсъюзите Лука Визентини.  Визентини оцени високо работата Българското председателство в областта на заетостта и социалната политика и активността, с която се работи по досиетата в Съвета, председателстван от министър Бисер Петков. Това съобщиха от пресслужбата на Министерски съвет. Борисов и Визентини обобщиха резултатите от дискусиите по време на Тристранната социална среща. Българският премиер отново подчерта необходимостта от развитие на социалното измерение и превръщането на Европа в модел за социални стандарти. Борисов посочи, че за целта трябва да се работи не само на национално, но и на общоевропейско ниво за преодоляване на разликите в заплащането и че мотор за това може да бъде подкрепата за икономически растеж и създаването на силни Социален и Кохезионен фонд. Лидерът на европейските синдикалисти представи идеята за т. нар. Алианс за сближаване на доходите на страните от ЕС, който цели намаляване и преодоляване на неравенствата в различните държави от ЕС. Намерението на ЕКП е той да стартира по време на Българското председателство.  В срещата участваха министърът на труда и социалната политика Бисер Петков и президентът на КНСБ Пламен Димитров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Борисов се срещна с генералния секретар на европейските профсъюзи"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%ba%d1%8a%d0%bc-%d1%80%d1%83%d1%81%d0%b8%d1%8f-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5-%d0%be%d1%80%d0%b8%d0%b5%d0%bd/", "text": "Министър-председателят на Македония Зоран Заев подчерта, че страната му е ориентирана към членство в НАТО още след обявяването на независимостта й в началото на 90-те години на миналия век – нещо, което подкрепя огромно мнозинство от гражданите й. Коментарът си македонският премиер направи в отговор на изявлението на руското външно министерство за негативните последици от присъединяването на балканската страна към Алианса , предаде Sputnik. „От независимостта в началото на 90-те години на миналия век Македония е строго решена за членство в НАТО и има пълна подкрепа от македонските граждани. Нашият избор и недвусмислена решителност са евроатлантическата интеграция”, категоричен бе Заев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Зоран Заев към Русия: Македония е ориентирана към НАТО"}
{"url": "https://trud.bg/%d1%82%d1%80%d1%83%d0%b4-%d0%bf%d1%80%d0%b8%d0%be%d0%b1%d1%89%d0%b8-%d1%85%d0%b8%d0%bb%d1%8f%d0%b4%d0%b8-%d0%ba%d1%8a%d0%bc-%d0%b1%d0%bb%d0%b0%d0%b3%d0%be%d1%80%d0%be%d0%b4%d0%bd/", "text": "Вестник „Труд“, който е официален медиен партньор на платформата за хора в беда – „Приятели, помагайте!“, допринесе тази кауза да достигне до хиляди доброволци. Това заяви пред медията основателят на инициативата Лео Кадели, който разказа за благородния проект при свое участие в предаването „Шоуто на Слави“ по bTV във вторник. Онлайн платформата е насочена към хора, които имат нужда от подкрепа. Тя създава възможност да се потърси помощ или да се подаде сигнал за друго лице, имащо нужда от такава. „Приятели, помагайте“ е създадена преди две години със случая на 81-годишната тогава баба Недка; сега съмишлениците й са близо 22 хил. души. Всеки може да помогне с каквото реши, обясни Лео Кадели. Пътят на всяка оказа помощ или направено дарение може да се види и проследи в мрежата. Партньорството с „Труд“ позволява допълнителна прозрачност на действията ни, допълни създателят на „Приятели, помагайте“. Всяка седмица в неделя изданието отразява по една благородна инициатива. На 24 април платформата ще отпразнува своя втори рожден ден и организира празненство в София за абитуриенти, които нямат семейства или изпитват финансови затруднения. Повече информация за събитието можете да получите на служебния телефонна платформата – 0878 366 068. Лео Кадели е роден в Албания през 1981 г. На 8-годишна възраст заминава със семейството си в Гърция, където остава 15 години. Няколко месеца е пребивавал в Италия, след това пристига в България и се установява. Държи занимава се с търговия на автомобили, а през лятото се – с туризъм в родната му Албания.", "date": "2018.03.21", "title": " „Труд“ приобщи хиляди към благородна кауза\t\t\t"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d0%b7%d0%b0-%d1%87%d0%b5%d0%b7-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d0%b8%d0%b7%d0%b8/", "text": "Вицепремиерът Томислав Дончев обясни намесата на държавата в сделката с ЧЕЗ с това, че ситуацията е изисквала бърза, нестандартна мярка. По   той призна, че това решение не е взето след дълги обсъждания, както е редно за сделка в енергетиката. От една страна по казуса „ЧЕЗ“ стоят реалните рискове и проблеми и от друга – политическо „истеризиране“ на ситуацията и се искат различни подходи, заяви Дончев. От правителството се очаква да вземе мерки в сфера, която не е изцяло под негов контрол, допълни той. “Когато чуждо дружество в чужда държава провежда процедура с много кандидати, за мен е подозрително правителството на страната, в която се осъществява дейността, да знае за избора. Научихме, но по-късно”, каза вицепремиерът. Той уточни, че е идвала информация от службите кои са участниците и какви са рисковете. Дончев допълни, че банковите референции от банки, които са готови да финансират сделката, имат малко общо с окончателния списък финансови институции, които ще предоставят средства за финализиране на сделката. “Става дума за големи банкови институции с безспорна репутация. Не е коректно да цитирам имената им”, обясни Дончев. Той определи като „комично“ обвинението, че премиерът Борисов стои зад сделката. Ситуацията е такава, че се искаше нестандартна мярка, допълни Дончев и заяви, че не знае Гинка Върбакова да има „опора“ във властта, а правителството не дава повод за такива укори. По думите на Томислав Дончев всички решения в енергетиката е редно да се вземат след дълги обсъждания с експерти с оглед на далечното бъдеще, но ситуацията с намесата на държавата в сделката с ЧЕЗ не е такава. Той подчерта, че ситуацията е извънредна. Според Дончев са възможни спомени за оставката на правителството през 2013 г., но според него тласъкът на опозицята в подобна посока са разбираеми. Според вицепремиера е време да се намери институционалният ред да не се позволява на собствениците на язовири да занемаряват задълженията си по съоръженията. Той заяви, че би се радвал, ако такава мярка беше взета по-рано и отбеляза, че е добра стъпката да има централизирано звено, което да следи състоянието на язовирите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Томислав Дончев за ЧЕЗ: Ситуацията изискваше бърза, нестандартна мярка"}
{"url": "https://trud.bg/%d0%b5%d0%ba%d0%b8%d0%bf%d1%8a%d1%82-%d0%bd%d0%b0-%d0%b1%d1%80%d0%b0%d0%b7%d0%b8%d0%bb%d0%b8%d1%8f-%d0%b7%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0-%d0%b2%d0%b4%d1%8a%d1%85%d0%bd%d0%be/", "text": "Мегазвездата Неймар представи екипа, с който Бразилия ще играе на световното първенство в Русия това лято. Най-скъпият футболист в света представи жълтата фланелка, а резервната ще бъде в „синьо“. Титулярният екип е вдъхновен от този от 1970 година, когато спечели мондиала след 4:1 на финала с Италия. А в представянето на трикото участваха още Дани Алвеш, Филипе Коутиньо, Маркиньос и Тиаго Силва.", "date": "2018.03.21", "title": " Екипът на Бразилия за мондиала вдъхновен от 70-те"}
{"url": "https://trud.bg/%d1%81%d0%bc%d1%8a%d1%80%d1%82%d0%be%d0%bd%d0%be%d1%81%d0%bd%d0%b0-%d0%b1%d0%be%d0%bb%d0%b5%d1%81%d1%82-%d0%bc%d0%be%d1%80%d0%b8-%d1%81%d0%b2%d0%b8%d0%bd%d0%b5%d1%82%d0%b5-%d1%83-%d0%bd%d0%b0%d1%81/", "text": "Мерки срещу смъртоносната болест африканска чума по дивите свине въвеждат институции и неправителствени организации, за да не допуснат разпространението и в България. Случаи вече са констатирани в редица страни от централна Европа. Трето огнище на заразата е установено преди дни и в Румъния. Това стана ясно на започналото днес в Пловдив изложение – “Природа Лов и Риболов”, предаде  . За 11 години африканската чума по дивите свине се е развила до размерите на епидемия за 11 европейски страни. Сред тях Германия, Полша, Унгария. Вирусът се предава от дивите животни на тези, които се отглеждат във фермите и нанася сериозни щети на икономиката. Африканската чума по свинете не е опасна за човека, но го превърща в носител на вируса. Агенцията по безопасност на храните, съместно с Изпълнителната агенция по горите и Съюза на ловците и риболовците у нас вече работят по план за намаляване на популацията от диви свине.", "date": "2018.03.21", "title": " Смъртоносна болест мори свинете у нас"}
{"url": "https://trud.bg/%d0%b7%d0%b0-%d0%bf%d1%8a%d1%80%d0%b2%d0%b8-%d0%bf%d1%8a%d1%82-%d0%bf%d0%be%d0%ba%d0%b0%d0%b7%d0%b0%d1%85%d0%b0-%d0%bf%d0%be%d0%b4%d0%b7%d0%b5%d0%bc%d0%b8%d1%8f%d1%82%d0%b0-%d0%bd%d0%b0-%d0%bc%d0%b0/", "text": "За първи път бяха показани пред медиите подземията под бившия мавзолей на Георги Димитров. Сградата, където бе държана мумията на вожда, бе разрушена преди 19 години и до нея имаха достъп само отделни държавни служители. Заместник-кметът на София Тодор Чобанов разведе журналисти в помещението, което ще се превърне в пространство за изложби, филиал на Софийска градска художествена галерия. Той подчерта, че то ще бъде първата обществена галерия за съвременно изкуство в България. „Като подземен музей имаме криптата на Света София, но такъв точно в бункер все още няма и това беше мотив да търсим точно такова пространство“, обясни Чобанов. Над бункера ще има място за временни арт инсталации. Първата от тях ще бъде Бронзовата къща, създадена от Пламен Деянофф. Той очаква галерията да отвори врати до две-три години. Тя ще се простира на 1500 кв. м. И входа й вероятно ще е откъм „Гранд хотел България“. Предстои да бъде обявян конкурс за обновяването на зоната от центъра на София, където попада и бъдещата подземна галерия. Паралелно с него ще бъде обявен и още един конкурс за интериора й. В заданието ще има специално изискване да бъдат запазени някои от съоръженията, които в момента са в помещенията. Други от тях ще отидат като експонати на Политехническия музей и на Музея на София. В изложбена зала ще се превърне помещение, в което сега има солидна климатична инсталация, последно ремонтирана през 70-те години. Според Чобанов тя е най-големият климатик в България, а размерите й са колкото плувен басейн.  В подземията са останали солидни стари елинсталации, генератори, телефонна централа. В някои от тях гният бюра, поставяни за да работят структури на правителството в случай на въоръжени комфликти. Не е напълно ясно за какво са служили помещенията, защото липсва документация.   При разрушаването на мавзолея в София частта от комплекса, която е свързана с обслужването на мумията на Георги Димитров, е пострадала. До там в момента няма достъп. Други помещения в подземията все още работят и до тях достъпът е забранен.  ", "date": "2018.03.21", "title": " За първи път показаха подземията на Мавзолея\t\t\t"}
{"url": "https://trud.bg/4-%d0%b3%d0%be%d0%b4%d0%b8%d0%bd%d0%b8-%d0%b7%d0%b0-%d1%83%d0%b1%d0%b8%d0%b9%d1%81%d1%82%d0%b2%d0%be-%d0%bd%d0%b0-%d0%bf%d1%8a%d1%82%d1%8f-%d0%b8-%d1%88%d0%be%d1%84%d0%b8%d1%80%d0%b0%d0%bd%d0%b5/", "text": "4 години лишаване от свобода при общ режим получи шофьор, причинил под въздействието на три вида наркотици смъртта на велосипедист в пътен инцидент. 19-годишният подсъдим Селим А. бе признат за виновен от състав на Варненския окръжен съд за причиняване смъртта на 32-годишния Г.М. в пътно-транспортно произшествие, извършено след употреба на три вида наркотични вещества, съобщиха от Апелативна прокуратура – Варна. Пътният инцидент станал на главния път Варна – Бургас на 3 септември миналата година. Подсъдимият управлявал автомобила на свой познат. Движението било натоварено и Селим предприел рязко изпреварване на движещите се пред него два автомобила. В дясната лента пътувал и пострадалият велосипедист, когото подсъдимият не забелязал. При удара тялото на Г.М. било изтласкано напред и паднало на 24 метра от мястото на удара, а колата на Селим след завъртане се спряла в крайпътно дърво. Пристигналият екип за пътен контрол тествал подсъдимия за алкохол. Тестът бил отрицателен. На пътния полицай му направило впечатление, че зениците на 19-годишния били разширени. Селим отговорил уклончиво на въпросите на служителите на реда дали е употребил наркотични вещества. Отведен бил за изследване. Съдебно-химическата експертиза показала, че е управлявал колата след комбинирана интоксикация след употреба на наркотични вещества – екстази, амфетамин и марихуана. В съдебната зала на Варненския окръжен съд днес той поиска делото срещу него да се гледа при условията на съкратено съдебно следствие. Въпреки чистото му съдебно минало съдът му наложи наказание 6 години лишаване от свобода, които след редукцията намали с една трета, като му определи да изтърпи общо наказание 4 години лишаване от свобода. С присъдата Селим А. бе лишен и от право да управлява МПС за срок от 8 години.  Присъдата на Варненския окръжен съд подлежи на обжалване пред Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " 4 години за убийство на пътя и шофиране след употреба на дрога"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8%d0%bd%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%be%d1%80%d0%b3%d0%b0%d0%bd%d0%b8%d0%b7%d0%b8%d1%80%d0%b0/", "text": "Дни на отворените врати организира за шеста поредна година Медицинският университет /МУ/ – Варна. На 23 и 24 март факултетите по медицина, дентална медицина, фармация, обществено здравеопазване и Медицинският колеж ще посрещнат кандидат-студенти и родителите им. Младежи от цялата страна ще получат подробна информация за университета и предстоящата кампания по прием. Посетителите ще наблюдават електронно обучение във виртуална класна стая, 3D демонстрации на живо и лабораторни експерименти и ще могат да разгледат най-богатата в страната музейна сбирка по анатомия. За първи път тази година МУ-Варна предлага възможност и за дистанционно участие в Дни на отворени врати чрез онлайн регистрация в сайта на университета, която осигурява и участие в томбола с награди. Също по електронен път кандидат-студентите могат да подават документи и да платят нужните такси, припомниха от МУ. Предварителните изпити там започват през април, а редовната сесия ще е през юни. За втора поред година проверката на знания по химия и биология ще се провежда като комбинация между тест и решение на логически задачи. Без конкурсни изпити ще е приемът за специалностите “Здравен мениджмънт”,”Логопедия”, “Медицински оптик”, “Рехабилитация, морелечение, уелнес и спа”, “Опазване и контрол на общественото здраве”, “Обществено здравеопазване”, “Фармацевтичен мениджмънт” и “Оптометрист”, където класирането ще става с оценки от държавните зрелостни изпити. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Медицинският университет организира Дни на отворените врати\t\t\t"}
{"url": "https://trud.bg/%d1%83%d0%b4%d0%be%d1%81%d1%82%d0%be%d0%b8%d1%85%d0%b0-%d0%b0%d0%ba%d0%b0%d0%b4-%d0%b8%d0%b2%d0%b0%d0%bd-%d1%80%d0%b0%d0%b4%d0%b5%d0%b2-%d1%81-%d0%bf%d0%be%d1%87%d0%b5%d1%82%d0%bd%d0%b8%d1%8f-%d0%b7/", "text": "Акад. Иван Радев бе удостоен с почетния медал на Народното събрание „Антим I”, по повод своята 75-годишнина. Плакетът бе изпратен от председателя на комисията по култура в Парламента Вежди Рашидов. В читалнята на РНБ „П. Р. Славейков” бе представен юбилейният свитък с библиографията на бележития търновски литературовед. Повече от няколко десетки книги и стотици научни статии в различни периодични издания е съставил през годините доайенът на съвременната търновска книжовна школа, припомниха редица негови колеги, по време на събитието. Мнозина официални лица и гости уважиха дългогодишния ръководител на катедра „Българска литература” към ВТУ „Св. Св. Кирил и Методий” по повод неговата годишниня. Поздравителен адрес бе поднесен от името на кмета на Велико Търново инж. Даниел Панов. Емоционални приветствия поднесоха още проф. Ценка Иванова, декан на Филологическия факултет и председателят на Независимото дружество на писателите в България Марин Кадиев, както и редица негови приятели и почитатели. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Удостоиха акад. Иван Радев с почетния знак на Парламента"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b5-%d1%81%d1%80%d0%b5%d0%b4-%d0%bf%d1%8a%d1%80%d0%b2%d0%b8%d1%82%d0%b5-%d0%be%d0%b1%d1%89/", "text": "Община Благоевград е сред първите общини заявили участие в Европейската инициатива WiFi4EU. Тя бе официално представена вчера в Европейския парламент от еврокомисаря по цифровата икономика и общество Мария Габриел. Гост на събитието бе и кметът на община Благоевград д-р Атанас Камбитов. Той ясно и категорично заяви участието на община Благоевград. „Това е много важен, полезен и практичен проект за общините“, заяви д-р Камбитов. WiFi4EU ще бъде представена и в България. Тя има за цел да осигури безплатен, безжичен интернет достъп до обществени места. Насочена е директно към местни власти и те за първи път ще имат възможност за пряко онлайн кандидатстване за ваучерно финансиране. До 2019 година между 6000 и 8000 общини в Европейския съюз ще получат ваучери за осигуряване на безплатен високоскоростен интернет на обществени места. Бюджетът за целия период на схемата е 120 милиона евро. Местните общности сами ще решат къде да разположат „горещите точки“- в паркове, читалища, площади, гари, болници и т.н. Отчитайки географския баланс, Комисията ще раздаде ваучери на принципа „първи кандидатствал, първи получил“. Стойността на един ваучер е 15 хиляди евро. По първия WiFi4EU конкурс бенефициент ще бъдат всички 265 общини или асоциации от общини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Община Благоевград е сред първите общини, заявили участие в инициативата WiFi4EU"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b3%d0%b5%d1%80%d0%b1-%d0%b2%d0%b8%d0%bd%d0%b0%d0%b3%d0%b8-%d0%bf%d0%be%d0%b4%d0%ba%d1%80%d0%b5%d0%bf%d1%8f/", "text": "Народните представители от ГЕРБ винаги се стремим да подкрепяме инициативите на местната власт и кметовете и да оказваме нужното съдействие за развитието на регионите. Това заяви в свищовското село Овча могила председателят на ПГ на ГЕРБ и зам.-председател на партията Цветан Цветанов по време на среща с носителите на приза „достойни българи“ свищовски доброволци Георги Иванов, Тихомир Веселинов и Милен Милев. Тримата мъже са наградени също и с почетно отличие на МВР за доблест и заслуга за проявената храброст при справянето с голям пожар в края на декември. Мъжете са доброволци от отряда в Овча могила, където функционира първият у нас Кризисен център за борба с пожарите, бедствията и катастрофите. Центърът бе изграден по инициатива на местната власт с цел бързо и адекватно овладяване на спешни ситуации в по-отдалечените места на община Свищов. Край Овча могила се намират пет села с население над 4000 души и за времето от откриването му през октомври 2016 г., звеното доказа своята ефективност. Центърът разполага с пожарен автомобил и линейка, осигурена с личното съдействие на Цветан Цветанов.  В Овча могила, заедно с великотърновския кмет Даниел Панов и с депутата от ГЕРБ-Свищов Станислава Стоянова, Цветан Цветанов посети и новосъздадения Център за настаняване от семеен тип за хора с деменция, както и изгорялата сграда на Здравната служба, намираща се в съседство. Именно при потушаването на бушувалия там пожар през декември, тримата отличени доброволци са проявили героизма си, изправяйки се срещу стихията. Благодарение на бързата реакция на доброволното формирование са били евакуирани болните хора и персоналът, като същевременно са започнали и да гасят пожара, докато чакат пристигането на огнеборците. По думите на Цветанов подобни социални звена като Центъра за настаняване от семеен тип за хора с деменция осигуряват не само грижа за нуждаещи се хора, но и работни места за местните жители. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.21", "title": " Цветан Цветанов: ГЕРБ винаги подкрепя инициативите на местната власт и кметовете"}
