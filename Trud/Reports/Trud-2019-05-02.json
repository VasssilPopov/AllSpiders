{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b2%d0%ba%d0%bb%d1%8e%d1%87%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b1%d0%be%d1%81%d0%bd/", "text": "Турският президент Реджеп Тайип Ердоган подкрепи включването на Босна и Херцеговина към проекта „Турски поток“, съобщи РИА Новости. По думите на турският държавен глава, Анкара е готова да окаже всестранна подкрепа, за да може газопровода да мине през територията на балканската държава. Ердоган отбеляза, че икономическото развитие на Босна и Херцеговина ще допринесе за стабилността и единството на проекта. През януари тази година на среща с руски представители, босненските власти изразиха своята готовност да участват в „Турски поток“.", "date": "2019.05.02", "title": " Ердоган подкрепи включването на Босна и Херцеговина към „Турски поток“"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba-%d0%b2-%d1%80%d0%b0%d0%ba%d0%be%d0%b2%d1%81%d0%ba%d0%b8-%d1%81%d0%b5-%d0%b3%d0%be%d1%82%d0%b2%d1%8f%d1%82-%d0%b4%d0%b0-%d0%bf%d0%be%d1%81%d1%80%d0%b5%d1%89%d0%bd/", "text": "Всеки, желаещ да види папата, ще може да го направи, въпреки че мерките за сигурност ще бъдат засилени. Това гарантираха от кметството в Раковски, където светият отец ще отслужи литургия и ще даде първо причастие на 200 деца на 6 май. Някои от улиците в града ще бъдат затворени още от предишния ден, а в периферията ще бъдат въведени буферни паркинги, съобщава БНТ. Още от сутринта в Раковски се препълни с полицейски сили и противопожарни служби, за генерална репетиция за посещението на папата на 6 май. На площада пред църквата „Пресвето сърце Иисусово“ пристигнаха и екипи на жандармерията, а в импровизираните щабове по улиците се включиха и служители на БЧК. „Но тези мерки, независимо колко са засилени, те няма да ограничат възможността на гражданите които са решили да посетят в този ден град Раковски, да видят главата на Римокатолическата църква“, увери ст. комисар Атанас Илков, директор ОДМВР-Пловдив. След 9 часа на 6 май влизането и излизането в Раковски няма да е възможно. Това ще става само през пропускателни пунктове на селата Шишманци и Брезово. „Очаква се негово светейшество папа Франциск да е на площада около 10.30 ч. Светата литургия и първото причастие ще започне в 11.15 ч.“, каза Павел Гуджеров, кмет на Раковски. Хората ще могат да се докоснат до папа Франциск при придвижването му с папамобила по 4-километровото трасе от квартал „Генерал Николаево“ до църквата „Св. Арахангел Михаил“ в квартал „Секирово“. „Със сигурност може да очакваме някакъв вид изненади – да тръгне сред хората, да слезе от папамобила и т.н.“, смята кметът. Пред двете църкви, които ще посети папата се монтират големи видеостени, за да може хората на площадите да наблюдават всичко, което се случва в храмовете в празничния ден. Движението на авомобили ще бъде силно ограничено. От рано сутринта на 6-ти май стюарди ще насочват всички към два буферни паркинга – в кварталите Генерал Николаево и Секирово, в които могат да паркират 4000 коли.", "date": "2019.05.02", "title": " Ето как в Раковски се готвят да посрещнат папата"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d1%82%d1%83%d0%bd%d0%b5%d0%bb-%d0%bf%d1%80%d0%b0%d0%b2%d0%b5%d1%88%d0%ba%d0%b8-%d1%85%d0%b0%d0%bd%d0%be%d0%b2%d0%b5-%d0%ba/", "text": "Утре – 3 май, от 9.30 ч. до 13 ч. движението в тунел „Правешки ханове“ в посока Варна на АМ „Хемус“ ще се осъществява в изпреварващата лента. Временната организация е поради ремонтни дейности на осветителната система, съобщиха от АПИ. Необходимо е шофьорите да карат с повишено внимание и съобразена скорост, спазвайки пътната сигнализация.", "date": "2019.05.02", "title": " Движението в тунел „Правешки ханове“ към Варна ще е само в една лента утре"}
{"url": "https://trud.bg/18-132-%d0%b1%d1%8a%d0%bb%d0%b3%d0%b0%d1%80%d0%b8-%d0%bf%d0%be%d0%b8%d1%81%d0%ba%d0%b0%d0%bb%d0%b8-%d0%b4%d0%b0-%d0%be%d1%81%d1%82%d0%b0%d0%bd%d0%b0%d1%82-%d0%b2%d1%8a%d0%b2-%d0%b2%d0%b5%d0%bb%d0%b8/", "text": "Над 600 000 граждани на ЕС са подали молба да останат във Великобритания след Брекзит, сочат публикувани днес данни на британското МВР, съобщи  . Това сочат данни от трите тестови фази на мобилно приложение за подаване на молба за постоянен статут от август 2018 и април 2018 г. Граждани на ЕС, които искат да останат на Острова, трябва да подадат данните си до юни 2021 г. в случай на сделка за Брекзит или до декември 2020 г. при липса на такава. Още през януари бе решено, че такса за услугата няма да има. От близо 200 000 кандидати в пилотната фаза на нито един не е отказан статут. Данните сочат, че от 28 август 2018 до 29 март 2019 г. най-много молби са дошли от румънски граждани – 37 742, следвани от италианци (28 575), поляци (28 214) и българи (18 132).", "date": "2019.05.02", "title": " 18 132 българи поискали да останат във Великобритания след Брекзит"}
{"url": "https://trud.bg/%d0%bc%d0%b8%d0%bd%d1%8e-%d1%81%d1%82%d0%b0%d0%b9%d0%ba%d0%be%d0%b2-%d0%bf%d0%be%d0%b8%d1%81%d0%ba%d0%b0-%d0%be%d1%82%d0%b2%d0%be%d0%b4-%d0%bd%d0%b0-%d0%bd%d0%b0%d0%b1%d0%bb%d1%8e%d0%b4%d0%b0%d0%b2/", "text": "Миню Стайков поиска отвод на наблюдаващия спецпрокурор Ангел Кънев. Според Стайков Кънев е предубеден и не може да бъде обективен при водене на разследването, съобщи  . Стайков посочва, че прокурорът Ангел Кънев е купувал земеделски земи в района на Поморие, Елхово и Тополовград от фирми, близки до собствениците на конкурентен винпром. Това, според него, е конфликт на интереси. Справки в регистрите показват, че сделките на прокурора Ангел Демирев Кънев са осъществени. До този момент фирмите и собствениците на визирания конкурент не бяха открити за коментар. По телефона прокурорът заяви, че няма да си направи отвод от разследванията. „Нямам право сега давам обяснения. След като се изкажат от прокуратурата ще ви обясня всичко“, заяви Ангел Кънев. В едното селата – Козичино, хората казаха, че не са чували за Ангел Кънев нито като прокурор, нито като собственик на земи.", "date": "2019.05.02", "title": " Миню Стайков поиска отвод на наблюдаващия спецпрокурор"}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%bc%d0%bb%d0%b0%d0%b4%d0%b8-%d1%84%d0%b5%d1%80%d0%bc%d0%b5%d1%80%d0%b8-%d0%bd%d0%b0-%d0%b1%d0%be%d1%81%d0%b0-%d0%bc/", "text": "Акция на спецпрокуратурата, МВР и ДАНС в 5 града Спецпрокурори, агенти на ДАНС и служители на МВР атакуваха офиси и жилища в 5 града призори по разследване за злоупотреби с европейски субсидии, свързани с алкохолния бос Миню Стайков. Акцията е проведена едновременно в София, Пловдив, Сливен, Карнобат и Бургас. Срещу Миню Стайков, зетят му Белун Хазърбасанов, синът му Стайко и Иван Димитров, син на кмета на Карнобат Георги Димитров от септември м.г. се води дело за данъчни престъпления и за незаконната цигарена фабрика, открита в града. Оттогава Миню Стайков е зад решетките, съдът не го пуска, въпреки че се оплаква от куп болести, включително и че е получил инсулт. На едно от делата миналата есен от спецпрокуратурата обявиха, че са попаднали на данни за престъпления с европари на същата група, за което са уведомили незабавно Службата за разследване на измами с евросредства (ОЛАФ). При обиските тогава били намерени документи, че деветима младежи на възраст до 28 г. – деца на служители на различни постове във фирмата на Миню Стайков „СИС индустрийс”, са кандидатствали за 7 милиона лева средства по програмата „Млад фермер”. Открити били девет обратни писма, в които „младите фермери” записали, че действителният притежател на всички права, които следва да придобият, е Миню Стайков. Младежите регистрирали свои фирми с различен предмет на дейност през 2017 и 2018 г., за да получат субсидиите в полза на карнобатския бос. Някои от тях вече живеят по други градове и при акцията са били издирени и разпитани. Очаква се утре от прокуратурата да дадат повече подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.02", "title": " Разследват „млади фермери” на боса Миню Стайков (обзор)\t"}
{"url": "https://trud.bg/%d0%bd%d0%b0%d0%b3%d1%80%d0%b0%d0%b6%d0%b4%d0%b0%d0%b2%d0%b0%d1%82-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d0%bb%d0%b8%d1%82%d0%b5%d1%80%d0%b0%d1%82%d1%83-2/", "text": "Известни са победителите в шестото издание на Националния литературен конкурс на Център за еврейско-българско сътрудничество „Алеф” „Който спаси един човешки живот, спасява цяла вселена”. Наградите ще бъдат връчени на официална церемония на 9 май 2019 г., четвъртък , от 18 часа в Културен център „Морско казино”. Темата „Да обичаш, въпреки…”, за любовта и приятелството между българи и евреи, вдъхнови близо 150 млади творци от цялата страна. Тази година „Алеф” отправи ново предизвикателство пред младежите, като ги насочи към създаване на художествена творба – разказ, в който се смесват историческата правда и въображението. Бе разширен и обхвата на конкурса, който се проведе в две възрастови категории. За първи път, освен ученици, в него се включиха и студенти. Разказите оцени жури в състав: Румен Леонидов – поет и издател на сайта Факел.бг и Асен Йорданов – журналист и директор на сайта Бивол.бг и Алберта Алкалай – председател на ЦЕБС „Алеф”. Двадесет от номинираните автори са поканени да присъстват на официалната церемония по награждаването на разноските на Център „Алеф”. Голямата награда в категория „Ученици” ще връчи Н. Пр. Румяна Бъчварова – посланик на България в Израел, ексминистър на вътрешните работи и вицепремиер. Победителят ще участва в едноседмичен конгрес за млади лидери в експерименталното училище Хакфар Хаярок, Херцлия, Израел. Център „Алеф” за трета поредна година изпраща победителя в конкурса на престижния световен форум, който е своеобразен „инкубатор” за бъдещи политици и ръководители. В него участват млади хора от Германия, Холандия, Полша, България, Южна Корея, Тайван, Финландия, Италия, Израел и други страни. Бъдещите лидери дискутират актуални теми на съвремието, като опазването на околната среда, мира и международното сътрудничество. Ще бъдат раздадени още парични и материални награди с общ награден фонд 3500 лв. – I награда в категория „Студенти”, две втори и две трети награди съответно в двете категории. Всички награди са осигурени от Център „Алеф”и спомоществователи. Церемонията за награждаването ще бъде предшествана от официален ритуал за връчване званието „Пазител на паметта”. За втора поредна година Център „Алеф” удостоява с това отличие изявени личности и професионалисти, посветили се на съхраняването и популяризиране на непреходните примери на хуманизъм, доблест и толерантност. Ритуалът ще се състои на 9 май, четвъртък, 2019 г. от 17 часа пред Мемориала на благодарността, изграден в почит на доблестните бургазлии недопуснали депортацията на евреите от морския град към лагерите на смъртта, в градското пространство „Толерантност” /до хотел „България”/ . Зоната бе именувана официално с това име в края на февруари 2019 г. след решение на Общинския съвет в Бургас по предложение на ЦЕБС „Алеф” и инициативен комитет. Община Бургас е партньор на инициативите. Очаква се официални гости на двете събития да бъдат представители на местната и държавната власт, на бизнеса, общественици, учители и ученици, съмишленици. По време на церемонията за награждаването за първи път в Бургас ще бъде представена документалната изложба „1943: Преследване и защита. Съдбата на българските евреи” на Централен държавен архив. Тя ще бъде експонирана в зала „Георги Баев” на Морското Казино и ще бъде на разположение на граждани и гости на Бургас до 17 май. Ще бъде представен и сборникът с есета „Който спаси един човешки живот, спасява цяла вселена”, който събира най-добрите творби от първите пет издания на конкурса. Ден след церемонията младежите, гости на Център „Алеф”, ще посетят града – музей Несебър.", "date": "2019.05.02", "title": " Награждават победителите в литературния конкурс на „Алеф”\t"}
{"url": "https://trud.bg/%d0%bf%d0%bb%d0%b0%d1%89%d0%b0%d1%82-%d0%b4%d1%8a%d0%bb%d0%b3%d0%be%d0%b2%d0%b5-%d1%81%d0%bb%d0%b5%d0%b4-%d0%be%d0%b1%d0%b0%d0%b6%d0%b4%d0%b0%d0%bd%d0%b5-%d0%bf%d0%be-%d1%82%d0%b5%d0%bb%d0%b5%d1%84/", "text": "Провериха 15 798 превозни средства Всеки трети длъжник към хазната плаща всичките си данъци след като служител на НАП му се обади по телефона. Други над 50% от длъжниците пък извършват частични плащания в рамките на 14 дни след разговор по телефона с човек от приходната агенция, сочат данните на Министерството на финансите. През миналата година Информационният център на НАП е провел 15 национални телефонни кампании като са били потърсени близо 92 хил. длъжници. Служители на НАП са осъществили контакт и съответно са водили преговори по телефона за доброволно плащане на просрочените задължения с над 76 хил. души. Благодарение това в хазната са внесени над 100 млн. лв. просрочени задължения. С обаждане по телефона от НАП целят доброволно плащане на налозите, за да не се стига до запориране на заплати и банкови сметки. На 30 април изтече крайният срок за плащане на данъка върху доходите от миналата година. Ако човек е пуснал годишната си данъчна декларация и по нея има данък за довнасяне, но не е платил налога, вече текат наказателни лихви в размер на 10%. Данъкът върху доходите може да се плати и през сайта на НАП, като хората е по-добре да внесат доброволно налозите си и да не рискуват с тях да се заемат публичните изпълнители на НАП. За да стопират опити за укриване на акцизи и контрабанда на стоки, за година митничарите са проверили 15 798 превозни средства на пътя, сочат данни на МФ. При тези проверки на мобилни групи от митничари са конфискувани освен акцизни стоки и 4,6 кг. златни изделия, 90 хил. евро и два скъпоценни камъка с рубиненочервен цвят с общо тегло 22 грама. През 2018 г. митничарите са разкрили 18 случая на контрабанда на оръжие. Задържани са 9 бойни пистолета, 13 газови пистолета, 1200 бойни патрони, 4 ловни карабини, 9 старинни оръжия, 400 гр. тротил и хиляди части за оръжия.", "date": "2019.05.02", "title": " Плащат дългове след обаждане по телефона\t"}
{"url": "https://trud.bg/%d1%81%d0%bb%d0%b0%d0%b1-%d1%82%d1%80%d1%83%d1%81-%d0%ba%d1%80%d0%b0%d0%b9-%d1%81%d0%be%d1%84%d0%b8%d1%8f/", "text": "Слабо земетресение е регистрирано край София днес следобед, сочи справка в сайта на Националния институт по геофизика към БАН. Трусът с магнитуд от 2,6 по скалата на Рихтер е станал в 16:08 часа. Епицентърът е на 22 километра южно от столицата – между селата Железница и Плана – на дълбочина от 16,6 км.", "date": "2019.05.02", "title": " Слаб трус край София"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d1%88%d0%b5%d1%84-%d0%be%d1%82-%d0%b2%d0%b8%d0%bd%d0%bf%d1%80%d0%be%d0%bc-%d0%ba%d0%b0%d1%80%d0%bd%d0%be%d0%b1%d0%b0%d1%82-%d0%b2/", "text": "Дъщерята на търговския директор на „Винпром – Карнобат“ Емил Пилев, е задържана в рамките на днешната   срещу злоупотребите с европейски пари по програмата „Млад Фермер“, съобща  . Пилев е отказал да разкрие дали дъщеря му е участвала в „Млад фермер“. Акцията се проведе рано в четвъртък сутрин на 5 места в страната – София, Пловдив, Сливен, Карнобат и Бургас. Според предварителната информация, в центъра на измамата е бизнесмена Миню Стайков. Той е в ареста от септември 2018 година, когато му беше повдигнато обвинение за производство на цигари без платен акциз. Още тогава от прокуратурата казаха, че името му е свързано и със злоупотреби с европари по земеделски програми. А днес прокуратурата тръгна по следите на тази схема.", "date": "2019.05.02", "title": " Дъщерята на шеф от „Винпром-Карнобат“ в задържана при акцията срещу Миню Стайков"}
{"url": "https://trud.bg/%d0%b4-%d1%80-%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d0%be%d1%82%d0%ba%d1%80%d0%b8-%d0%b2-%d1%81%d0%b2%d0%b8%d0%bb%d0%b5%d0%bd%d0%b3%d1%80/", "text": "Председателят на ПГ на ГЕРБ и председател на здравната комисия в парламента д-р Даниела Дариткова откри първата в страната ТЕЛК, създадена по силата на новия правилник. „Това прави нашата МБАЛ-Свиленград иноватор в България“, подчерта при откриването управителят на болницата д-р Димитър Ермов. Той увери, че законадателната реформа, направена по отношение на ТЕЛК-овете е работеща и примерът е тук, в Свиленград. Веднага след това официалните гости, сред които – народните представители от ГЕРБ Евгения Ангелова, д-р Георги Станков и Митко Полихронов, заместник-министърът на здравеопазването Светлана Йорданова, областният управител на Хасково Станислав Дечев, кметът на Свиленград инж. Георги Манолов, кметът на Любимец инж. Анастас Анастасов разгледаха и новопостроеното общежитие за медицински персонал в МБАЛ Свиленград. Местната болница е единствената в България, която разполага със собствен жилищен фонд. Общежитието е в двора на болницата. Построяването и обзавеждането му струват 680 000 лева. 556 000 лева са от бюджета на Общината, а собствените средства на МБАЛ са около 125 000 лева, съобщи управителят д-р Ермов. В сградата има 15 апартамента, където ще живеят без наем лекари и медицински сестри, идващи в Свиленград от Стара Загора, Хасково, Димитровград, Ямбол и др. „Няма малки и големи болници, а такива, които работят добре и инвестират в специалисти и техника“, подчерта д-р Димитър Ермов по време на откриването на сградата. Д-р Даниела Дариткова призна, че посещава много общински болници, но е останала изключително впечатлена от свиленградската. „Това е прекрасен пример как нещата се случват, когато болничното ръководство работи рамо до рамо с местната власт. Надявам се този добър пример да бъде популяризиран във всички краища на България. Ние трябва да се учим от това, което сте направили“, заяви д-р Дариткова. Зам.-министър Светлана Йорданова подчерта, че здравеопазване се прави не само с пари, а с нахъсани за работа хора в името на пациента. „Днес откриваме не просто общежитие, а модерно обзаведен дом. Вие сте изключителен пример, че единственият път на младите хора не е да се спасяват в чужбина, а да останат тук, където сме им създали условия за реализация“, сподели Йорданова. Избори 2019. Платено съдържание. Купуването и продаването на гласове е престъпление.", "date": "2019.05.02", "title": " Д-р Даниела Дариткова откри в Свиленград нов център за ТЕЛК и общежитие за медицински персонал към местната болница\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-395/", "text": "Наши хора се уредили с евросубсидии за къщи за гости Дъщерите на енергиен шеф и на горнооряховски бизнесмен взели по 230 000 лева за проект. Собствениците слагат високи цени, за да нямат клиенти.           Спечелването на евроизборите ще е стъпка към промяна Скандалите допълнително засилват желанието за протестен вот, казва Калоян Паргов, председател на софийската организация на БСП, в интервю за „Труд“.           За геноцида в Османската империя, Априлското въстание… и не само За по-малко от едно столетие са унищожени около 3 милиона християни – арменци, българи, гърци, асирийци… Средновековният български народ губи 2/3 от своя човешки потенциал, който е унищожен и разпилян – „Мистериите на българските земи“ с проф. Пламен Павлов.       Героите са уморени, ще спечели по-свежият Колкото кампанията за президентския вот в неделя в Северна Македония приближава към своя край, толкова става ясно, че оръжията са вече захабени – коментар на Костадин Филипов.               Дама на руля Силует на новия министър на отбраната на Великобритания Пени Мордънт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.02", "title": " Вижте акцентите в броя на вестник „Труд“ в петък, 3 май 2019"}
{"url": "https://trud.bg/%d0%bd%d0%b0%d1%88%d0%b8-%d1%85%d0%be%d1%80%d0%b0-%d1%81%d0%b5-%d1%83%d1%80%d0%b5%d0%b4%d0%b8%d0%bb%d0%b8-%d1%81-%d0%b5%d0%b2%d1%80%d0%be%d1%81%d1%83%d0%b1%d1%81%d0%b8%d0%b4%d0%b8%d0%b8-%d0%b7%d0%b0/", "text": "Рекордьор по програмата е Пиринският край  Собствениците слагат високи цени, за да нямат клиенти  Местни големци, роднини на чиновници и общински съветници са се уреждали с къщи за гости, изградени с европейски средства по Програмата за развитите на селските райони, показа проверка на “Труд”. В същото време раздадените пари от фонд “Земеделие” са проверявани също от служители на фонда. От общо 746 къщи за гости на стойност 202 милиона лева, построени с европари, едва при 62 са установени нередности. А наложените корекции са за едва 10 милиона лева, които все още не са върнати. Пиринско е абсолютен рекордьор по строителство на такива имоти, 145 са вдигнати само за 6 години. Най-много са изградени в Община Гърмен – 52 на брой. Но местните жители в общината коментират, че само местните големци са се домогнали до евросредствата. Според тях цялата схема с европарите е сбъркана, защото програмата отпуска до 200 хиляди евро, но за да ги получиш, трябва да имаш толкова налични, да строиш и тогава ти ги връщат. Повечето от тези, които са се облажили, са строителни предприемачи и роднини на разни чиновници или съветници в местните общински съвети, твърдят местните. Тук най-известен е Димитър Гамишев, който стана депутат от ГЕРБ през 2017 г., но изгърмя и напусна парламента, след като се разбра, че е прехвърлил фирмата си със задължения от 200 хиляди лева на малоимотен гражданин. Гамишев е известен с това, че къщи за гости има снаха му и жена му в селата Лещен и Гайтаниново. В Община Гърмен интересът е толкова голям, че поне по двама паралии на седмица са посещавали администрацията с намерението да развиват туризъм и да правят къщи за гости. От предишни години се знае, че най-много сигнали за нередности са подавани от граждани до фонда за къщите за гости в Якоруда. Те са срещу кмета на Якоруда Нуредин Кафелов, в които се твърди, че урежда свои роднини с имоти за къщи за гости. Според тях имало решение на кмета да даде общински имот до блока на баджанака си и негов личен шофьор Абди Исмаил Хадживезулов, който искал да си строи къща за гости. След проверки на фонда едни разрешителни бяха спрени, но за други не се знае какво е установено. Подобна е и ситуацията в Търновско. Общо 19 фирми и физически лица са получили финансиране за къщи за гости в Еленския Балкан. Местните твърдят, че сред получилите субсидии почти няма случайни хора, а голяма част от имотите фигурират в регистрите на имената на роднини на знакови персони. Със субсидия от 237 101 лв. е вдигната къща за гости в Буйновци, а собственичката е дъщеря на енергиен шеф. Къща за селски туризъм за 230 272 лв. реализира и фирмата на дъщерята на собственик на голямо горнооряховско предприятие.  Три от най-крупните субсидии от по 391 000 лв. са за къщи за селски туризъм в селата Мийковци, Бръчковци, Бойковци и Яковци. Бенефициенти са четири дами.   Братовчед на кмета на Горна Оряховица в аферата  Братовчед на кмета на Горна Оряховица инж. Добромир Добрев е вдигнал внушителна луксозна къща за гости с европари в с. Донковци, в землището на с. Яковци в община Елена. Това обявиха депутатът от БСП за Великотърновския регион Явор Божанков и общинският лидер на БСП в града Огнян Стоянов. “Според Търговския регистър въпросният имот фигурира като собственост на фирма “БГ Адванс” ЕООД на името на Станислав Иванов Стайков, който е първи братовчед на горнооряховския градоначалник. Той е служител в НКЖИ, с вероятна заплата не по-голяма от 800 лева и не е познат в бизнес средите”, съобщи Стоянов. Той уточни, че имотът е изграден със средства по ОП “Развитие на селските райони”, мярка 312 и е на стойност 263 242 лева.  Никъде обаче няма табели и информация за цени за ползване на стаи, нито телефони за контакти. Имотът вече е обявен за продан чрез брокерска агенция за сумата от 200 000 евро, изтъкна Николай Стоянов. Той ще предостави информацията и ще сезира за случая Специализираната прокуратура и Антикорупционната комисия.   Димитър Тадаръков:  Фонд „Земеделие” се ръководи от политически назначения  Когато една структура като Държавен фонд “Земеделие” се управлява с политически назначения, резултатите са такива. Това заяви пред “Труд Димитър Тадаръков, бивш изпълнителен директор на фонда. По думите му институцията има нужда от професионално управление, за да не се случват конфликти на интереси и източване на евросредства. Тадаръков очаква след проверките да се окаже, че нередностите са много повече. Щом при 18% проверени проекти има толкова нарушения, представете си колко ще са при 100% проверени, заяви Тадаръков. “По мое време беше създадена Дирекция “Технически инспекторат”, която да осъществява контрола върху проектите за къщите за гости. Беше създаден отдел за борба с корупцията. Дойде “калинката” (Калина Илиева, директор на фонд “Земеделие”) и тези структури спряха да работят, защото там се сложиха политически назначения”, посочи Димитър Тадаръков.   Крият преподавателя от ПУ „Паисий Хилендарски” Ваня Недялкова Пълно мълчание кой е преподавателят от Пловдивския университет “Паисий Хилендарски” с къща за гости не по предназначение, се възцари, след като във вторник земеделският министър Румен Порожанов съобщи, че това е първата злоупотреба с евросредства по тази схема и случаят е още от 2016 г. От Министерството на земеделието отказаха да съобщят името на преподавателя, информация не дават и от прокуратурата, а в Пловдивския университет се чудят кой е този техен колега. “От 30 години съм в този университет, от два мандата към ректор, ако имаше такова нещо, все щях да зная”, реагира ректорът на вуза проф. Запрян Козлуджов. Иначе по Програмата за развитие на селските райони (2007-2013 г.) в Пловдивска област са изградени 43 къщи за гости. Рекордьори по финансиране с получени по 391 160 лв. са две къщи – в Хисаря и Житница.   Синът на Порожанов одитирал програми, които баща му управлява Проверяван е за конфликт на интереси Антоан Порожанов, синът на сегашния министър на земеделието Румен Порожанов, който като шеф на фонд “Земеделие” е разписвал за скандалните къщи за гости, е сред одиторите на фонда. Одитът на “Делойт” е успокоил Брюксел, защото през 2015 г. не са открити масовите нарушения и злоупотреби, информира “Биволъ.” През 2014 г. България рискуваше да изгуби 1,65 млрд. евро по Програмата за развитие на селските райони (ПРСР) заради липсата на Сертифициращ орган. Тогава три обществени поръчки по избор на одитор, стартирани от бившия земеделски министър Димитър Греков, бяха обявявани за незаконосъобразни. Тогавашният служебен министър на земеделието Васил Грудев проведе процедурата по пряко договаряне, вследствие на която за одитор бе избран “Делойт.” За одитирането на директните плащания и ПРСР “Делойт” получи от държавния бюджет над половин милион лева. По същото време Антоан Порожанов е одитор в същата фирма, където е започнал работа през 2012 г. Впоследствие професионалната кариера на младия Порожанов се развива в областта на земеделието, чрез консултантски фирми, които консултират бенефициенти от фонд “Земеделие”. Заради потенциалния конфликт на интереси в КПКОНПИ е подаден сигнал.  Той приключва с мъдрото заключение, че Антоан Порожанов е син на баща си, но няма нищо нередно в това той да консултира и одитира програмите, които баща му управлява, разпределяйки милиарди.   И прокурорка вдигнала палат в Бургаско  Разследващи проверяват имота на свекъра на Елена Йончева Мария Кехайова След скандала, който избухна за палатите за гости за собствено ползване, в бургаското село Велика се говори за още една къща – на прокурорка и съпруга є, който работел като експерт в транспортното министерство. Земята си била тяхна, но къщата се водела на сестра й, за да не фигурират те двамата като собственици, твърдят местните. “Не съм чул и не съм видял обаче за тази къща да има проверка. Познавам хората, те според мен сега я довършват. Вчера гледах в двора да оформят алеите”, разказа кметът на Велика Стоян Стоянов пред “Труд”. Проверка показа, че къщата няма обявен телефон, има цени, които указват, че къщите са две на брой – за 18 (голяма) и 5-7 човека (малка). Наемането на малката къща струва 100 лева на ден, а студиото излиза 40 лева на човек. Село Велика се прочу покрай свекъра на Елена Йончева, който вдигнал такава къща, построена с европари. Сега екип от експерти вече проверяват идват ли или не гости в тази къща, или си е за семейно ползване. И в момента къщата е празна, разказват местните. Комшийка разказа, че в последните две години не е виждала журналистката, а само свекъра и свекървата, които отсядали през лятото с детето й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.02", "title": " Регионални баровци се уреждали с европари за къщи за гости\t"}
{"url": "https://trud.bg/%d0%bf%d0%b0%d1%8f%d1%86%d0%b8-%d0%b2%d0%b5%d1%87%d0%b5-%d1%87%d0%b8%d1%81%d1%82%d1%8f%d1%82-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d1%81%d0%be%d1%84%d0%b8%d1%8f-%d0%be%d1%82-%d0%bf/", "text": "Паяци на центъра за градска мобилност започнаха да местят автомобилите, които са паркирали на паркинга около „Александър Невски“ и на ул. „Княз Александър I“ в участъка от площада до ул. „Съборна“, съобщи  . Автомобилите са премествани безплатно на място, където не пречат, казаха представители на „Пътната полиция“, които са на постове в централната градска част. Столичната община въвежда и ограничения на движението. От тази вечер до сутринта на 7 май се ограничава движението и паркирането на автомобили около „Св. Ал. Невски“ и Ларгото. Бул. „Цар Освободител“ ще бъде затворен за движение също от тази вечер до 6 май вечерта в участъка между ул. „Раковски“ и Ларгото. От 00 часа на 3 май до 5 часа на 6 май нощният транспорт няма да спира на пл. „Александър I“. Една от спирките, която се намираше пред паркинга на площада е демонтирана. Временно пътниците ще могат да се прекачват на четирите нощни линии на бул. „Княз Александър Дондуков“ при ул. „Сердика“. Линиите няма да спират на ул. „Париж“, „6-ти септември“, „Ал. Невски“, паметника Левски и ул „Кракра“. Апостолическо пътуване на папата у нас започна на 5 май.", "date": "2019.05.02", "title": " Паяци вече чистят центъра на София от паркирани автомобили"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b1%d1%80%d1%83%d1%82%d0%b0%d0%bb%d0%bd%d0%b0%d1%82%d0%b0-%d1%80%d0%b5%d0%bf%d1%80%d0%b5%d1%81%d0%b8%d1%8f-%d1%81%d1%80%d0%b5%d1%89%d1%83-%d0%b2%d0%b5%d0%bd%d0%b5/", "text": "Президентът на САЩ Доналд Тръмп призова за бързо прекратяване на „бруталните репресии“ срещу венецуелския народ. Изявлението му е във връзка с неуспешния бунт на военните, които преминаха на страната на подкрепяния от САЩ опозиционен лидер Хуан Гуайдо, пише AFP. „Бруталната репресия срещу венецуелския народ трябва да бъде прекратена и то скоро“, подчерта Тръмп от събитие в Белия дом. „Хората гладуват. Те нямат храна, нямат вода, а това някога беше една от най-богатите страни в света“, допълни американският президент. „Така че ние им пожелаваме всичко добро, ще бъдем там, за да им помогнем; ние сме там, за да помогнем“", "date": "2019.05.02", "title": " Тръмп: Бруталната репресия срещу венецуелския народ трябва да бъде прекратена"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%b8-%d0%b8%d0%bd%d1%81%d1%82%d0%b0%d0%b3%d1%80%d0%b0%d0%bc-%d1%81%d0%b5-%d1%81%d1%80%d0%b8%d0%bd%d0%b0%d1%85%d0%b0/", "text": "Социалните мрежи Фейсбук и Инстаграм се сринаха в 15.05 часа. На страницата на Фейсбук излиза съобщението „Съжаляваме, нещо се обърка“ и че в момента се работи по отстраняване на проблема. В Инстаграм пък излиза грешка 5xx. Проблемите бяха решени след около 20 минути. По данни на специализирания сайт downdetector проблемът е засегнал голяма част от Балканите и съседни региони. Вчера  , имаше в САЩ, Великобритания, Португалия, Испания, Италия, Хърватия, Русия и др. Сривът идва малко, след като  .", "date": "2019.05.02", "title": " Фейсбук и Инстаграм се сринаха за 20 минути"}
{"url": "https://trud.bg/%d0%b2-%d1%83%d0%bc%d0%b1%d0%b0%d0%bb-%d1%81%d0%bf%d0%b0%d1%81%d0%b8%d1%85%d0%b0-%d0%b4%d0%b5%d1%82%d0%b5-%d1%81%d1%8a%d1%81-%d0%b7%d0%b0%d0%b1%d0%b8%d1%82%d0%b0-%d0%bd%d0%be%d0%b6%d0%b8%d1%86%d0%b0/", "text": "7-годишно момче със забита в главата градинска ножица беше спасено в УМБАЛ – Бургас навръх Великден. Детето паднало върху инструмента, докато си играело в градината. Това обяснили родителите му, когато го завели в Спешното отделение на болницата. Ръждясалото острие минава през цялата буза и опира в черепа зад окото. „Още няколко милиметра и изходът щеше да е фатален“, коментират дежурните лекари. Веднага са направени всички образни изследвания и е свикан екип за спешна операция. Следват няколко дни възстановяване в отделенията по реанимация и УНГ, след което детето е било изписано на 1-ви май и вече си е вкъщи. „В цялата си над 30-годишна практика не съм виждал подобна травма. Оприличавам я на нараняване от военно време, каквито наранявания в днешни дни са рядкост. Острието на ножицата прилича на копие, на щик. В хода на операцията то е извадено много бавно, кървенето е овладяно, наложи се и кръвопреливане“, коментира УНГ-специалистът д-р Даниел Петков, който извършва операцията. Щастливият изход е резултат от екипната работа на Спешно отделение в лицето на дежурния д-р Светослав Тодоров, анестезиолога д-р Валентин Кравченко, както и отделенията по образна диагностика и детски болести. Случаят ще бъде докладван на медицински научен форум. Причината за травмата – градинската ножица с размер около 70 см, се пази за спомен в УНГ-отделението на Бургаската болница.", "date": "2019.05.02", "title": " В УМБАЛ-Бургас спасиха дете със забита ножица в главата\t"}
{"url": "https://trud.bg/%d0%bf%d1%80%d0%b8%d0%b7%d1%80%d0%b0%d1%87%d0%bd%d0%b8%d1%82%d0%b5-%d0%ba%d0%b0%d0%b7%d0%b0%d1%80%d0%bc%d0%b8-%d0%b2%d0%b7%d0%b5%d0%bc%d0%b0%d1%82-%d0%b6%d0%b5%d1%80%d1%82%d0%b2%d0%b8/", "text": "Доста са населените места у нас, в които най-грозното нещо са изоставените казарми. Ускорените реформи в армията, чувствителното съкращаване на личен състав, премахването на задължителната наборна служба и концентрирането на гарнизоните само в определени райони на страната доведоха до тази гледка, която в повечето случаи не е за гледане. За съжаление се стигна и до отнемане на човешки живот. Във връзка с инцидента в Хасково министърът на отбраната се разпореди да бъде извършена проверка на целия сграден фонд с отпаднала необходимост за предприемане на последващи действия за обезопасяване. Въпросът е докога сагата с освобождаването на армията от имотите с отпаднала необходимост ще продължава. Не можем да отречем, че няма правителство, включително и настоящето, което да не е поставило решаването на този проблем като приоритет. В МО организацията на разпоредителните действия (продажбите) на недвижимите имоти се извършва от главна дирекция „Инфраструктура на отбраната“. Имотите се продават съгласно действащата нормативна уредба от законодателството на Република България. Според изискванията на Закона за държавната собственост за всеки един от посочените имоти се подготвя процедура за продажба чрез търг, която също се публикува на интернет страницата на Министерството на отбраната. Само за 2018 г. например, в графика за подобни разпоредителни действия фигурират 109 имота в 20 области. Повече от една трета от тях са бивши казармени райони и полигони. Обикновено за резултата от свършеното научаваме в Доклада на правителството за състоянието на отбраната и въоръжените сили. Все още такъв документ за миналата година няма, макар че според закона за отбраната и въоръжените сили, Министерският съвет трябваше да го внесе в парламента до края на март. Ясно е обаче, че не е намерен най-добрият или по-скоро най-ефективният път за освобождаване на МО от подобни несвойствени функции, т.е. да се превръща, едва ли не, в брокер на недвижими имоти. В годините назад можем да намерим най-различни идеи, някои от които доста екзотични, за решаване на този проблем, който бе породен от зададената преди близо 30 години цел да създадем „Малка, но добре оборудвана и въоръжена армия“. През 2006 г. например, излезе информация, че тогавашната изпълнителна агенция „Държавна собственост на Министерство на отбраната“ е разработила „Национална програма за конверсия“. Основната идея на документа бе армейските бази да станат бизнес зони, в които правителството да участва с 20 процента от необходимите средства за възстановяване на изоставените и в повечето случаи неподдържани имоти, а останалите да се осигурят от бизнеса. Предвиждаше се за привличане на инвеститори да се дават преференции за бизнеса, т.е. фирмите да имат право на ползване на сградите без заплащане на наем за срок от 10 години, а след това да ги купуват без търг или конкурс. По това време се заговори дори за приватизация на военни имоти и след това наемането им за конкретни нужди на армията. През 2010 г. се прие стратегия, която свързваше преодоляването на това предизвикателство с модернизацията на армията. Там се посочваше, че превъоръжаването изисква ясно дефиниране на потребностите от военна инфраструктура за изпълнение на функциите по отбраната и сигурността на страната. Трябваше да се предприемат действия, гарантиращи най-бързия и ефективен начин за намаление на разходите по издръжка на освободените имоти и реализиране на приходи от тях. Тогавашният анализ даде основание в документа да се запише, че за три години, до края на 2012 г., Министерството на отбраната ще се освободи от всички имоти с отпаднала необходимост. Все още това не се е случило. През тези години загуби смисъл и легендата, че ненужните имоти са златната кокошка за военния бюджет. Впрочем това го беше констатирал ген. Аню Ангелов като министър на отбраната, още преди седем години. Това, че бюджетът за отбрана изтича през неусвоените войскови имоти, не го е отричал нито един министър досега. Този товар ще трябва да поемат и следващите правителства. Нито един премиер обаче, не е казал, че това не е работа на Министерството на отбраната. От военните и техните политически началници се иска армията да притежава необходимите способности. Търговията с недвижимите имоти е в буквалния смисъл на думата неприсъща за тях. За да се освободи МО от тази тежест обаче, е необходимо управленско решение, т.е. политическа воля. В противен случай старите и ненужни казарми ще продължават да бъдат най-тъжната гледка в градовете на България, за която ще плаща не някой друг, а Министерството на отбраната. Това е и едно от обясненията на предприетата от години линия за безвъзмездно предоставяне на имоти. Това се мотивира с обществения интерес, но не навсякъде резултатът е добър.   Става, когато държавата има интерес Добрият пример е с Шумен, който е сред малкото градове в България, които могат да се похвалят с модерна многофункционална спортна зала. „Арена Шумен“ конкурира столичната. Строителството се финансира с 8,5 млн. лв., отпуснати като държавна субсидия. Модерното съоръжение и красивият парк около него са изградени на терена на бившето военно поделение „Пети полк“ на входа на града. Теренът върху съборените казарми с отпаднало предназначение днес е променен до неузнаваемост. Призрачното и опасно място зад високите зидове е достъпно и много приятно за посетителите. Не е така обаче, с бившето танково поделение в същия град. В началото на годината прокуратурата започна разследване за безстопанственост.", "date": "2019.05.02", "title": " Призрачните казарми вземат жертви\t"}
{"url": "https://trud.bg/%d0%b4%d0%be%d1%86-%d0%b4-%d1%80-%d1%81%d0%b2%d0%b8%d0%bb%d0%b5%d0%bd-%d0%bc%d0%b0%d1%81%d0%bb%d1%8f%d0%bd%d0%ba%d0%be%d0%b2-%d1%85%d0%b8%d1%80%d1%83%d1%80%d0%b3-%d0%b2-%d0%b0%d0%bb%d0%b5%d0%ba/", "text": "С д-р Свилен Маслянков разговаряме за специфичните му научни и практически интереси свързани с онкологичната, пластично-възстановителната, миниинвазивна и колопроктологична хирургия, с над 250 оперативни намеси годишно. За нарастващата заболеваемост от рак заради индустриализацията в световен мащаб. Както и за ролята на ранната диагностика и иновативните методи за лечение на коварната болест. – Доц. Маслянков, какви са тенденциите в онкологичната заболеваемост?  – Световните тенденции сочат, че заболеваемостта се увеличава бавно и постепенно, особено в индустриалните държави. Причинителите на ракови заболявания са най-вече замърсяването на природните ресурси – въздух, вода, почва, както и некачествената храна. В развитите държави много усилено се работи за ранната диагностика на тези патологии. Разработват се и се прилагат множество скринингови програми. Използват се и множество терапевтични методи, като например премахване на полипи по червата, които са предракови образувания. При наличие на тумор пък, се преценява в какъв стадий на развитие е и едва тогава се прилагат различни хирургични техники по възможност с по-малка инвазия. – Кои са най-честите патологии?  – Класиката е най-често рак на белите дробове, който е 11,6 % от общата заболеваемост, такива са данните и за рак на гърдата. Следват дебелочревните тумори, които са около 10,2 % от цялата патологична онкология. У нас малко над 4000 души заболяват годишно от рак на гърдата, от рак на коло ректума – почти 3000 човека. Белият дроб е водещ при мъжете – с около 20 % от онкологичната патология. Интересно е, че докато при рак на гърдата, смъртните случаи са наполовина от броя на заболелите, то при колоректалния карцином този процент е много по-малък и статистиката показва, че 9,2 % от онкологично болните загиват от болестт­а. Това означава, че има какво още да се направи по отношение на борбата с рак на стомашно-чревния тракт. Нужно е да се прилагат нов тип лечение, нови подходи, които да намалят броя на леталните случаи. От изключителна важност обаче са ранната диагностика и профилактика. – Кои хора попадат в рисковите групи?  – Рискови групи са пациенти с доброкачествени и хронично-възпалителни заболявания, такива с полипи и други предракови състояния. А също и такива с наследствен фактор, които имат във фамилията си двама, трима роднини с подобни заболявания. Не на последно място са и носителите на наследствени полипозни синдроми. – Вие прилагате в практиката си световен опит. Какви са новите методи при лечението на злокачествените тумори?  – Имам пациент, който оперирах през 2015 г. от рак на дебелото черво. Туморът беше запушил почти напълно органа. Примерът е показателен за мултимодалност на лечението. С прилагане на различни възможни форми на изцеление, този човек и днес е жив. Още по време на операцията се забеляза единична находка в белия дроб. Веднага след операцията на дебелото черво, го насочихме към белодробен хирург, който локализира метастаза, подлежаща на хирургично отстраняване. След това човекът проведе следоперативна химиотерапия и в рамките на година нямаше други разсейки. В края на 2016 г. установихме единична местастаза в черния дроб. Отново го оперирах, отстраних разсейката и последва нов курс химиотерапия. След известен период на липса на заболяване, болестта отново се активира, през 2017 г. се откри метастаза в гръбначен прешлен. Отново подлежаща на хирургично лечение със стабилизация на гръбнака и пореден курс химиотерапия и последвало подобрение. – Има ли пълно изцеление на пациенти с рак?  – Когато започвах работа преди 20-ина години, щом се диагностицират тумор и разсейки, пациентите бяха обявявани за безперспективни с очаквана продължителност на живота няколко месеца. Сега борбата с рака продължава много по-дълго време, а при адекватно лечение на такива пациенти, можем да постигнем 20-25 % 5-годишна преживяемост. В онкологията 5-годишната преживяемост се счита за период на излекуване. Има значение обаче какъв сегмент от червото отстраняваме. В старите учебници и редица хирурзи все още практикуват методът да се реже повече от 20 см над тумора и поне 5 см под него. В съвременните практики изрязване по 10 см във всички направления обикновено се счита за достатъчно. Но задължително трябва да се мисли и по отношение на лимфната система на тумора. Трябва да се пресекат в основата хранещите образуванието съдове, около които се знае, че преминават лимфните дренажи на самия тумор. По европейската концепция трябва да се прави дисекция поне до втори лимфен колектор, а източните школи- японска, корейска и др. разширяват и отстраняват лимфните възли и на трети лимфен колектор. Това довежда до 3-5% по-добра преживяемост на пациентите, но за сметка на повече следоперативни усложнения и по-дълъг болничен престой. – В кои случаи може максимално да се повлияе на злокачествено образувание?  – Практиката напоследък показва, че е належащо да се извършва изследване на генетиката на различните видове тумори в битката с рака. Всяко злокачествено образувание е полигенно и с различни генетични линии. Дори и по време на лечение е възможно да настъпи промяна в гените на тумора и той да стане нечувствителен и да спре да се влияе от терапията. У нас обаче такива изследвания рядко се правят, защото са скъпи. Подобен анализ при рак на гърдата например струва над 1000 лева. При оперативни намеси в черния дроб има описани двуетапни техники. За да бъде подготвен той, предварително се насочва кръвта към по-малко засегнатата половина, като същевременно тя може да бъде „изчистена“ от 3 до 4 малки разсейки. Това се постига чрез операция и лигатура (връзване) на голям кръвоносен клон или неинвазивно чрез артериална емболизация. Моя пациентка например, направи метахронна метастаза, появила се впоследствие след първата операция на чревен тумор. Тази метастаза беше на трудно място и доста голяма като туморен обем, почти колкото топка за тенис на корт. Единственият шанс бе да отстраним дясната половина на черния дроб. Но подготвяйки я за операция, приложихме съвременния метод, като колеги от инвазивната кардиология блокираха кръвоснабдяването на тази метастаза. Това доведе до свиването и последва хирургичната интервенция по изрязване част от черния дроб. Това е ярък пример на мулдимодалност на лечението от различни специалисти и прилагане на разнородни техники, за да се постигне максимално добър резултат. При ангиографска намеса оперативно можем да свържем с чернодробното кръвоснабдяване пособия, наречени портове, през които да се прави локална химиотерапия. Така се минимизират дозите и се намалява системната интоксикация. По този път може да се вкарат и специфични микросфери, с които да се окаже локална лъчетерапия върху метастазите. Това е иновативен принцип, но за съжаление в България не знам да се прилага, защото е скъп и ергоемък. Има техника, наречена редиофреквентна аблация за унищожаване на чернодробни метастази, чрез използване на ток с определена висока честота. Той се подава през специфични игли, около които се повишава температурата. Така местазата може да бъде унищожена по време на лапароскопска операция, при отворена хирургична интервенция, както и неинвазивно, под ехографски контрол. – Вие стриктно следите новостите в лечението на онкологичните заболявания и наскоро се завърнахте от конгрес в Лисабон. Какво дискутираха световните светила в медицината?  – Участвах в Деветия мултидисциплинарен конгрес за колоректални заболявания. Във форума се включиха не само хирурзи, но и специалисти, които се занимават с диагностика и лечение на рак на червата като гастероентеролози, химиотерапевти, лъчетерапевти и др. Имаше представители от цяла Европа – Франция, Испания, Германия, Холандия, Португалия. Участваха лекари от Южна Корея, както и лектори от САЩ. Дискутирано бе, че се търсят възможности при онкологично болни да бъдат изолирани от кръвта определени туморни ДНК или клетки. Според теорията на Фишер, заболяването рак е свързано с кръвообращението на човек много рано след появата му. Тази теория, която е от 80-те години на миналия век, обяснява защо при много злокачествени образувания е оправдано да се започне с химиотерапия в самото начало на лечението. Не винаги с изрязването на тумора реално удължава с много живота на болния. Понякога разсейките са по-коварния елемент на болестта и именно те решават продължителността на живот на пациента. Дори и да ги няма в организма, или при по-голяма засегнатост на органа, се допуска, че този тумор е по-стар и да има метастази, които по време на операцията да не са видими, но да са предпоставка за по-късната им проява. Като пример мога да посоча българин в Испания, заболял от рак на стомаха без далечни разсейки. Преди 5-6 г. бе диагностициран там и подложен на химиотерапия. След това последвало хирургично лечение и сега е добре. У нас все още това не е практика. С генетични изследвания се правят опити за изработване на молекулни модели за предсказване вероятността за наличие на регионални лимфни възли т.н ар. „радиомика“ и така се предвижда дори за първоначален тумор колко агресивен може да бъде и дали би се поддал само на локално лечение. Има начин дори с ендоскопска дисекция да се премахне малък тумор от червото, а в останалите случаи с по-висок риск да се подложат на конвенционална хирургия. – Какви са симптомите за онкологично заболяване на стомашно-чревния тракт?  – Стандартен симптом, който никога не бива да бъде пренебрегван, е наличие на кръв в изпражненията. За съжаление не са един и два случаите, в които кървенето при дефекацията се свързва с хемороидната болест. За съжаление не са и малко колегите, които изписват медикаменти за лечение на хемороиди като мазила, свещички и всъщност забавят диагнозата. Пациент с кървене влязъл в моя кабинет, независимо от характера, предвид зачестяването на тази болест, няма как да не бъде насочен на колоноскопия. В България достъпът до специалисти, които правят това изследване, е лесен, с направление, по здравна каса. Нито е толкова страшно, нито болезнено, може да бъде направено и с упойка. Аз лично съм се подлагал преди 4 г., защото съм фамилно обременен и според съвременните стандарти на петата година отново ще направя подобна профилактика. Други тревожни симптоми са изхождането на слуз и гной. Чести са промяната в навиците на запек, разстройство или редуването им. Подуване, болки и спазми в корема. За по-високите тумори е характерна и желязо-дефицитна анемия, обусловена от хроничната кръвозагуба. Освен колоноскопията, добри диагностични средства са също бариева снимка на червата, виртуална колоноскопия, ехография, скенер, ядреномагнитен резонанс. Най-висшата форма на диагностика е ПЕТ-скенер, какъвто най-модерен имаме при нас в „Александровска“. За контрол на болестта е важно нивото на туморните маркери. В момента имам странен случай на съпрузи, и двамата с рак на червото. Мъжът пръв бе диагностициран с разсейки в черния дроб. Премина през химиотерапия и отстранихме обруванието, а след това приложихме и локална химиотерапия като в момента е в задоволително състояние. После се разболя жена му от рак на ректума и след като направи предоперативна лъче-химиотерапия, туморът се сви до рамките на 5-стотинкова монета и това позволи да бъде отстранен миниинвазивно през ануса. В резултат не се намериха витални туморни клетки. Ако трябваше да оперирам по стандартния начин, тя щеше да е завинаги с торбичка на корема. Сега обаче е добре и предстои само да бъде наблюдавана. – Какви са причините, предизвикващи коварното заболяване?  – Основни са индустриализацията и храненето. Употребата на храни с високо съдържание на мазнини, препържвани при висока температура, честа употреба на месо, използване на домакински съдове със старите тефлонови покрития, фритюрници, микровълнови печки. Недостатъчна употреба на фибри и целулозни вещества. Създаване на киселинна среда в организма, която предизвиква възпалителни процеси и се получава дисбактериоза. Добре е да се прилагат установените от християнстовото пости, за да се пречиства организмът. Червените меса- свинско и телешко са опасни. Препоръчвам балансирано хранене с качествени продукти. – Какво трябва да приема превантивно човек, за да се предпази от рак?  – Вещества, за които се смята, че предпазват, са 1/4 таблетка аспирин дневно, витамини – С, Е, антиоксиданти, калций, бетакаротини, противозпалителни средства. Да се консумират повече кисело мляко, цитрусови плодове и зеленчуци богати на фибри и целулоза. – Как бихте коментирали вариантите на самолечение с алтернативни методи като билки и други субстанции, които се смятат за панацея?  – Самолечението е опасно и често забавя борбата с рака. Няма нищо лошо пациентите да приемат хранителни добавки, стрити гъби, имуностимуланти и др., които помагат за пречистването на организма и за засилване на имунната система. Това обаче трябва да става само след консултация с лекуващия лекар, а не по собствена преценка или по указания в интернет. Нашият гост  Доц. д-р Свилен Маслянков е хирург с над 20-годишен опит. Завършва медицина в МУ – София и стартира кариерата си в Комплексен онкологичен център- Велико Търново. През 2012 г. защитава успешно докторска теза на тема „Измерване качеството на живота на пациенти с рак на ректума – възможност за прецизиране на оперативното лечение”. След спечелен конкурс развива преподавателска кариера в Александровска болница, II Хирургия, при МУ – София. Специализирал е в клиники в Гърция, Испания, Хърватска, Англия, Русия и др. Има над 70 участия в конгреси и конференции у нас и в чужбина.", "date": "2019.05.02", "title": " Доц. д-р Свилен Маслянков, хирург в Александровска болница, пред „Труд“: Над 4000 души заболяват годишно от рак на гърдата\t"}
{"url": "https://trud.bg/%d1%80%d1%83%d1%81%d0%ba%d0%be%d1%82%d0%be-%d0%b5%d0%bc%d0%b1%d0%b0%d1%80%d0%b3%d0%be-%d0%b7%d0%b0-%d0%b2%d0%bd%d0%be%d1%81-%d0%bd%d0%b0-%d0%b4%d0%b5%d0%bc%d0%be%d0%ba%d1%80%d0%b0%d1%86%d0%b8%d1%8f/", "text": "Хуан Гуайдо да се радва, че Мадуро не е Ердоган За огромно огорчение и нещастие на венецуелския народ, страната им стана поредната, която геополитиката избра за мерене на силите на САЩ и Русия… че и на Китай за десерт. След яловия опит за преврат на опозиционера Гуайдо срещу режима на Николас Мадуро – редовно избрания президент на Венецуела – на 30 април, държавата отново влезе в топ новините на западните медии. Демократичният свят, включително и нашето МВнР, настояха, че режимът не трябва повече да се опълчва на следващи опити на военен преврат. Преврати стават под път и над път и рядко това е повод дори за коментар в същите тези медии, особено при нас. В България такива събития някак си те остават извън класическия новинарски поток – тежка катастрофа – Бойко Борисов – тежка катастрофа – протест срещу инвестиция в селото – лекарска грешка – Бойко Борисов – нов треньор на „Левски“. Какво например разбрахме за преврата в Судан преди няколко седмици и кой е Ауад Мохамед Ахмед бин Ауф? Нищо. С какво едно страдащо суданче е по-малко мило от едно страдащо венецуелче? Нима нашето МВнР не страда за демокрацията в Судан и за братския судански народ? Не, не страда, защото Путин не защитава конкретния тиранин – Омар ал Башир, дошъл на власт след военен преврат. Николас Мадуро, срещу когото беше опитът за държавен преврат, наследи на президентския пост неговия предшественик и гуро – Уго Чавес, дошъл на власт след военен преврат. Не се наемам и съветвам никой да не се опитва да обясни какво точно се е случвало вътре във Венецуела през последните десетилетия. Военни преврати – това е ясно. Най-простото обяснение е, че режимът е довел до просешка тояга народа на страната и трябва да има нови и демократични избори. Практиката показва, че ако Русия и САЩ са замесени в политиката на една държава, то тя в никакъв случай не е бедна. За Венецуела няма какво да говорим – петрол, природни изкопаеми, безбожно добри условия за туризъм и производство на дрога – какво повече да искаш от такова целунато от бога място. Никой от защитниците на Гуайдо по света не може да даде смислен отговор защо ако преди Уго Чавес Венецуела е била силно демократична и богата държава, защо близо 70 на сто от жителите на страната са били в зоната на изключителна бедност и мизерия? Битката не е за демокрация, а затова кой да бъде бог в тази земя. Очевидно е, че на народа не му е писано да си стопанисва земята, както се случва в повечето целунати-от-бога-места. Проблемът е, че режимът на Чавес отвори геополитическо пространство за Русия и Китай. Кремъл през прокситата от Хавана помагаха дълго време на диктатора да управлява и да прави сталински реформи. Реформи в смисъл – задължително образование в кубински вариант, достъп до медицинско обслужване, отнемане на пустеещите земи и оземляване на селяните, национализиране на компании, които не плащат данъци и т. н. За Русия това представлява изключителен шанс да си върне влиянието в Латинска Америка, което загуби след краха на СССР. Цветната революция, както съм споменавал и по-рано, се готвеше от дълго време, но залогът е в контрола на армията. Самото споменаване на словосъчетанието „цветна революция“ вече ражда паника сред хората. Към този момент, подкрепените от нашата западна цивилизация революции донесоха към милион жертви, милиони бежанци, разрушения, войни и нови военни преврати. В Тунис и Египет режимите се върнаха тихо-тихо – не беше изгодно да се остави на народа да гласува. В Либия нещата бяха изпуснати от контрол, а Сирия беше хвърлена в пожара заради Русия. Латинска Америка може да бъде също толкова жестока, колкото и арабския свят. Дали офицерите и генералите, верни на президента (официалния за страната) са гледали какво се случва с армията на Ирак, когато ИДИЛ влезе в Мосул? Или какво се случи с колегите им в Либия? След провала на преврата, съветникът по националната сигурност на американския президент Джон Болтън предупреди Николас Мадуро да има предвид при използване на сила срещу опозицията, че Вашингтон разглежда всички варианти за ответни действия. Мадуро обаче се пази точно от това – не дава повод за насилие. Близо 70 души са бяха ранени в деня на преврата при сблъсъци между антиправителствени демонстранти и силите на реда в столицата Каракас. Това обаче не е достатъчно насилие за повод. Толкова ранени има у нас, когато полиция се опитва да спре музиката в циганска махала, но това не е повод за употреба на армия. И в двата случая. САЩ биха пратили войска на секундата, ако цената беше приемлива. Сега не е. Биха пратили и проксита – наемна армия от съседни държави, частните си главорези от „Академи“, но на дъската има прекалено много пешки, топове, коне и офицери. Руски и кубински офицери. Русия придоби огромно самочувствие, натрупа огромен опит, след успеха си в Сирия. Всички помним как професионалните русофоби у нас, пък и по света, говореха за нова „афганистанска катастрофа“. Башар Асад може и да има отлични оценки от академията по диктатура, но за християните, за арменците, за евреите, за цивилизованите хора „Ислямска държава“ беше истинското чудовище. Затова и руската намеса там имаше мотивиран смисъл и успя. Специално за Путин мотивацията винаги е една – да си върне плащеницата на император, каквато руските предводители винаги са притежавали. Много от съседните държави на Венецуела подкрепят опозицията на Гуайдо. „Руската армия трябва да напусне Венецуела, ако целта им е да подкрепят режима на Никола Мадуро“ заяви бразилският външен министър Ернест Араужо, цитиран от Ройтерс. Секретарят Помпео заяви, че лишаването от свобода на лидера на венецуелската опозиция Хуан Гуайдо би предизвикало „значителна ескалация“ на обстановката и би принудило САЩ да реагират. Руските военни, според опозицонния „Ел Насионал“ са 99. Говорителката на Кремъл – Мария Захарова – потвърди цифрата. Изглеждат малко, но кой ги знае. Армията на Венецуела в момента е много голяма, добре въоръжена с диверсифицирано оръжие – руско и американско. Има и огромна подкрепа от населението. А сега и от Спецназ и от ВКС (Военно-космически сили). Въпреки това Мадуро ще избягва всякакво насилие. Но провокации ще има и битката за сърцето на армията ще бъде изтощителна и до край. А това е трудна битка. Първият пробив на Гуайдо беше с привличането на част от столичния гарнизон, но изглежда това е бил частичен успех. Частичен повод той да бъде арестуван, но не би. Изглежда Мадуро е наясно, че Гуайдо търси мъченичество, което да подпали войната. Иначе защо е свободен? Никой към този момент не може да обясни защо Гуайдо може спокойно да напуска страната, да се връща, да се разхожда (практически без охрана) и властта да не го арестува. Само едно справедливо сравнение да спусна. В Каталуня една дузина политици са съдени и заплашени от общо над 200 години затвор за това, че са предизвикали референдум. Референдум в Западна Европа е ужасно престъпление, оказва се. Гуайдо се обявява за президент, прави опит за военен преврат и нищо. Да се радва, че Мадуро не е Ердоган, че сълзите му ще са с размера на Салто Анхел.", "date": "2019.05.02", "title": " Руското ембарго за внос на демокрация във Венецуела\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d1%81%d0%bb%d0%b5%d0%b4-10-15-%d0%b3%d0%be%d0%b4%d0%b8%d0%bd%d0%b8-%d0%b6%d0%bf-%d1%82%d1%80%d0%b0/", "text": "Две чисто нови гари ще бъдат изградени до края на 2020 г. Това е гара „Обеля“ в София, която ще има топла връзка с метрото и нова гара „Костенец“, която ще се намира срещу съществуващата. Това обяви генералният директор на ДП „Национална компания „Железопътна инфраструктура“ инж. Красимир Папукчийски, който заедно с транспортния министър Росен Желязков даде старт на реконструкцията на гара „Подуяне“ и направиха символична първа копка на обекта. Новата гара „Обеля“ ще прави връзка с влаковете от и за гара Волуяк (по линиите София-Драгоман, София-Банкя и София-Радомир). Пътническа гара „Обеля“ ще бъде в непосредствена близост до метростанция (МС) Обеля и ще дава възможност за прекачване на пътници между двата вида транспорт. „Предвиждаме също така модернизация на 14 гарови комплекса и шест спирки, а с национално финансиране на 25 гари през тази година“, добави още Папукчийски. Той обясни, че реконструкцията на гара „Подуяне“, който започна от днес ще продължи 15 месеца и ще струва 2 300 000 лв., като за надзор ще бъдат дадени допълнително 185 000 лева. Средствата са осигурени по Оперативна програма „Транспорт и транспортна инфраструктура“. Снимки: Денислав Стойчев Министър Желязков обясни, че това е първият основен ремонт, който се прави на гарата от построяването й през 1930 г. „Оттогава има само частични ремонти, но никога не е имало генерален ремонт, такъв какъвто се предвижда от покрива, до детайлите, през инсталациите. Всички работи ще бъдат реновирани. Гарата е емблематична, защото съдържа в себе си ценни архитектурни елементи, които не са й позволили да се превърне в културно-историческо наследство с национално значение, но затова пък е част от това наследство с местно значение. Проектът има за цел да запази не само автентичния й вид, но и да го подчертае. След това имаме амбицията да я превърнем в обект от националното културно- историческо наследство“, заяви Желязков и добави, че по време на ремонта гарата ще продължи да функционира. Министър Желязков обяви, че предстои да започне ремонтът и на гара Искър, Казичене, Карнобат и Нова Загора и увери, че инвестициите, които се правят в този вид транспорт не са спорадични, а тенденция, която държавата следва. „След 10-15 години железопътният транспорт отново ще се превърне в основен транспорт, както е било през 1930 г. Това е общоевропейска тенденция. Целият свят върви в тази посока, защото този вид транспорт е по-евтин и екологичен“, обясни той.", "date": "2019.05.02", "title": " Министър Желязков: След 10-15 години жп транспортът отново ще е основен\t"}
{"url": "https://trud.bg/%d0%b4%d0%b6%d1%8a%d0%b4-%d0%bb%d0%be%d1%83-%d1%81%d0%b5-%d0%be%d0%b6%d0%b5%d0%bd%d0%b8-%d1%82%d0%b0%d0%b9%d0%bd%d0%be/", "text": "Британският актьор Джъд Лоу тайно се е оженил за своята приятелка Филипа Коън в Лондон на 30 април, съобщават от БТА, цитирайки вестник „Дейли мейл“. На скромната церемония в църквата „Олд Мерилбоун“ не са присъствали холивудски знаменитости. На венчавката са били поканени само семействата и близките на младоженците. Лоу и Коън не са допуснали да се правят снимки на брачната церемония. Нейният закрит формат изненада британските медии. По-рано те разгласиха, че Лоу възнамерява да се ожени във Франция в присъствието на свои приятели от Холивуд. Лоу и Коън съобщиха за годежа си през месец февруари тази година, след като имаха 4-годишна връзка. Това е вторият брак за 46-годишния актьор. От 1997 до 2003 година той беше женен за английската актриса Сейди Фрост, от която има три деца. Освен това Лоу е баща на дъщеря от модела Саманта Бърк и на дъщеря от певицата Катрин Хардинг.", "date": "2019.05.02", "title": " Джъд Лоу се ожени тайно"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2-%d0%ba%d0%be%d0%b8-3000-%d1%81%d0%b5%d0%ba%d1%86%d0%b8%d0%b8-%d1%89%d0%b5-%d0%b8%d0%bc%d0%b0-%d0%b2%d1%8a%d0%b7%d0%bc%d0%be%d0%b6%d0%bd%d0%be%d1%81%d1%82-%d0%b7/", "text": "Централната избирателна комисия публикува списъка с всичките 3000 избирателни секции в страната, в които ще може да се гласува машинно на изборите за членове на Европейския парламент на 26 май. Вижте пълният списък   (.docx) От ЦИК увериха, че няма да има забавяне по отношение на доставката на машини за изборите. Според говорителят на комисията Александър Андреев, договорът за машините от страна на ЦИК е готов. „Един договор има две страни, очакваме отсрещната страна да го подпише“, каза Андреев по-рано в четвъртък. Той уточни, че 3000 секции, в които ще има машинно гласуване, са избрани на основата на критериите, които ЦИК е приела с оглед численост на избирателите по населени места.", "date": "2019.05.02", "title": " Вижте в кои 3000 секции ще има възможност за машинно гласуване (ПЪЛЕН СПИСЪК)"}
{"url": "https://trud.bg/%d0%b1%d1%80%d0%b0%d1%82%d0%be%d0%b2%d1%87%d0%b5%d0%b4-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d0%b3-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%81-%d0%ba%d1%8a%d1%89/", "text": "Братовчед на кмета на Горна Оряховица инж. Добромир Добрев е вдигнал внушителна луксозна къща за гости с европари в село Донковци, в землището на с. Яковци в община Елена. Това обявиха публично в четвъртък депутатът от БСП за Великотърновския регион Явор Божанков и общинският лидер на БСП в железничарския град Огнян Стоянов. „Според Търговския регистър въпросният имот фигурира като собственост на фирма „БГ Адванс“ ЕООД на името на Станислав Иванов Стайков, който е първи братовчед на горнооряховския градоначалник. Той е служител в НКЖИ, с вероятна заплата не по-голяма от 800 лева и не е познат в бизнесредите“, съобщи Стоянов. Той уточни, че имотът е изграден със средства по ОП „Развитие на селските райони“, мярка 312 и е на стойност 263 242 лева. „70% от средствата са от еврофондовете, а 30 % са собствено финансиране. Впечатление прави фактът, че строителството на обекта е стартирало през 2013 г и е извършено от великотърновска фирма, която е изпълнявала обществени поръчки в Горна Оряховица за над 2,7 млн.лева. През 2015 г. строителството на къщата на брега на язовир „Йовковци“ в Еленския Балкан е завършено и обектът е регистриран като „Станчовата къща“, Първа категория, с три луксозни спални за 7 души, с 2 декара двор, каменна ограда, барбекю, джакузи, детска площадка с люлка и пързалка и две АТВ-та. Никъде обаче няма табели и информация за цени за ползване на стаи, нито телефони за контакти. Имотът вече е обявен за продан чрез брокерска агенция за сумата от 200 000 евро“, изтъкна Огнян Стоянов. Депутатът Явор Божанков пък допълни, че тъй като те не са разследващ орган ще предоставят тази информация и ще сезират за случая Специализираната прокуратура и Антикуропционната комисия. „Ще поискаме да бъде изяснено как е финансирано собственото участие по проекта. Има ли конфликт на интереси заради това, че къщата е строена от фирма, която е печелила обществени поръчки в община Горна Оряховица? Изпълнени ли са всички изисквания, залегнати в бизнесплана?Дали декларираните клиенти реално са ползвали къщата за гости. Извършени ли са счетоводни престъпления? Местни хора твърдят, че често са виждали в имота кмета на Горна Оряховица инж.Добромир Добрев, но братовчед му им е непознат“, заяви Явор Божанков. Депутатът и Огнян Стоянов потвърдиха, че имат сигнали и за други подобни порочни практики в Еленския Балкан, но проверки за строителството и ползването им предстоят. Репортер на „Труд“ потърси инж. Добромир Добрев за коментар по случая, но той не отговаряше на телефона си.", "date": "2019.05.02", "title": " Братовчед на кмета на Горна Оряховица с къща за гости за над 263 000 лева в Еленско\t"}
{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%b2-%d0%bf%d0%bb%d0%b5%d0%b2%d0%b5%d0%bd-%d1%81-%d0%b3%d0%bb%d0%b0%d1%81%d0%b0-%d1%81%d0%b8-%d0%bd%d0%b0-26-%d0%bc/", "text": "Трябва да развиваме непрекъснато сътрудничеството си с нашите партньори  от ЕС, за да бъдем по-добре интегрирани на европейския пазар, да има  повече възможности за реализиране на нашата качествена продукция, която и вие произвеждате тук, в Плевен. ЕС ни осигурява подкрепа, но ако ние  сами не си помогнем с нашия труд и не работим за нашата страна – каквато  и помощ да получаваме няма да ни е достатъчна. Това каза кандидатът за  евродепутат от ГЕРБ д-р Андрей Ковачев, който се срещна с работниците в  плевенско предприятие. Заедно с него бяха народните представители от  ГЕРБ Владислав Николов и Ралица Добрева, председателят на Общински съвет  – Плевен Мартин Митев и общинските съветници от групата на ГЕРБ  Владислав Монов, Христослав Михайлов и Йордан Грижов. „Навсякъде в страната виждаме табели с европейското знаме – показващи  реализирани проекти за подобряване на градската среда, за паркове,  инфраструктура, за околна среда, за развитие на човешките ресурси, за  повишаване на себестойността на нашата индустрия. Това са явните  резултати от членството ни в ЕС”, посочи д-р Ковачев. По думите на втория в листата на ГЕРБ и СДС с гласа си на 26 май нашите  сънародници трябва да дадат отговор на въпроса искат ли европейското  развитие на България да продължи. Избори 2019. Платено съдържание. Купуването и продаването на гласове е престъпление.", "date": "2019.05.02", "title": " Андрей Ковачев в Плевен: С гласа си на 26 май трябва да дадем отговор на  въпроса искаме ли европейското развитие на България да продължи\t"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0%d1%82-%d0%bd%d0%be%d0%b2%d0%b8-%d1%82%d0%b5%d1%81%d1%82%d0%be%d0%b2%d0%b5-%d0%b8-%d0%bd%d0%be%d1%80%d0%bc%d0%b0%d1%82%d0%b8%d0%b2%d0%b8-%d0%bf%d0%be-%d1%84/", "text": "Физическата дееспособност на учениците от I до XII клас по учебния предмет “Физическо възпитание и спорт” ще може да се оценява по съвременна система, която включва тестове, нормативи, оценъчна скала, методика за измерване и оценяване на физическите качества и електронни таблици за автоматично изчисляване на оценките по отделните тестове и на общата оценка. Системата е разработена от Националната спортна академия „Васил Левски“ след проведено изследване сред 9050 ученици на възраст от 6 до 18 години в 27 средни училища в 22 града, предложени от Център за оценяване в предучилищното и училищното образование и със съдействие на учители, директори и експерти в системата на училищното образование, съобщиха от образователното министерство. Проектът предвижда за оценка на основните физически качества учениците да изпълняват 5 контролни упражнения (тестове) – за бързина, взривна сила на долните крайници и на горните крайници и торса, издръжливост и ловкост. Тестовете са: бягане на 30 м, скок на дължина от място, хвърляне на плътна топка с две ръце над глава, бягане на 200 м и тест за ловкост. Системата за оценката на резултатите от отделните тестове е изработена в зависимост от пола и възрастта на учениците. Отчитат се навършените години към датата на провеждане на тестовете в началото на учебната година (месец октомври). Възрастовият диапазон на нормативната база е от 6 до 18 години, включително. Окончателната оценка на физическата дееспособност се изчислява само при наличие на оценки по всичките 5 теста. В системата не са включени тестове и нормативи за ученици със специални образователни потребности. Няма да се оценяват и тези ученици, които са освободени дълготрайно от часовете по физическо. Новата система ще замени от следващата учебна година прилагането на въведените през 1992 г. и 1995 г. подобни методики за оценяване. Използваните в момента тестове за измерване на физическите качества на учениците „Бягане на 300 м“ за момичета, „Бягане на 600 м“ за момчета, “Изправяне от тилен лег (коремни преси)” за момичета, както и тестовете за пъргавина няма да се включват в новата система.", "date": "2019.05.02", "title": " Въвеждат нови тестове и нормативи по физическо в училищата\t"}
{"url": "https://trud.bg/%d0%b8%d0%b7%d0%b1%d1%8f%d0%b3%d0%b0%d0%bb-%d0%be%d1%82-%d0%ba%d0%be%d0%b1%d1%80%d0%b0%d1%82%d0%b0-%d0%bf%d1%83%d0%bb%d0%b5%d0%b2-%d0%b5-%d0%b1%d0%be%d0%ba%d0%bb%d1%83%d0%ba/", "text": "Дилиън Уайт не сложи Кубрат Пулев сред най-добрите петима боксьори в тежка категория. Британецът от ямайски произход се обяви за най-добър в света, а след себе си нареди Антъни Джошуа, Тайсън Фюри, Дионтей Уайлдър и Джоузеф Паркър.  „Пулев е истински боклук“ обяви Уайт, който миналата година не посмя да приеме мач с Кобрата в София. Боксьорът насочи стрели и към носителя на четири от титлите Антъни Джошуа.  „Джарел Милър взимаше допинг, защото си мислеше, че и Ей Джей го прави – обясни Уайт. – Уплашил се е, че ако не се подготви, може да го убият на ринга. Има прекалено много назобени боксьори, които взимат легално. Оправдават се с лекарски рецепти за астма и други болести. Това е голям проблем в спорта изобщо.“", "date": "2019.05.02", "title": " Избягал от Кобрата: Пулев е боклук"}
{"url": "https://trud.bg/%d0%bb%d0%b8%d0%b2%d1%8a%d1%80%d0%bf%d1%83%d0%bb-%d0%b2-%d1%85%d1%80%d0%b0%d0%bc%d0%b0-%d0%bd%d0%b0-%d0%bc%d0%b5%d1%81%d0%b8/", "text": "Храмът на Меси се срути върху главата на Юрген Клоп и „Ливърпул“. Това написа каталунският вестник „Ел Мундо Депортиво“ след победата на „Барселона“ с 3:0 в първия полуфинален сблъсък между двата тима в Шампионската лига. Аржентинецът вкара на два пъти, а веднъж се разписа и Луис Суарес. Реплика на мениджъра на „Ливърпул“ преди мача на „Камп Ноу“ накара цялата каталунска общност да настръхне. В навечерието на битката той обяви, че домът на „блаугранас“ не е никакъв храм на футбола, а просто един голям стадион. Досега „мърсисайдци“ не бяха падали в гостуване в каталунската столица, но в сряда вечер отнесоха здрав пердах. И това отприщи злорадство по адрес на германеца заради изказването му. „Как е сега? Добре си дошъл в Храма на Меси, хер Клоп“, пише с видим сарказъм вестник „Спорт“, добавяйки, че Бълхата е разбил мита за непобедимия тим от Англия. Изданието се подиграва силно на смятания за най-добър защитник в света в момента Върджил ван Дайк, който бе сред слабите на терена. Бранителят пък сам призна, че Меси не може да бъде спрян. „Никой няма вариант, за да го опази на сто процента – призна бранителят на „Ливърпул“. – Аз просто съм щастлив, че не играя в Испания и не се срещам с него всеки сезон“. Вторият гол на Меси в мача, отбелязан след феноменално изпълнение на свободен удар от 30 метра, бе под номер 600 с екипа на каталунците във всички състезания. Първият той вкара преди 14 години срещу „Албасете“ през 2005-а. Лео може да се похвали и с 26 гола в 33 двубоя срещу английски съперници в Шампионската лига. Никой друг играч няма повече опънати мрежи на тимове от Острова. Попадението, с което Луис Суарес откри резултата за „Барселона“, бе под номер 500 за каталунския гранд в Шампионската лига. Към днешна дата първи по този показател е „Реал“ с 551 попадения. Загубата на „Ливърпул“ пък е четвърта в Шампионската лига този сезон. Поражението изравни и антирекорд на клуба за най-тежко в турнира. През октомври 2014-а тимът падна със същия резултат, но от „Реал“ (Мадрид). Въз основа на резултатите в европейските мачове, „Барселона“ на 94% е финалист в турнира, докато шансът за „Ливърпул“ е едва 6%. Снимка: Twitter", "date": "2019.05.02", "title": " „Ливърпул“ в Храма на Меси"}
{"url": "https://trud.bg/%d0%b8%d0%b2%d0%b5%d0%bb%d0%b8%d0%bd%d0%b0-%d0%b2%d0%b0%d1%81%d0%b8%d0%bb%d0%b5%d0%b2%d0%b0-%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b5-%d0%b5%d0%b4%d0%b8%d0%bd/", "text": "„Предстоящото посещение на папа Франциск е сред важните събития за страната ни и знаково за католическата общност. Той е един от най-силните гласове по света, подкрепящи опазването на околната среда и борбата с измененията на климата. Неведнъж е отправял послания към световните лидери по темата. Според него „всяка вреда на околната среда, вреди и на човечеството“. Това коментира кандидатът за евродепутат Ивелина Василева по повод предстоящата визита на главата на Римо-католическата църква в България на 5 и 6 май в София и Раковски. Тя припомни, че папа Франциск даде своята подкрепа и за приемането на Споразумението срещу климатичните промени в Париж.  „На 16 септември 2015 г., като министър на околната среда и водите аз и г-н Гуджеров – тогава зам.-министър в екипа ми, а сега кмет на община Раковски, имахме честта да присъстваме на аудиенция при Негово Светейшество за всички ресорни министри от ЕС. Три месеца преди ключовия форум в Париж, папа Франциск насърчи 28-те министри на околната среда да засилим усилията за приемане на споразумението за климата. „От моя страна и на Светия Престол няма да липсва подкрепата, за да се отговори по подходящ начин както на вика, който издига Земята, така и на вика на бедните“, каза тогава папата. По време на тази запомняща се среща той допълни още , че „околната среда е общо благо, наследство на цялото човечество и отговорност за всеки един от нас“, припомни Василева. На 22 октомври 2016 г. българският парламент ратифицира Споразумението срещу климатичните промени, което влезе в сила на 4 ноември 2016 г. В момента в град Раковски тече подготовка за 6 май, когато жителите и гостите на града ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово“. „Оценявам колко вълнуваща и запомняща е предстоящата среща за цялата католическа общност. В навечерието на посещението, искам да пожелая успех на кмета на Раковски Павел Гуджеров, който с професионализъм и желание работи за добрия живот и облик на общината“, допълни още Ивелина Василева. В своята предизборна кампания кандидатът за евродепутат отново залага на каузите свързани с опазване на околната среда.  „Високите екологични стандарти са предпоставка за здраве и добри условия на живот. Фокусът ни е подобряване качеството на атмосферния въздух, чистотата на водите, опазването на Черно море и не на последно място – ограничаване употребата на пластмаса, която е основен замърсител на водните басейни“, коментира Василева, която е председател на парламентарната Комисия по околната среда и водите. Избори 2019. Платено съдържание. Купуването и продаването на гласове е престъпление.", "date": "2019.05.02", "title": " Ивелина Василева: Папа Франциск е един от най-силните гласове, подкрепящи опазването на околната среда\t"}
{"url": "https://trud.bg/%d0%b4%d0%b6%d0%b5%d0%bd%d0%b8%d1%84%d1%8a%d1%80-%d0%b0%d0%bd%d0%b8%d1%81%d1%82%d1%8a%d0%bd-%d0%bd%d1%8f%d0%bc%d0%b0%d0%bc-%d0%bd%d1%83%d0%b6%d0%b4%d0%b0-%d0%be%d1%82-%d0%b4%d0%b5%d1%86%d0%b0-%d0%b7/", "text": "Актрисата Дженифър Анистън, прочула се от сериала „Приятели“, призна пред Huffington Post, че ролята на майка или съпруга, няма да направи живота й по-пълноценен и смислен. „Папараците губят толкова много време и средства да се чудят дали съм бременна (за хиляден път, но кой ли брои), като това само показва, че една жена няма как да е завършена, успяла и щастлива, ако не стане съпруга или майка“, коментира Дженифър и допълни: „Не е нужно да играя тези роли, за да бъда пълноценна. Нека всички жени сами изградим нашето щастие“. 50-годишната актриса през годините многократно променя мнението си относно това дали иска да бъде майка. Дженифър признава, че в моментите, когато е обмисляла идеята и някой фотограф я е заснел от кофти ъгъл, веднага са е появявала новината за бременността й. Най-неприятно й е било, когато близки и роднини са й честитили, без да има защо. „Според папараците аз или съм бременна, или съм дебела. Но аз приемам тялото си и съм щастлива от начина по който то се променя с възрастта. Ако някой ден реша да имам деца, аз ще съм първата, която да обяви това“, завършва Дженифър.", "date": "2019.05.02", "title": " Дженифър Анистън: Нямам нужда от деца, за да бъда пълноценна"}
{"url": "https://trud.bg/%d1%88%d0%b2%d0%b5%d0%b9%d1%86%d0%b0%d1%80%d0%b5%d1%86-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d0%b7%d0%b0-%d1%80%d0%b5%d0%b4%d0%b8%d1%86%d0%b0-%d0%bf%d1%80%d0%b5%d1%81%d1%82%d1%8a%d0%bf/", "text": "По искане на Окръжна прокуратура – София съдът е определил мярка за неотклонение „временно задържане под стража“ за срок до 40 дни спрямо гражданин на Швейцария, обявен за международно издирване от компетентните органи в неговата държава. Роденият в град Лозана чужденец (на 28 години) е бил задържан в 20:30 ч. на 27 април на ГКПП „Калотина“, съобщиха от прокуратурата. Деянията, за които той се издирва в Швейцария, са за престъпление срещу личното достойнство – обида, закана, принуда, насилие и заплаха срещу публичните власти, неизпълнение на официална заповед и трафик на наркотици. Те са престъпления и по българския Наказателен кодекс и са наказуеми с лишаване от свобода за повече от една година Швейцарските власти са потвърдили международното издирване своя гражданин и са информирали, че държавата им не прилага Европейската заповед за арест. Поради тази причина предстои националната заповед за арест да бъде изискана от Федералното министерство на правосъдието – бюро „Екстрадиция“.", "date": "2019.05.02", "title": " Швейцарец, издирван за редица престъпления, е задържан на Калотина"}
{"url": "https://trud.bg/%d0%be%d1%82%d0%b2%d0%b0%d1%80%d1%8f%d1%82-%d0%bd%d0%be%d0%b2%d0%b8-%d0%bc%d0%b5%d1%81%d1%82%d0%b0-%d0%bd%d0%b0-%d0%b7%d0%b0%d0%bb%d0%b0-%d0%b2-%d1%87%d0%b8%d0%ba%d0%b0%d0%b3%d0%be-%d0%b7%d0%b0-%d1%81/", "text": "Христо Стоичков ще се срещне с 400 българчета в Чикаго на 4 май – денят, в който дебютно ще представи в САЩ официалната си биография „Историята“, написана в съавторство с Владимир Памуков. Кавалерът на „Златната топка“ ще посети в събота сутрин „Ел Гроу Хайскул“ като е обещал поне два часа да бъде при децата. Родителите на повечето вече са подсигурили „Историята“, която стана хит №1 на пазара в последните шест месеца в България.  Целият ден на Стоичков ще мине със сънародниците в Чикаго. След визитата в училището най-великият български футболист ще се срещне с други българи в едно от най-познатите за нашите места в Чикаго. А от 18 часа е гвоздеят на програмата – галавечер с оригиналната „Златна топка“ и автографи на страниците на „Историята“ в „Хенгинг Гардънс“.  Стоичков е обещал, че няма да остави без автограф нито един желаещ. Той вече има опит по въпроса с 4-5 часови сесии в София, Пловдив, Ямбол, Бургас и Варна през декември, където го приветстваха близо 15 000 негови почитатели. В Чикаго всички места в залата вече са продадени, но по негово настояване се търси вариант за намиране на още пространство. Организаторите обещават, че ще намерят начин всички да влязат и да видят на живо Стоичков и най-големия индивидуален приз във футбола.", "date": "2019.05.02", "title": " Отварят нови места на зала в Чикаго за среща със Стоичков"}
{"url": "https://trud.bg/69-%d0%be%d1%82-%d1%83%d1%87%d0%b5%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%b1%d1%83%d1%80%d0%b3%d0%b0%d1%81-%d0%b8-%d1%81%d1%80%d0%b5%d0%b4%d0%b5%d1%86-%d0%bf%d0%b8%d1%8f%d1%82-%d0%b0/", "text": "69% от учениците в Бургас и Средец пият алкохол. 36% от тях употребяват спиртни напитки у дома, 33% – в дома на приятел, 10% – в заведения и дискотека. Това сочат данните от анкета на РЗИ – Бургас, проведена през април. В нея са анкетирани 186 ученика от 2 училища в област Бургас – СУ „Епископ Константин Преславски“ в Бургас и СУ „Св. св. Кирил и Методий“ в Средец. Проучването е било анонимно. В него са участвали 106 момичета и 80 момчета на възраст от 14 до 18 години. 31% от запитаните са отговорили, че никога не са употребявали алкохол, 69% са отговорили положително. 40% от запитаните момичета и момчета пият спиртни напитки 1-2 пъти седмично, 39% са заявили, че са опитвали един-два пъти, 10% – пият веднъж седмично, 8% – два-три пъти в седмицата, а 3% – повече от три пъти седмично. 36% от анкетираните са казали, че пият у дома, 33% – в дома на някой друг, 23% – пият по заведения и дискотеки, 8% – в паркове и на улицата. Според 40% от отговорите, тийнейджърите започват да пият на 13-14 години, 39% са посочили, че тази възраст е 15-16 години, а според 6% от анкетираните началото е на 11-12 години. 65% от учениците, участвали в допитването посочват, че никога не са се напивали. Това се е случвало на 23% от запитаните, а 12% са посочили, че са се напивали повече от три пъти. 78% от учениците са заявили, че първия им прием е бил с бира, 12% са започнали с вино, а 10% – направо с концентрат.  33% от учениците си признават, че ако имат проблем с алкохола „ще се справят сами“, 60% биха потърсили помощ от роднити и приятели, а 16% са склонни да се обърнат към професионална помощ или съвет от преподавател или полицай. „Употребата на алкохол е широко разпространена сред учениците. Групата на учениците, които консумират алкохол е над два пъти по-голяма от тези, които не са опитвали. Съотношението е 69 % : 31 %. А най-силно влияние за избора на младите хора да започнат употреба на алкохол се явява „обществената наследственост“ –  семейство; приятели; приятелският кръг и компанията“, сочат изводите на РЗИ.", "date": "2019.05.02", "title": " 69% от учениците от Бургас и Средец пият алкохол\t"}
{"url": "https://trud.bg/%d0%b1%d0%b0%d0%b7%d0%b0%d1%82%d0%b0-%d0%bd%d0%b0-%d0%b1%d0%be%d1%82%d0%b5%d0%b2-%d0%bf%d0%b4-%d1%81-%d0%b8%d0%bc%d0%b5%d1%82%d0%be-%d0%bd%d0%b0-%d0%b4%d0%b5%d1%80%d0%bc%d0%b5/", "text": "Базата на „Ботев“ (Пловдив) в квартал Коматево да бъде кръстена на името на легендата на „канарчетата“ Динко Дерменджиев. Подписка за това е подета в часовете след кончината на великия бивш футболист и треньор. Чико си отиде от този свят в ранните часове на 1 май след двумесечна борба с последиците от инсулт. Подписката ще бъде внесена за гласуване в общинския съвет в Пловдив.  В момента „жълто-черните“ играят домакинските си мачове на въпросната база, защото стадионът им „Христо Ботев“ не е готов. По думите на друга голяма фигура на „Ботев“ от близкото минало Петър Зехтински, последната мечта на Дерменджиев е била да види отбора отново в дома му.  „Болницата е много близо, бях там постоянно, лекарите много се грижеха за него – каза Зехтински за „Нова“. – Последната му мечта беше да се направи стадиона на „Ботев“, тръгна си с мисълта за футбола и затова трябва да го запомним всички“. Николай Киров, треньор на „жълто-черните“, разкри, че Чичко често бил на базата, за да се запознае със състоянието на отбора около срещите на тима. „Тъгата ми е огромна – каза Киров пред Блиц. – Бяхме много близки в последните години. Поне веднъж седмично Чико минаваше през базата да се видим и да проведем разговори. „Ботев“ и България изгубиха една голяма личност. Аз изгубих приятел и човек, от когото съм се учил…“.  В събота „жълто-черните“ приемат „Левски“ в дерби от Първа лига, като по време на двубоя Дерменджиев ще бъде почетен и от фенове, и от ръководството на домакините.", "date": "2019.05.02", "title": " Базата на „Ботев“ (Пд) с името на Дерменджиев"}
{"url": "https://trud.bg/%d0%b5%d0%bd%d0%b5%d1%80%d0%b3%d0%b8%d0%b9%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%81%d0%b0%d1%89-%d0%b0%d0%bc%d0%b5%d1%80%d0%b8%d0%ba%d0%b0%d0%bd/", "text": "Министърът на енергетиката на САЩ, Рик Пери заяви, че американския износ на втечнен природен газ в Европа е по-надежден от този на Русия, макар и по-скъп, съобщава  . Износът на газ от Съединените щати към ЕС нарасна, след като председателят на Европейската комисия Жан-Клод Юнкер се срещна с президента Доналд Тръмп във Вашингтон през юли миналата година, за да намали напрежението в търговията. „Ако само по-евтините доставки са всичко, от което се интересувате, тогава няма да купите BMW или Mercedes-Benz или един от хубавите автомобили, които излизат от Европейския съюз,“ каза Пери на пресконференция в Брюксел по време на преговорите за газ. „Може да купите по-евтино от друго място, но може да не е надеждно и въпросът е същият с руския газ“, каза той. В изказване пред Пери комисарят по енергетиката на ЕС Мигел Ариас Канете заяви, че увеличаването на износа на газ в САЩ има смисъл. „Диверсификацията е важна не само за сигурността на доставките, но и за конкуренцията“, каза испанският комисар. Канете също приветства това как 28-членният ЕС стана по-малко зависим от Русия, която въпреки това остава най-големият доставчик на газ в блока. Загрижеността за вноса от Русия рязко нарасна през 2014 г., когато Москва анексира Кримския полуостров от Украйна, държава извън ЕС, която е ключов маршрут за доставките на руски газ за Европа. Откакто Тръмп зае президентския пост през 2017 г., неговата администрация лобира за спиране на руския газопровод „Северен поток-2“ към Европа, противопоставяйки се на основния поддръжник на проекта Германия и заставайки на страната на източноевропейските държави като Полша. На среща миналия юли в Белия дом Тръмп и Юнкер обещаха да няма нови мита след тези за стоманата и алуминия, които предизвикаха опасения от търговска война. Като част от примирието, страните от ЕС дадоха зелена светлина миналия месец на Брюксел да започне търговски преговори с Вашингтон. От юли, според Европейската комисия, кумулативният внос на ЕС на втечнен природен газ се е увеличил с 272%, за предходния период – до общо 10,4 млрд. куб. метра.", "date": "2019.05.02", "title": " Енергийният министър на САЩ: Американският втечнен природен газ е по-надежден от руския"}
{"url": "https://trud.bg/%d0%b0%d1%81%d0%b0%d0%bd%d0%b4%d0%b6-%d0%be%d0%b1%d1%8f%d0%b2%d0%b8-%d1%87%d0%b5-%d0%bd%d0%b5-%d0%b8%d1%81%d0%ba%d0%b0-%d0%b4%d0%b0-%d0%b1%d1%8a%d0%b4%d0%b5-%d0%b5%d0%ba%d1%81%d1%82%d1%80%d0%b0%d0%b4/", "text": "Основателят на Уикилийкс Джулиан Асандж заяви в лондонски съд, че не иска да бъде екстрадиран в САЩ, където ще бъде съден за едно от най-големите изтичания на секретна информация в историята, съобщи БТА. САЩ искат Асандж да им бъде предаден и го обвиняват в заговор за неправомерен достъп до информационна система, което се наказва с до пет години затвор. Асандж, който е в британски затвор, участва в състоялото се днес предварително процедурно заседание на Уестминстърския магистратски съд чрез видеовръзка. Запитан дали е съгласен да бъде екстрадиран в САЩ, той отговори отрицателно. Следващото заседание бе насрочено на 30 май, но то ще има процедурен характер. Разширено изслушване е планирано за 12 юни, но същинските заседания по иска за екстрадиране ще започнат след няколко месеца, съобщи съдът. Съдът не може да започне да разглежда въпроса за екстрадирането на Асандж по същество, докато той не изтърпи наказанието си за нарушаване на условното освобождаване под гаранция.", "date": "2019.05.02", "title": " Асандж обяви, че не иска да бъде екстрадиран в САЩ"}
{"url": "https://trud.bg/%d0%b8-%d0%ba%d0%b0%d1%82%d0%b0%d0%bb%d1%83%d0%bd%d1%86%d0%b8%d1%82%d0%b5-%d0%bf%d0%be%d0%b4%d0%ba%d1%80%d0%b5%d0%bf%d0%b8%d1%85%d0%b0-%d0%ba%d0%b0%d1%81%d0%b8%d1%8f%d1%81/", "text": "Физическото състояние на Икер Касияс притесни спортните звезди от цял свят. Стражът на „Порто“ бе опериран по спешност, след като получи инфаркт по време на тренировка. В часовете, след като новината обиколи света, някои от най-големите спортисти окуражиха легендата на испанския футбол. Сред тях бе и „Барселона“, големият съперник на „Реал“ (Мадрид), където мина голяма част от кариерата на вратаря. От „Камп Ноу“ показаха, че цветовете нямат значение в случаи като този.  „Най-добри пожелания за бързо и напълно възстановяване“, се казва в обръщението на каталунците. Освен от „Барса“, Касияс получи подкрепа от Рафаел Надал, Кристиано Роналдо, Серхио Рамос, Джанлуиджи Буфон, Фабио Канаваро, Карлес Пуйол и стотици други звезди.  „Всичко тук е под контрол! Изплаших се доста, но силите не ме напускат – бяха първите думи на Касияс от болницата. – Благодаря на всички за подкрепата и обичта!“  Все още обаче няма яснота дали 37-годишният играч ще продължи състезателната си кариера. Към момента всичко подсказва, че вратарят ще трябва да отстъпи в името на здравето си. Това призна и известният испански кардиолог Хуан Антонио Корбалан: „Не може да се играе футбол със стент на коронарните артерии, дори и да говорим за вратар. Икер отново ще има нормален живот, но няма да може да играе професионално.“", "date": "2019.05.02", "title": " И каталунците подкрепиха Касияс"}
{"url": "https://trud.bg/%d0%b7%d0%b5%d0%bb%d0%b5%d0%bd%d1%81%d0%ba%d0%b8-%d0%bf%d1%80%d0%b8%d0%b7%d0%be%d0%b2%d0%b0-%d1%80%d1%83%d1%81%d0%b8%d1%8f-%d0%b4%d0%b0-%d0%b2%d1%8a%d1%80%d0%bd%d0%b5-%d0%bd%d0%b0-%d1%83%d0%ba%d1%80/", "text": "Победителят на президентските избори в Украйна Володимир Зеленски даде да се разбере, че е възможно да се търси компромис в отношенията с Русия при условие, че „бъде върнат“ на Киев контролът върху границата му, предаде БТА. „След всяко „довиждане“ задължително идва „добър ден“. Дълго мислих за „многото общо“ между Украйна и Русия. Реалността е, че от „общото“ ни е останало само едно – държавната граница. 2295 километра и 400 метра общо“, написа Зеленски на профила си във Facebook. Той призова Русия да върне на Украйна контрола „върху всеки милиметър“ от границата и подчерта, че само тогава двете страни ще могат да продължат да търсят „общото“. Зеленски каза още, че забраната за износ на петролни продукти, опростяването на процедурата за издаване на руски паспорти на жителите на част от Луганска и Донецка област, задържането на украински моряци след инцидента в Керченския проток „нито на йота“ не улесняват уреждането на спорните въпроси между двете страни. Той отбеляза, че такива отношения със сигурност няма как да бъдат наречени братски.", "date": "2019.05.02", "title": " Зеленски призова Русия да върне на Украйна контрола върху „всеки милиметър“ от границата й"}
{"url": "https://trud.bg/%d1%84%d0%b8%d1%84%d0%b0-%d0%be%d0%b1%d0%bc%d0%b8%d1%81%d0%bb%d1%8f-%d0%b8%d0%b4%d0%b5%d1%8f%d1%82%d0%b0-%d0%b7%d0%b0-%d0%b2%d1%80%d0%b5%d0%bc%d0%b5%d0%bd%d0%bd%d0%b8-%d1%81%d0%bc%d0%b5%d0%bd%d0%b8/", "text": "ФИФА обмисля сериозно идеята да въведе временни смени във футбола. Причината въпросното правило да се дискутира като вариант е травмата на Ян Вертонген от „Тотнъм“ в срещата с „Аякс“ от полуфиналната фаза. Белгиецът получи контузия в главата след удар със свой съотборник. Секунди, след като се завърна на терена обаче, бранителят се почувства зле и бе заменен. След инцидента от организацията „Хедуей“, занимаваща се с мозъчните травми, призова да се вземат мерки. Идеята е да има временни смени за играчи, получили именно удар в главата. Това обаче крие и рискове – кратката почивка може да доведе до мускулни травми на играчите, ако не са разгрели добре.  От „Хедуей“ предлагат на мачовете да има независими лекари, които да могат да правят точна преценка дали даден футболист може да се върне в игра след удар в главата.", "date": "2019.05.02", "title": " ФИФА обмисля идеята за временни смени"}
{"url": "https://trud.bg/%d0%bf%d1%80%d0%b8%d0%bd%d1%86%d0%b5%d1%81%d0%b0-%d1%88%d0%b0%d1%80%d0%bb%d0%be%d1%82-%d1%81%d1%82%d0%b0%d0%bd%d0%b0-%d0%bd%d0%b0-4-%d1%81%d0%bd%d0%b8%d0%bc%d0%ba%d0%b8/", "text": "Дворецът Кенсингтън публикува в официалния си профил в Instagram снимки на принцеса Шарлот, която днес навършва 4 години. Кадрите са заснети от майка й херцогинята на Кеймбридж Кейт Мидълтън в дома на семейството в Норфолк. Херцогът и херцогинята на Кеймбридж благодариха за топлите и мили пожелания, изпратени по случай празника на малката принцеса. Под един от кадрите, пожелание отправиха и Меган и Хари, изпращайки много любов и целувки на Шарлот.  ", "date": "2019.05.02", "title": " Принцеса Шарлот стана на 4 (СНИМКИ)"}
{"url": "https://trud.bg/%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d1%82%d1%80%d0%b0%d0%bd%d1%81%d0%bf%d0%be%d1%80%d1%82-%d0%b2-%d1%81%d0%be%d1%84%d0%b8%d1%8f-%d0%b2%d0%bb%d0%b5%d0%b7%d0%b5-%d0%b2-google-maps/", "text": "От днес маршрутите на градския транспорт в София са налични в картовата услуга на Google – Google Maps. Опцията в приложението съществува за много други големи градове в света от 2012 г. За сега София е единственият град у нас, за който е добавена опцията. Информацията се появява, след като напишете адреса на вашата дестинация. Досега наличните възможности бяха само пътуване с автомобил или пеша, но от днес вече можете да проверите и кои линии стигат до желаното от Вас място. Приложението също сравнява в реално време видовете транспорт и изчислява кой е най-бързият маршрут на база разписание, трафик и закъснения. Дава информация за времетраенето на пътуването и за общата сума.", "date": "2019.05.02", "title": " Градският транспорт в София влезе в Google Maps"}
{"url": "https://trud.bg/%d0%bf%d0%be-%d0%bd%d0%b0%d1%81%d1%82%d0%be%d1%8f%d0%b2%d0%b0%d0%bd%d0%b5-%d0%bd%d0%b0-%d0%ba%d0%bc%d0%b5%d1%82%d0%b0-%d0%bd%d0%b0-%d1%81%d0%b2%d0%b8%d1%89%d0%be%d0%b2-%d0%b0%d0%bf%d0%b8-%d0%b7%d0%b0/", "text": "АПИ започна почистване на пътя Свищов – Ореш, който е част от Републиканската пътна мрежа, на територията на община Свищов. Премахване на храстова растителност и косене по пътните банкети, са основните дейности, които започнаха в тази отсечка от пътя. Кметът Генчо Генчев настоя пред Агенция „Пътна инфраструктура“ за намесата им, тъй като почистването на крайпътната обстановка е от изключителна важност за безопасността на участниците в движението. Въпреки, че пътят е отговорност на АПИ, градоначалникът предприе мерки за запълването на четири големи дупки на пътното платно, които създаваха реална предпоставка за инциденти на пътя. Асфалтирането им се извърши от община Свищов с цел превенция срещу нежеланите пътнотранспортни произшествия. „Въпреки, че това не е наш ангажимент, би било безотговорно да оставим тази отсечка в състояние, което застрашава живота на пътуващите“, категоричен е кметът на Свищов. След почистването на отсечката Свищов – Ореш, АПИ ще продължи почистването на Републиканската пътна мрежа в участъците при селата Козловец и Совата.", "date": "2019.05.02", "title": " По настояване на кмета на Свищов АПИ започна почистването на пътни банкети"}
{"url": "https://trud.bg/%d0%ba%d0%b0%d0%bd%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80%d0%b0-%d0%bd%d0%b0-%d0%b3%d1%80%d0%b8%d0%b3%d0%be%d1%80-%d0%b7%d0%b0-%d1%88%d0%b5%d1%84-%d0%b2-%d0%b0%d1%82%d0%bf/", "text": "Дани Валверду може да се сдобие с още един ангажимент освен работата си като треньор на Григор Димитров. Венецуелецът е сред вариантите за нов член на борда на директорите на АТП по предложение на няколко играчи.  Мястото в борда е вакантно след оставката на американеца Джъстин Гимелстоб. Той се оттегли, след като бе осъден на общественополезен труд и курсове за овладяване на гнева, тъй като нанесе побой на свой приятел.  През това време Григор се подготвя за турнира от сериите „Мастърс“ в Мадрид. Той направи първа тренировка на кортовете в комплекса, а освен това заяви участие и в надпреварата на двойки, в която негов партньор ще е Карен Хачанов (Русия). Жребият за основната схема е утре, а българинът няма да е сред поставените, тъй като вече е 49-и в ранглистата.", "date": "2019.05.02", "title": " Канят треньора на Григор за шеф в АТП"}
{"url": "https://trud.bg/%d0%b1%d0%b5%d0%b7-%d1%82%d0%b8%d1%80%d0%be%d0%b2%d0%b5-%d0%bf%d0%be-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8%d1%82%d0%b5-%d0%b2-%d0%bf%d0%b8%d0%ba%d0%be%d0%b2%d0%b8%d1%82%d0%b5-2/", "text": "Утре – 3 май, последният работен ден преди трите почивни дни за Гергьовден, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата, съобщиха от АПИ. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: • автомагистралите; • път I-1 с. Ребърково – Ботевград, като движението се пренасочва по път II-16 Ребърково – Своге – Софийски околоврестън път в посока София; • път I-1 – от Благоевград до ГКПП „Кулата“; • път I-4 п. в. „Коритна“ – Велико Търново – Шумен; • път I-5 Русе – Велико Търново; • път I-8 ГКПП „Калотина“ – София; • път I-9 Варна – Бургас; • път II-18 Околовръстен път на град София; • път II-99 Бургас – Царево. Тежкотоварните превозни средства ще бъдат спрени и в последния почивен ден 6 май (понеделник) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика и повишаване безопасността на движение от 10 ч. в петък – 3 май, до 10 ч. в неделя – 5 май, ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“. От 10 ч. в неделя – 5 май, до 10 ч. във вторник – 7 май, когато много хора ще пътуват към столицата, в същите участъци ще има по две ленти за София и една за Бургас или Варна. Целта е по-лесно предвижване в пиковите дни и часове в участъците с ремонт на двете магистрали. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно. На АМ „Тракия“ се ремонтира платното за Бургас на виадуктите – при 13-ти, 15-ти и 20-ти километър и над река Елшишка при 89-ти км на автомагистралата. За да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“;  пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“;  пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.  На АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“. В участъците при 19-ти км /виадукт „Потоп“/ и при 36-ти и 37-ми км /виадукт „Коренишки дол“/ от 10 ч. в петък – 3 май, до 10 ч. в неделя – 5 май, ще има две ленти в посока Варна и една за София, а от 10 ч. в неделя – 5 май, до 10 ч. във вторник – 7 май, съответно две ленти за София и една за Варна. На виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението за превозните средства до 12 тона се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. В участъците с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин – проходът „Петрохан“ и Искърското дефиле. За улеснение на трафика през Владая и повишаване на пътната безопасност на 6 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Карта с временната организация на движението по участъците от републиканската пътна мрежа в празничните дни през 2019 г. – ", "date": "2019.05.02", "title": " Без тирове по магистралите в пиковите часове на 3 и 6 май"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b4%d0%be%d0%bc%d0%b0-3/", "text": "Възрастна жена е загинала при пожар, възникнал в дома й в кв. „Надежда“. Сигнал за произшествието е подаден днес към 09.20 часа, съобщиха от МВР. Веднага на място били насочени пожарни и спасителни екипи, потушили пламъците. При последвалия оглед в апартамента е намерено безжизненото тяло на 73-годишна жена, в болница е откарана дъщеря й – на 36 години. Тепърва ще се установяват причините за възникналия пожар, от който не са пострадали останалите апартаменти в сградата.", "date": "2019.05.02", "title": " Възрастна жена загина при пожар в дома й в София"}
{"url": "https://trud.bg/%d0%ba%d0%b5%d0%bd%d0%b8%d0%b9%d1%81%d0%ba%d0%b8-%d0%b7%d0%b2%d0%b5%d0%b7%d0%b4%d0%b8-%d0%b8%d0%b4%d0%b2%d0%b0%d1%82-%d0%b7%d0%b0-%d0%bc%d0%b0%d1%80%d0%b0%d1%82%d0%be%d0%bd%d0%b0-%d0%b2%d1%8a%d0%b2/", "text": "Куп класни атлети ще пристигнат за Маратон Варна на 12 май. Надпреварата е част от родната верига под мотото „Бягането като начин на живот“ и е сред водещите събития на инициативата „Варна – Европейски град на спорта“.  Фаворит по улиците на Морската столица ще е роденият в Мароко Ахмет Насеф, който се състезава за Италия. Българският зет има 2 победи в последните 3 години и ще се опита да спечели със звездната кенийска група в състав Абел Роб, Осеа Тюей и Андрю Мангата, както и мароканеца Юсеф Сбаи. Всички те, с изключение на Роб, са в битката за джакпота от 20 000 лв., тъй като завършиха под 2:25 часа предишния маратон от веригата в Стара Загора.  Шансове да грабне сумата има и Рут Матебо, чието време е под 2:45 ч при жените. Ако успее, кенийката ще спечели за трета поредна година големия джакпот.  Сериозна конкуренция се очаква и на полумаратонската дистанция. Осигурен е рекорден награден фонд, както и предметни награди от партньори за най–добре класиралите се български състезатели в трите дистанции (включително 10,5 км). Стартът е в 9,30 ч на площад „Независимост“ пред Операта, на същото място е и финалът.", "date": "2019.05.02", "title": " Кенийски звезди идват за маратона във Варна"}
{"url": "https://trud.bg/%d0%be%d1%81%d0%b8%d0%b3%d1%83%d1%80%d0%b5%d0%bd%d0%b8-%d1%81%d0%b0-70-000-%d0%bb%d0%b5%d0%b2%d0%b0-%d0%b7%d0%b0-%d1%83%d0%ba%d1%80%d0%b5%d0%bf%d0%b2%d0%b0%d0%bd%d0%b5-%d0%bd%d0%b0-%d0%bf%d0%be%d0%b4/", "text": "Междуведомствената комисия за възстановяване и подпомагане към МС отпусна 70 000 лева на община Свищов за овладяване процеса на срутване на подпорна стена на ул. „Екзарх Антим I” в Свищов. В исканието на кмета на града Генчо Генчев до Комисията е описано, че в следствие на проливните дъждове, още през декември 2014 г., са се активирали свлачищни процеси, които водят до разрушаването подпорната стена, а обилните дъждове, характерни за региона през април и май, допълнително засилват процеса на ерозия и компрометират засегнатия участък. Към искането са приложени Заключение от техническа експертиза, Подробна количествено-стойностна сметка и Инвестиционен проект за укрепване и възстановяване. Предстои процедура по възлагане на фирма изпълнител, която да стартира незабавното укрепване на подпорната стена, от чиято стабилност зависи безопасността на цял жилищен блок. Община Свищов ще настоява за средства, с които да се укрепи и продължението на ул. „Екзарх Антим I”, както и засегнатите участъци на ул. „Рила” в село Ореш.", "date": "2019.05.02", "title": " Осигурени са 70 000 лева за укрепване на подпорната стена в Свищов"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0%d1%85%d0%b0-%d0%b4%d0%b2%d0%b5-%d0%bd%d0%be%d0%b2%d0%be%d1%80%d0%be%d0%b4%d0%b5%d0%bd%d0%b8-%d0%bb%d1%8a%d0%b2%d1%87%d0%b5%d1%82%d0%b0-%d0%b2-%d1%85%d0%b0%d1%81/", "text": "Двете новородени лъвчета в хасковския зоокът “Кенана” починаха едва 36 часа след раждането си. Те се появиха на бял свят в малките часове на 1 май. Майката е 13-годишната лъвица Петя, за която това е първо раждане. Рано сутринта в почивния 1 май лъвицата и лъвчетата са посетени от ветеринарен лекар, който установява, че всичко е наред. Близо 24 часа след раждането обаче майката не ги е захранила, съобщи  . “Веднага извикахме ветеринарния доктор Инджов от клиниката в Димитровград, когато ги взе докторът бяха живи, но в последствие едното почива после и другото”, каза шефът на Зоокът “Кенана” Валентин Ахтаров. Eксперти по биоразнообразие от РИОСВ-Хасково са извършили проверка на място по случая, съобщиха от инспекцията. Установено е, че поради влошаване състоянието на малките, на 2 май сутринта те са били приети във Ветеринарна клиника „Арена вет“- Димитровград, с която зоопаркът има сключен договор за ветеринарно-медицинско обслужване на животните. Ветеринарният лекар е констатирал, че лъвчетата са в хипотермичен шок с  телесна температура  под 32 градуса. След пристигане в клиниката са поставени в кислородна камера и въпреки, че са предприети всички процедури по спасяване на живота им, двете лъвчета умират. Между 14 и 17 май т.г. предстои зоопаркът в Хасково да бъде проверен от междуведомствена комисия с участието на представители на МОСВ във връзка с подадени заявления за лицензиране на зоопарковете в Хасково и Димитровград, информират от РИОСВ. Припомнят също, че грижата за животните в зоологическата градина е задължение на собственика – Община Хасково.", "date": "2019.05.02", "title": " Починаха две новородени лъвчета в хасковския зоокът\t"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%be%d0%b2%d0%b5%d0%ba-%d0%b5-%d0%b7%d0%b0%d0%b3%d0%b8%d0%bd%d0%b0%d0%bb-%d0%bf%d1%80%d0%b8-%d1%81%d0%b1%d0%bb%d1%8a%d1%81%d1%8a%d0%ba-%d0%bd%d0%b0-%d0%b7%d0%b0%d1%82/", "text": "Най-малко един човек е загинал при пожар, унищожил автобус, пълен със затворници в Прага. 14 души са ранени, като един от тях е в тежко състояние. Това съобщи „Фокс Нюз“, цитирана от БГНЕС. По данни на пражката спасителна служба автобусът, превозващ затворници, се е запалил след сблъсък на оживен главен път с два камиона, единият, от които военно превозно средство, транспортиращо два военни танка. Инцидентът се е случил на главен път, водещ към международното летище на Прага. Танковете са били на път към Пилзен, за да участват в честване по случай освобождението на града в края на Втората световна война.", "date": "2019.05.02", "title": " Един човек е загинал при сблъсък на затворнически автобус и камиони в Прага"}
{"url": "https://trud.bg/%d0%bf%d1%80%d0%b5%d0%b7-%d0%bc%d0%b0%d0%b9-%d0%b7%d0%b0%d0%bf%d0%be%d1%87%d0%b2%d0%b0-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%84%d0%b0%d1%81%d0%b0%d0%b4%d0%b8%d1%82%d0%b5-%d0%bd%d0%b0/", "text": "През май започва поетапното ремонтиране на първите пет сгради на улица „Алеко Богориди“ в Бургас. От Община Бургас са изготвили архитектурните проекти за възстановяване на автентичния им облик. Четири от постройките се намират в участъка между улиците „Възраждане“ и „Михаил Лермонтов“, а петата е сградата на улица „Антим I“ № 35. Неразделна част от проектната документация са обяснителна записка и количествено-стойностна сметка за предвидените за извършване ремонтни дейности и време за изпълнението им. В момента се разработва график на изпълнение на строителните работи, тъй като Община Бургас ще ремонтира сградите поетапно. Очакванията са възстановителните дейности да започнат още през май като първа ще бъде постройката на улица „Михаил Лермонтов“ № 26. Втора в списъка ще бъде сградата на улица „Алеко Богориди“ № 10. Останалите три – „Алеко Богориди“ № 6, 8 и „Антим“ № 35, са паметници на културата и проектите за ремонт на старите им фасади са изпратени за съгласуване в Министерството на културата. Собствениците на сградите активно участваха в процеса на проектиране и подробно са запознати с проектите, като им е предоставена възможност за избор сами да извършат строителните работи по фасадите или общинското предприятие „Общински имоти“ да ги ремонтира, а те да възстановят вложените средства. След като ремонтира емблематичния булевард „Алеко Богориди“ през 2018-та година, сега усилията на Община Бургас за насочени към връщане духа и архитектурния силует на стария Бургас, като възстанови занемарените улични фасади по най-пешеходната и туристическа централна улица „Алеко Богориди“ до Приморски парк, откъдето преминават хиляди туристи и гости на града всяка година. Освен фактa, че неремонтираните с години покриви и фасади нарушават общото възприятие и не се вписват в ансамбъла на градската среда, занемареното им физическо състояние носи опасност от падащи части от мазилки и други фасадни елементи, което застрашава живота и здравето на преминаващите в непосредствена близост до тях. Причината, значителна част от сградите да са в лошо състояние, е възникналата в годините съсобственост, като част от собствениците са извън страната, което затруднява и прави невъзможно извършване на необходимите действия по направените предписания. Община Бургас е констатирала, че сградите се нуждаят от ремонт на фасадите, включващ мазилкова декорация, облицовки, покривни покрития, обшивки и др. При изпълнение на ремонтните работи цветовото решение на фасадите, растерът и детайлите на дограмата ще бъдат максимално съобразени с оригиналните характеристики на сградите и общия силует. Всички дейности на Община Бургас по възстановяване на естетическите характеристики на уличните фасади на сгради в центъра на града са съобразени и с предвидените за ремонт сгради по „Алеко Богориди“ и „Александровска“, финансирани по Оперативна програма „Региони в растеж“ 2014-2010 г. В синхрон с Община Бургас, собственици на сгради по улица „Алеко Богориди“ самостоятелно са предприели действия по изготвяне на проекти и ремонт. Собствениците на постройката, която се намира на ъгъла на улица „Възраждане“ и „Алеко Богориди“, вече имат изработен проект и също ще стартират скоро време възстановителни дейности на фасадата на зданието. В момента Община Бургас подготвя заданията за проектиране на следващите пет сгради по „Алеко Богориди“ и „Александровска“. Целта на общинската администрация е да приложи интегриран подход, с който чрез финансиране от различни източници да се получи общо и завършено архитектурно решение.", "date": "2019.05.02", "title": " През май започва ремонт на фасадите на пет къщи в Бургас\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%81%d0%b2%d0%b8%d1%89%d0%be%d0%b2-%d1%80%d0%b5%d0%b0%d0%bb%d0%b8%d0%b7%d0%b8%d1%80%d0%b0-%d0%bf%d0%be%d1%80%d0%b5%d0%b4%d0%b5%d0%bd-%d0%bf%d1%80%d0%be%d0%b5/", "text": "Управляващият орган на ОП РЧР одобри финансиране на община Свищов за реализиране на проект „Патронажна грижа за възрастни хора и лица с увреждания – Компонент 2“ по Оперотивна програма „Развитие на човешките ресурси“ 2014-2020. Безвъзмездната финансова помощ в размер на 228 272 лв. ще бъде насочена към предоставяне на мобилна интегрирана здравно-социална услуга. С предвидените дейности за здравно-социална, психологическа подкрепа в домашна среда на потребителите, назначаване, обучение и супервизия на персонала, закупуване на автомобил ще се достигне до всяко нуждаещо се лице с увреждане и в невъзможност за самообслужване в град Свищов и 15-те населени места от общината. Основната цел на проектното предложение е подобряване качеството на живот и възможностите за социално включване на хората с увреждания и възрастните хора в община Свищов, чрез осигуряване на мрежа от услуги в домашна среда и изграждане на подходящ материален и кадрови капацитет за предоставянето им. Това е поредният проект, който община Свищов ще реализира и чрез който доказва социалната си ангажираност към обществото и най-уязвимите групи в него.", "date": "2019.05.02", "title": " Община Свищов реализира пореден проект за 230 000 лева"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8%d1%82%d0%b5-%d1%81-%d0%b4%d0%be%d1%81%d0%b8%d0%b5-%d0%bf%d0%be-%d1%84%d0%b8%d0%b7%d0%b8%d1%87%d0%b5%d1%81%d0%ba%d0%be-%d0%be%d0%b1%d0%b7%d0%be%d1%80/", "text": "Нова система в сила от 2019/2020 година Досие за постиженията в час по физическо ще имат учениците от I до XII клас от следващата учебна година. Информацията за него ще се събира чрез нова система, в която модерни нормативи заменят остарелите от 90-те години. Както “Труд” пръв съобщи, екип от специалисти от Националната спортна академия “Васил Левски” и МОН проведе изследване на физическата дееспособност на близо 10 000 ученици през 2018 г., за да може да се модернизират нормативите, по които към момента над 80% от децата са за двойки по физическо. Експертите са си поставили за цел да преобърнат тенденцията да сме най-болното население на Европа, като убедят учениците да спортуват повече. Те настояват за матура по физическо и за учебник по предмета. Така от есента за оценка учениците ще изпълняват 5 упражнения – бягане на 30 м, скок на дължина от място, хвърляне на плътна топка с две ръце над глава, бягане на 200 м и тест за ловкост. Отпадат бягането на 300 и 600 м, коремните преси и тестовете за пъргавина. “Нормативите са съобразени с всяка една възраст. Данните от тях се събират в системата и са като досие за всеки един ученик. В началото и в края на годината му се внася информацията от тестовете. Така при всяка една възраст се знае какви постижения има. Оценката по предмета от петте упражнения пък се получава автоматично”, обясни пред “Труд” доц. Тодор Маринов от НСА, координатор на проекта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.02", "title": " Учениците с досие по физическо (обзор)\t"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%be%d1%82-%d0%b0%d1%80%d0%b5%d1%81%d1%82%d0%b0-%d0%b4%d0%b6%d0%b5%d0%b1%d1%87%d0%b8%d0%b9%d0%ba%d0%b0%d1%82%d0%b0-%d0%b7%d0%b0%d0%bb%d0%be%d0%b2%d0%b5/", "text": "„Освободиха от ареста  , дръзнала да обере китайски туристи в центъра на Велико Търново. 26-годишната Събка от Самоводене напусна районното днес по обед, предаде  . Историята, за която „Труд“ първи съобщи, придоби голяма популярност в социалните мрежи заради това, че китайците арестуваха собственоръчно крадлата и я държаха докато пристигне полиция. Събка е била известна и на полицията още като дете, когато прохождала в занаята. „След проверката установихме, че лицето не е осъждано за умишлено престъпление, но тя е известна на полицията още като малолетна, т.е. ненавършила 14 години. Тогава е проверявана за извършени подобни такива престъпления“, съобщи Христо Христов, зам.-директор на ОД на МВР &ndash; Велико Търново.", "date": "2019.05.02", "title": " Пуснаха от ареста джебчийката, заловена от китайски туристи"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%b8%d0%bd%d0%b6-%d0%b4%d0%be%d0%b1%d1%80%d0%be%d0%bc%d0%b8/", "text": "Братовчед ми Станислав Стайков е теглил кредит, за да построи  . Аз нямам нищо общо с този имот. Това заяви пред „Труд“ кметът на Горна Оряховица инж. Добромир Добрев, след като депутатът от БСП Явор Божанков и лидерът на БСП в железничарския град Огнян Стоянов обявиха публично факти около луксозния обект, който е изграден с евросредства и е на стойност 263 242 лева. „Този имот е проверяван многократно и нарушения не са открити. Фирмата „БГ Адванс“ ЕООД е кандидатствала по проект за въпросните средства през 2009 г., когато аз изобщо не съм бил кмет. Освен това братовчед ми е купил капитала на дружеството през 2013 година“, каза още инж. Добрев. Градоначалникът допълни още, че Станислав Стайков е обявил къщата за гости за продан, защото има да погасява голям кредит, а приходите от туристи са малки. „Ще разговарям с адвокатите си по случая, защото е намесено и моето име. Радвам се, че от БСП се канят да сезират Специализираната прокуратура, защото при поредната проверка ще се докаже, че няма злоупотреба и името ми ще бъде изчистено“, категоричен е инж. Добрев.", "date": "2019.05.02", "title": " Кметът на Горна Оряховица инж. Добромир Добрев: Братовчед ми е теглил кредит, за да построи къщата за гости в Еленския Балкан"}
{"url": "https://trud.bg/%d1%81%d0%bf%d0%b0%d0%b4-%d0%bd%d0%b0-%d1%82%d1%83%d1%80%d0%b8%d1%81%d1%82%d0%b8%d1%82%d0%b5-%d0%b2-%d0%b1%d0%b0%d0%bd%d1%81%d0%ba%d0%be/", "text": "По-малко туристи през изминалия зимен сезон отчитат от най-големия роден ски курорт Банско. Данните са от бизнеса, който е категоричен, че причина за спада е липсата на втори кабинков лифт. Няма как туристите да чакат 4 часа на опашка и след това да се върнат или да препоръчат курорта на роднини и приятели, категоричен бе и зам.-председателят на КРИБ проф. Николай Вълканов. Най-голям е спадът при посетителите на заведения, който достига до 20%, обясни хотелиерът Георги Доманов пред БНТ. Хотелите обаче също се оплакват от по-малко реализирани нощувки, основно заради блокиране на зимния туризъм от псевдозелени организации. Руснаците през тази зима бяха значително по-малко, като при нас вместо стотици братушки отседнаха само две семейства, казаха за „Труд“ от един от големите хотели в курорта. Спад има е на гостите от Великобритания и Турция.", "date": "2019.05.02", "title": " Спад на туристите в Банско"}
{"url": "https://trud.bg/%d0%bf%d1%80%d0%be%d0%bc%d0%be-%d1%84%d0%b8%d0%bb%d0%bc-%d0%b7%d0%b0-%d0%b5%d0%b2%d1%80%d0%be%d0%b8%d0%b7%d0%b1%d0%be%d1%80%d0%b8%d1%82%d0%b5-%d1%81%d1%8a%d0%b1%d1%80%d0%b0-%d0%b4%d0%b5%d1%81%d0%b5/", "text": "Десетки милиони гледания в рамките на една седмица събра промоционален филм на Европейския парламент, създаден с цел да насърчи участието в евроизборите на 26 май. От пускането му в четвъртък, 25 април, триминутният филм „Изберете своето бъдеще“, част от информационната кампания на ЕП, е бил гледан над 75 милиона пъти, безпрецедентни стойности за институционална кампания, съобщиха от Европейския парламент. Филмът има субтитри на всички официални 24 езика на ЕС, има и различни национални версии на същия език (общо 32), плюс пет основни световни езика (арабски, китайски, руски, хинди и турски). Филмът също така е реализиран на 31 жестомимични езика, с помощта на Европейския съюз на глухите (ЕСГ). Режисиран от печелилия награди Фредерик Планшон и разработен от „European Broadcast Partners“ и техният подизпълнител „& Co./NoA“, филмът документира интензивните, красиви и крехки моменти от пристигането на новородените в този свят из цяла Европа и има за цел да ни кара да се замислим защо гласуваме. Всички мигове от раждания от филма са истински документални кадри. Като водеща част от кампанията за европейските избори през 2019 г., филмът има за цел да осведоми европейците относно техните общи ценности, емоции и отговорности. По думите на малкото момиче, което води разказа във филма, „всеки един от нас може да остави следа, но всички заедно можем да постигнем реална промяна“. Кампанията на Европейския парламент също включва платформата  , която позволява на хората да участват в европейските избори. Към момента 270 000 души са се регистрирали в нея.", "date": "2019.05.02", "title": " Промо филм за евроизборите събра десетки милиони гледания за седмица"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b0%d1%82%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d0%b5-%d0%b2-%d0%ba%d1%80%d0%b8%d1%82%d0%b8%d1%87%d0%bd%d0%be-%d1%81%d1%8a%d1%81%d1%82%d0%be%d1%8f%d0%bd/", "text": "Има риск за живота на личния състав Състоянието на основното въоръжение и техниката остава критично, независимо от повишените инвестиции за поддръжка и ремонт на основни бойни платформи. Същите се експлоатират с редица ограничения, водещи до снижаване на бойната им ефективност и риск за здравето и живота на личния състав. Това пише в Доклада за състоянието на отбраната и Въоръжените за 2018 г., който кабинетът прие на последното си редовно заседание и внася в парламента за одобрение. Някои системи са толкова остарели, че дори и осигуряването на достатъчно финансови ресурси не е в състояние да реши проблемите с тяхната поддръжка и експлоатация. В техническа неизправност са 23% от пътните превозни средства (от които танкове – 48%, БМП-1 – 40%, БТР-60 ПБ МД1 – 30%, автобуси – 31% и др.), 80% от авиационната техника и 10% от корабите, плаващите средства и съоръжения, което оказва негативно влияние за поддържането и развитието на необходимите отбранителни способности, се сочи още в документа. Прави се извода, че състоянието на отбранителните способности на армията позволява да изпълнява конституционните си задължения за гарантиране на суверенитета и териториалната цялост на страната, но с ограничения.   По-малко от 1 кандидат за свободно място за боец през 2018 г. Високите нива на неокомплектованост с военнослужещи в Българската армия и Министерството на отбраната се запазват. Тази констатация е записана в доклада за състоянието на армията през 2018 г., който правителството внася в парламента. Анализът на проведените конкурси през последните години е показал задълбочаваща се тенденция на спад на броя граждански лица, кандидати за постъпване на военна служба. От 5-6 кандидати за едно място през 2013 г. до 1 кандидат за едно място през 2016 г. и по-малко от 1кандидат за едно място през 2017 г. и 2018 г., са установили експертите. Според тях това се дължи все още на неатрактивното заплащане в системата на отбраната, особено на войнишкия труд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.02", "title": " Военната техника е в критично състояние\t"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-700-%d0%b3%d1%80%d0%b0%d0%bc%d0%be%d0%b2%d0%be-%d0%b1%d0%b5%d0%b1%d0%b5-%d0%b2-%d1%88%d1%83%d0%bc%d0%b5%d0%bd/", "text": "Момченце, родено в средата на седмия месец от бременноста, тежко едва 700 грама, беше спасено от неонатолози в Шумен. Това е най-малкото бебе в историята не шуменското неонатологично отделение, казва завеждащата д-р Лиляна Куздова. Майката постъпила на 24 април, раждането било в ход и медици започнали секцио по спешност. „Детето се роди без дишане, с единични сърдечни съкращения, в тежко състояние. Не изплака, но беше направен пълен обем от реанимация и го стабилизирахме“, каза д-р Куздова. След ден лечение и престой в шуменската болница, момченцето вече било в състояние, което позволявало да го транспортират до варненска клиника. Поне 2 месеца ще остане то в кувьоз, прогнозират медици. Щастливи са, че са спасили момченцето, защото било дълго чакано в семейството, което е от района на Нови пазар.", "date": "2019.05.02", "title": " Спасиха 700-грамово бебе в Шумен"}
{"url": "https://trud.bg/%d0%bf%d0%be%d0%bc%d0%bf%d0%b5%d0%be-%d0%b8-%d0%bb%d0%b0%d0%b2%d1%80%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b0%d1%82-%d0%b2%d1%8a%d0%b2-%d1%84%d0%b8%d0%bd%d0%bb%d0%b0/", "text": "Държавният секретар на САЩ Майк Помпео ще обсъди с министъра на външните работи на Руската федерация Сергей Лавров разногласията около кризата с Венецуела в рамките на среща, която ще се проведе следващата седмица във Финландия, предава AFP, като се позовава на информация от представител на американските власти. Двамата топ дипломати ще обсъдят „широк кръг от въпроси“ в кулоарите на заседанието на Арктическия съвет, което започва в понеделник в северния финландски град Рованиеми, пояснява източникът на агенцията. Други подробности около срещата не се привеждат към момента.", "date": "2019.05.02", "title": " Помпео и Лавров ще се срещнат във Финландия"}
{"url": "https://trud.bg/%d0%b2%d0%b0%d0%bb%d0%b2%d0%b5%d1%80%d0%b4%d0%b5-%d0%bb%d0%b5%d0%be-%d0%ba%d0%b0%d1%80%d0%b0-%d1%81%d1%8a%d0%bf%d0%b5%d1%80%d0%bd%d0%b8%d1%86%d0%b8%d1%82%d0%b5-%d0%bd%d0%b8-%d0%b4%d0%b0-%d1%81%d0%b5/", "text": "Ернесто Валверде, треньор на „Барселона“, заяви, че звездата на тима Лео Меси плаши съперниците. Наставникът похвали аржентинеца и добави, че благодарение на него е бил сломен „Ливърпул“. „В такива мачове всеки от отборите се опитва да наложи своя начин на игра – каза Валверде. – Понякога съперникът доминира и трябва да умееш да се справиш с това. Беше трудно, но вкарахме три гола и се надяваме да не загубим преднината си в реванша. Интригата е жива, а „Ливърпул“ ще направи живота ни труден. Трябваше да вложим много усилия за победата и се радвам, че го направихме. Знаем на какво е способен Меси, но той не спира да ни удивлява. Лео е нашият капитан, той е човекът, който сменя ритъма на игра. Отново неговите ходове решиха мача и ни изведоха до победата. Прекият свободен удар беше далеч от вратата и не знаех дали Меси ще стреля. Нямам представа как го прави, но винаги успява да блесне точно тогава, когато най-много имаме нужда от това. Лео всява чувството на страх в нашите противници“. Юрген Клоп, мениджър на „Ливърпул“, смята, че представянето на неговия отбор е било най-силното гостуване на „мърсисайдци“ в последните две издания на Шампионската лига.  „Не знам дали можем да играем по-добре“, изцепи се Клоп след 0:3. – Моите момчета никога не се предават. Обичам това. Ще използваме този мач, за да им покажем какво е възможно. Той е важен за тяхното развитие. Това бе едно много смело представяне, в което имаше много страст“.", "date": "2019.05.02", "title": " Валверде: Лео кара съперниците ни да се страхуват"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%81%d0%b1%d0%bb%d1%8a/", "text": "Още двама привърженици на опозицията са загинали, в резултат на сблъсъците със силите за сигурност във Венецуела, съобщи AFP. Така броят на загиналите привърженици на опозицията, при сблъсъците във Венецуела през последните два дни, достигна четири души. Двамата загинали демонстранти са младежи, съобщиха опозиционни източници и семействата на жертвите. При сблъсъци в Каракас е загинал 14-годишен привърженик на опозицията, след като е бил прострелян. При стрелба в северния венецуелски град Ла Витория е бил убит 16-годишен младеж, допълва агенцията.", "date": "2019.05.02", "title": " Двама протестиращи загинаха при сблъсъците във Венецуела"}
{"url": "https://trud.bg/%d0%bf%d0%b5%d1%81%d1%82%d0%b8%d1%86%d0%b8%d0%b4%d0%b8-%d1%83%d0%bd%d0%b8%d1%89%d0%be%d0%b6%d0%b0%d0%b2%d0%b0%d1%82-%d1%85%d0%b8%d0%bb%d1%8f%d0%b4%d0%b8-%d0%bf%d1%87%d0%b5%d0%bb%d0%bd%d0%b8-%d0%ba/", "text": "Стопани предвижат национален протест  Стотици пчелни семейства са отровени тази пролет при неправилно пръскане на земеделски земи с пестициди, сигнализират стопани от различни райони на страната. Съобщения за масови отравяния постъпват в държавните институции от областите Враца, Плевен, Добрич и Варна. Областният пчеларски съюз – Плевен организира протест срещу отравянията на пчели на 4 май (събота), от 10:00 часа пред Областната управа и Община Плевен. Настояванията, при нарушения, са за спиране на субсидии, налагане на санкции и да конфискуване на машините, с които е пръскано. Пчеларите твърдят, че никой от арендаторите не ги е предупреждавал, че ще се пръска, въпреки че това трябва да се съобщи 72 часа по-рано. “В момента цъфтят различни култури, включително рапицата, която заради финансиране по европейски програми през последните години масово се отглежда. Всички тези насаждения се пръскат с пестициди, които са пагубни за пчелите, тъй като ги дезориентират и те не могат да намерят обратния път към кошерите си”, разказаха пред “Труд” собственици на пчелини из плевенските и ловешките села. През есента стопаните са претърпели 50% загуби на кошери, а на места и повече – т.нар. синдром на празния кошер. “Арендаторите си пръскат, когато си решат дори и в забранената от нормативната база фаза на цъфтеж на растението, както е в случая с рапицата. Те не спазват наредба 13 от Нормативната уредба, а пчеларите освен да протестираме друго не остава”, обясни пред “Труд” Михаил Михайлов, шеф на Съюза на българските пчелари. Той уточни, че отравянията засягат много пчелни семейства в области из цялата страна, което по всяка вероятност ще доведе до национален протест. “За сега няма официални данни колко са всички отровени пчели. В област Добрич, например, 80% от пчелните семейства са пострадали”, посочи Михайлов. Експертът уточни, че след отравяне пчелите могат да бъдат и частично увредени, което води до неспособност да се извършва основната опрашителна дейност. “Вината е в заявителите, поръчители и извършители на пръсканията. В наредба има основен недостатък – разрешителният режим е само за авиационно третиране, докато наземното, което е основно, е на базата уведомление. Това е недостатък, защото пчеларите не биват уведомявани и арендаторите правят каквото си искат”, допълни Михайлов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.02", "title": " Пестициди унищожават хиляди пчелни кошери\t"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b4%d0%b2%d0%be%d0%b9%d0%ba%d0%b0-%d0%b2-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f-%d0%bf%d0%be%d0%bb%d1%83%d1%87%d0%b8-%d0%bf/", "text": "Възрастна двойка в Австралия получи погрешка пощенска пратка с метамфетамин на стойност 7 млн. долара, съобщи  . Смутеното семейство се обадило на полицията, след като открило торбички с бял прах. Те съдържали около 20 кг от дрогата, съобщи полицията в Мелбърн. Детективи по-късно задържали мъж в съседна къща, където били открити 20 кг амфетамин.", "date": "2019.05.02", "title": " Възрастна двойка в Австралия получи погрешка амфетамин за 7 млн. долара"}
{"url": "https://trud.bg/%d0%ba%d1%80%d0%b8%d1%8f%d1%82-%d0%bf%d0%b0%d1%80%d0%b8-%d0%b8-%d1%86%d0%b5%d0%bd%d0%bd%d0%be%d1%81%d1%82%d0%b8-%d0%b2-32-%d1%85%d0%b8%d0%bb-%d0%b1%d0%b0%d0%bd%d0%ba%d0%be%d0%b2%d0%b8-%d1%81%d0%b5/", "text": "Проверяват 2300 граждани и фирми на ден Откриха 2,98 млн. нови сметки в рамките на година Граждани и фирми са наели 32,04 хил. банкови сейфове, в които крият пари в брой, ценности и документи, сочат данните на БНБ към края на 2018 г. Броят на наетите сейфовете значително намалява – в края на 2017 г. те са били 33,98 хил. Подобна е ситуацията и при банковите сметки. В банките в страната има 16 млн. сметки, при 16,22 млн. година по-рано. Хората и фирмите постоянно откриват и закриват сметки. Но се оказва, че новите сметки са значително по-малко от закритите. Една от причините за това е, че много хора с малко пари на влог теглят спестяванията си и закриват сметката за да посрещнат неотложни разходи. Друга причина е, че банките повишават таксите за обслужване на сметки и дебитни карти. Затова много хора закриват сметките си и държат по 1-2 дебитни карти, вместо по 3-4. Това се потвърждава от данните на БНБ. През 2018 г. са открити 2,98 млн. нови сметки, а са закрити 3,27 млн. броя. През 2017 г. броят на новите сметки също е бил 2,98 млн., но закритите са били още повече – 3,45 млн. броя. Сейфовете пазят парите от крадци, но не и от събирачи на дългове, данъчни и полицаи. От 2017 г. в БНБ работи Регистър на банковите сметки и сейфове. Той съдържа данни за номерата на сметките, техните титуляри и упълномощените да се разпореждат с парите лица, както и за гражданите и фирмите – наематели на сейфове в банки и техните пълномощници. Достъп до данните имат НАП, Комисията за отнемане на незаконно придобито имущество и съдебните изпълнители при образувано изпълнително дело. Така те могат да проверят дари даден длъжник крие бижутата и парите си в сейф и да поискат от съответната банка да наложи запор на съдържанието на трезора. Достъп до данните от регистъра имат и органите на съдебната власт (съдилища, прокуратура и следствени органи), Главна дирекция “Национална полиция”, ГД “Борба с организираната престъпност” и ДАНС. През 2018 г. органите и институциите с право на достъп до данните са извършили проверки на 608 989 граждани и фирми, като на месец са проверени средно по 50 750 лица. Това прави по около 2300 проверки всеки работен, като най-активни в това са частните съдебни изпълнители с повече от 1000 проверки всеки ден.   Наследници търсят пачки От Регистър на банковите сметки и сейфове в БНБ всяка фирма или гражданин, включително и наследници на починали хора, могат да проверят колко сметки и сейфове има на тяхно име. Затова много често наследници проверяват какви сметки и сейфове са имали починалите им родители. В БНБ има данни само за номерата на сметките и в коя банка са, както и къде са сейфовете. Но след като получат тази информация наследниците лесно може да проверят и наличните суми в тях. От тази услуга на БНБ през 2018 г. са се възползвали 2059 граждани и 104 фирми. При търговските дружества вероятно става въпрос за случаи, при които се е сменил шефът или собственикът и новият стопанин иска да провери с какво разполага.", "date": "2019.05.02", "title": " Крият пари и ценности в 32 хил. банкови сейфове\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%bd%d0%b0-%d0%bd%d0%be%d0%b8-%d1%89%d0%b5-%d0%b4%d0%b0%d0%b2%d0%b0%d1%82-%d0%ba%d0%be%d0%bd%d1%81%d1%83%d0%bb%d1%82%d0%b0%d1%86%d0%b8%d0%b8-%d0%be/", "text": "От 7 май експертите на НОИ ще консултират хората при избора на по-благоприятен размер на пенсията – по новата или по старата методика. Това съобщи на семинар за журналисти управителят на НОИ Ивайло Иванов, предаде БТА. Освен електронната услуга на НОИ за изчисляване на прогнозен размер, бъдещите пенсионери ще могат да се консултират и в жив разговор с експертите, защото част от тях нямат ПИК или не могат да боравят с Интернет. Консултациите ще бъдат правени в териториалните поделения, в изнесени приемни и чрез мобилни екипи, които ще посещават населени места без ТП и изнесени приемни. Те ще бъдат правени през май, юни и при необходимост и през септември. Графици за консултациите ще бъдат качени в териториалните поделения на НОИ и кметствата. Консултациите дават предварителни прогнозни стойности на индивидуалния коефициент и пенсията, защото те ще се извършат на базата на електронната услуга на НОИ. Важно е бъдещите пенсионери да носят документ за самоличност.", "date": "2019.05.02", "title": " Експерти на НОИ ще дават консултации от 7 май за по-високи пенсии"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%be%d1%82%d0%ba%d1%80%d0%b8-%d0%bf%d1%8a%d1%80%d0%b2%d0%b0%d1%82%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%b0/", "text": "Водачът на листата на ГЕРБ и кандидатите на СДС за изборите за Европейски парламент Мария Габриел (която е действащ български еврокомисар по цифровата икономика и общество) откри първата общинска художествена галерия в Сандански. Галерията е създадена по искане на художниците от града, на което откликва кметът Кирил Котев. „За мен културата и изкуството са в основата на нашата българска и европейска идентичност. Радвам се, че тази нова галерия ще бъде още една възможност художниците на Сандански да покажат тази наша идентичност. С таланта си, вие, художниците, сте неделима част от българското и европейското културно многообразие. Да го съхраним и направим така, че повече европейци и други народи по света да имат достъп до него, работя и аз“, заяви при откриването на галерията Мария Габриел. Водачът на листата на ГЕРБ и СДС присъства и на официалното откриване на празничния концерт за Деня на Сандански. Тя поздрави жителите и гостите, като се обърна специално към младите хора на Санданска община, които години наред са участвали в конкурсите на европейска тематика, които Мария Габриел организираше като член на Европейския парламент два  мандата.  Редица от тях посетиха Европейския парламент в Брюксел като първа награда, други спечелиха поощрителни награди. „Скъпи санданчани, вие имате изключителни поводи за гордост – вековна и богата история, съхранени традиции и неповторими природни дадености. Те превръщат Сандански в неизменна част от културно-историческото наследство на България и Европа и предпочитано място за отдих и туризъм. Но най-ценният капитал сте вие, неговите граждани. Пожелавам  от сърце да поддържате престижа и авторитета на града и същевременно да запазите богатото му културно наследство. Убедена съм, че притежавате сили, идеи и упоритост, за да се развива Сандански стабилно и устойчиво като европейски град, утвърждавайки се като още по-желано място за живот и инвестиции“, заяви още водачът на листата на ГЕРБ Мария Габриел. Избори 2019. Платено съдържание. Купуването и продаването на гласове е престъпление.", "date": "2019.05.02", "title": " Мария Габриел откри първата общинска художествена галерия в Сандански\t"}
{"url": "https://trud.bg/%d0%b1%d1%83%d0%bb%d0%b3%d0%b0%d1%80%d1%82%d1%80%d0%b0%d0%bd%d1%81%d0%b3%d0%b0%d0%b7-%d0%bf%d0%be%d0%bb%d1%83%d1%87%d0%b8-%d0%bd%d0%b0%d0%b4-500-000-%d0%bb%d0%b2-%d0%be%d1%82-%d0%b5/", "text": "„Булгартрансгаз” ЕАД получи одобрение от Европейската комисия за две проектни предложения в областта на киберсигурността, които ще бъдат финансирани по Механизма за свързване на Европа, сектор „Телекомуникации”. Общата стойност на проектите е близо 760 хил. лв., като безвъзмездната помощ е в размер на 75%, съобщиха от компанията. Първият проект предвижда в рамките на дружеството да се създаде лаборатория за киберсигурност и среда за защита на критични данни и информационни системи. По този начин ще бъде увеличена степента на защита на системите и информацията, устойчивостта и потенциала за превенция на инциденти, както и ще бъде повишена квалификацията на специалистите в дружеството. Със средствата по втория проект ще бъде внедрена и сертифицирана система за управление на сигурността на информацията. Дейностите по двата проекта допринасят за постигането на целите по проекта от общ интерес „Оперативно съвместими трансгранични онлайн услуги“ и са в пълен синхрон с изискванията на европейското и националното законодателство в областта на киберсигурността. Очаква се реализацията им да завърши в края на 2020 г.", "date": "2019.05.02", "title": " „Булгартрансгаз” получи над 500 000 лв. от ЕС за киберсигурност"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d0%be%d0%b4%d0%bf%d0%b8%d1%81%d0%b0-%d0%b7%d0%b0%d0%ba%d0%be%d0%bd-%d0%b7%d0%b0-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d1%80%d1%83%d1%81%d0%ba%d0%b8/", "text": "Президентът Владимир Путин подписа днес закон, който трябва да защити руския сегмент на Интернет срещу евентуални атаки от чужбина. Противниците на закона са убедени, че истинската му цел е засилването на цензурата в мрежата, информира  . Законът значително разширява правомощията на държавния регулатор в сферата на комуникациите „Роскомнадзор“. Той ще може например да блокира достъпа до определено съдържание без участието на интернет доставчиците. Те на свой ред се задължават да монтират специално оборудване, което да пренасочва трафика към базирани в Русия сървъри. За прилагането на закона са предвидени около 30 милиарда рубли или 400 милиона евро от държавния бюджет. Приблизително толкова ще трябва да похарчат и интернет доставчиците за закупуването на необходимото техническо оборудване. Очаква се законът да влезе в сила на първи ноември, като дотогава трябва да бъдат приети редица подзаконови актове. Според Путин целта на закона е да защити потребителите в Русия, в случай че западните специални служби решат да изключат страната от глобалната мрежа.", "date": "2019.05.02", "title": " Путин подписа закон за защита на руския интернет"}
{"url": "https://trud.bg/%d0%bf%d0%be%d1%85%d0%b8%d1%82%d0%b8%d1%82%d0%b5%d0%bb%d1%8f%d1%82-%d0%be%d1%82-%d0%b1%d0%b0%d0%bd%d0%ba%d0%b0%d1%82%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%bf%d0%be%d0%b8%d1%81%d0%ba/", "text": "Предсрочно освобождаване от затвора – с тази молба застана пред Софийския градски съд похитителят от Сливен, който преди 8 години взе заложници в опит да ограби банка, съобщи  . Стефан Стефанов беше осъден на 15 години затвор, след като през март 2011 г. опита да ограби банков клон в Сливен, простреля охранител и взе за заложници шестима служители на банката. Кризата продължи повече от 40 часа, а Стефанов пусна един по един всички похитени. Стефан Стефанов влезе в съдебната зала спокоен и уверен. Без адвокат. Каза, че се е поправил, че има план за живота си и поиска да бъде предсрочно освободен, тъй като е излежал половината си присъда. Той сподели аргументите си за пред съда: „Добро поведение в затвора, работя, не съм наказван и така. Взел съм си поука за стореното. Съжалявам, наистина, направил съм грешка. Смятам да се събера с приятелката си и да си живеем тук. Преосмислих живота си“. Съдът отложи делото, тъй като поиска становище от психолога, с когото Стефанов е разговарял преди 2 седмици, както и доклад от пробационен служител.", "date": "2019.05.02", "title": " Похитителят от банката в Сливен поиска предсрочно освобождаване"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-%d1%81%d0%b8%d0%bc%d0%b8%d1%82%d0%bb%d0%b8-%d0%b5%d0%b2%d1%80%d0%be%d0%bf%d0%b0-%d0%b2-%d0%bf%d0%be%d0%bb%d0%b7%d0%b0/", "text": "Колкото повече хора гласуват, толкова по-голяма заявка даваме, че България е фактор, а не в периферията на ЕС. Опитът е този, който  отличава нас, кандидатите на ГЕРБ и СДС от другите. Твърдост и дипломация – с това ме познават в Европа. Важен е опитът, защото особено сега, когато се договаря новата многогодишна финансова рамка, е важно да умееш да водиш преговори и да отстояваш позиция. Това заяви водачът на листата на ГЕРБ и СДС Мария Габриел на среща с жители от Симитли. На срещата присъстваха кметът Апостол Апостолов и народният представител Стефан Апостолов. Мария Габриел сподели за важни конкретни проекти като WiFi4EU – инициативата за безплатен интернет, възможността училищата да се включат в Европейската седмица на програмирането, предложението й за отделяне на милиард и половина в следващата многогодишна финансова рамка за цифрови хъбове във всеки регион, което е шанс за регионите, за всяко населено място и тласък за развитие. „Ще работим повече за свързаността в селските райони, защото връзката все още не е като в градските.“, каза Мария Габриел. „Обръщам се директно към младите хора, защото от юли месец 2018г. по моя идея стартира нова програма Цифрова възможност-платени стажове за младите хора в Европа. Искаме инициативата да обхване до 6000 студента искаме л до края на 2020г. Те ще имат възможността в рамките на пет – шест месеца да направят платен от Европейската комисия стаж в технологична компания и да се запознаят на място, да разберат как новите технологии влияят на традиционните професии в сферата на земеделието и медицината. Не съм привърженик на Европа на големите декларации и стратегии.Това, което ме интересува е Европа да има малки проекти, но всеки един от нас да усеща ползата в ежедневието си“заяви водачът на листата на ГЕРБ.и СДС Мария Габриел. Избори 2019. Платено съдържание. Купуването и продаването на гласове е престъпление.", "date": "2019.05.02", "title": " Мария Габриел в Симитли: Европа в полза на ежедневието на хората е наша  кауза\t"}
