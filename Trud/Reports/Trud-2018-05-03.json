{"url": "https://trud.bg/%d1%8e%d0%bd%d0%ba%d0%b5%d1%80-%d0%bf%d1%80%d0%b8%d0%b7%d0%be%d0%b2%d0%b0-%d0%b1%d0%b5%d0%bb%d0%b3%d0%b8%d1%8f-%d0%b4%d0%b0-%d0%b4%d0%b0%d0%b4%d0%b5-%d0%b3%d1%80%d0%b0%d0%b6%d0%b4%d0%b0%d0%bd%d1%81/", "text": "Белгия трябва да прояви великодушие спрямо членовете на персонала на ЕС, които са британски граждани и кандидатстват за белгийско гражданство заради Брекзита, каза днес председателят на Европейската комисия Жан-Клод Юнкер, цитиран от ДПА. Агенцията отбелязва, че сега, когато до британското напускане на ЕС остава по-малко от 1 години, много британски граждани, включително и такива, които работят за различни органи на ЕС, са в процес на получаване на гражданство на други страни от съюза. Юнкер се обърна с такъв призив към белгийския премиер Шарл Мишел, след като той произнесе слово пред Европейския парламент, в което благодари на Белгия за “гостоприемното й домакинство” на институциите на ЕС. “Бих искал белгийските власти да се отнесат със същото великодушие, когато става дума за даване на белгийско гражданство на британските служители тук, в Брюксел, защото те го заслужават”, подчерта шефът на Еврокомисията. Говорителят на Юнкер, Маргаритис Схинас, впоследствие отбеляза, че има разлика между вътрешните правила за персонала на ЕС и молбите за гражданство. Еврокомисията вече даде уверение на британските си служители, че те ще могат да продължат да работят за ЕС. Отделно от “тази процедура”, много британски граждани кандидатстват за белгийско гражданство, след като са изпълнили условията за местожителство, отбеляза Схинас. “Беше съвсем нормално и естествено за председателя на Комисията да използва възможността при тазсутрешния дебат с белгийския премиер и да му напомни за тази процедура”, добави той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Юнкер призова Белгия да даде гражданство на британските служители на ЕС"}
{"url": "https://trud.bg/%d1%80%d0%b0%d0%bc%d1%83%d1%88-%d1%85%d0%b0%d1%80%d0%b0%d0%b4%d0%b8%d0%bd%d0%b0%d0%b9-%d0%b5-%d0%bf%d1%80%d0%be%d1%82%d0%b8%d0%b2-%d1%80%d0%b0%d0%b7%d0%bc%d1%8f%d0%bd%d0%b0-%d0%bd%d0%b0-%d1%82%d0%b5/", "text": "Косовският премиер Рамуш Харадинай заяви, че няма информация президентите на неговата страна и Сърбия Хашим Тачи и Александър Вучич да са провеждали тайни срещи, на които да са обсъждали подялбата на Косово, пише базираното в Прищина албанско електронно издание Gazeta Express. В хода на парламентарна сесия в косовския парламент, Харадинай призна, че „факторите“ са споменавали за подялба на Косово. „Интересувах се от дневния ред на диалога, за да разбера същината му. Нямам информация да е имало разговори за подялба“, заяви той. „Факторите са споменавали за подялба пред мен и най-вероятно пред другите. Но повече като идея, предложена от Сърбия. Това е, което ни казаха“, уточни косовският премиер. Самият Харадинай подчерта, че е против подялба или размяна на територии. Той посочи, че подобна идея напомня за войните в бивша Югославия и само ще способства за завръщане към трагедиите“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Рамуш Харадинай е против размяна на територии между Косово и Сърбия"}
{"url": "https://trud.bg/1800-%d0%b4%d1%83%d1%88%d0%b8-%d0%b8%d1%81%d0%ba%d0%b0%d1%82-%d0%be%d1%82-%d1%85%d0%b0%d0%b7%d0%bd%d0%b0%d1%82%d0%b0-100-%d1%85%d0%b8%d0%bb-%d0%bb%d0%b2/", "text": "Близо 1800 души са поискали да се възползват от данъчното облекчение за плащане само с банкова карта или по интернет, като в данъчните си декларации са посочили, че хазната трябва да им върне близо 100 хил. лв. Това сочат данните от обработените досега формуляри. В данните не влизат декларациите, подадени на хартия в последните дни от данъчната кампания за обявяване на доходите от 2017 г. Данъчното облекчение за извършени през миналата годината безкасови плащания може да се ползва, когато едновременно са изпълнени три условия: лицето е придобило през годината облагаеми доходи; 100% от паричните доходи са получени по банков път; и извършените безкасови плащания от лицето са поне 80% от получените доходи. Облекчението е 1% от дължимия за годината данък върху доходите, но не повече от 500 лв. Като към декларацията няма нужда да се представят доказателства за безкасовите плащания, а от НАП ще направят проверка дали посочените данни са верни. Оказва се, че в България са доста малко хората, които плащат само с банкова карта и са поискали да ползват данъчното облекчение. Всъщност с банкова карта много често плащат хора, които получават всичките си доходи по банкова сметка, работят само на един трудов договор и не са задължени да подават годишна данъчна декларация. Затова те може просто да са забравили да подадат декларация за да се възползват от облекчението. Ако човек е подал годишна данъчна декларация в срока до 30 април, но не е посочил някакъв доход или е забравил да поиска да ползва данъчно облекчение, има право еднократно, в срок до 30 септември да подаде коригираща данъчна декларация. Така все още има шанс да се възползва от предвиденото в закона данъчно облекчение. Но хората, които въобще не са подали годишна данъчна декларация за доходите си, нямат право да подадат коригираща.", "date": "2018.05.03", "title": " 1800 души искат от хазната 100 хил. лв.\t\t\t"}
{"url": "https://trud.bg/%d0%be%d0%b1%d0%b8%d1%87%d0%b0%d0%b8%d1%82%d0%b5-%d0%bd%d0%b0-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd-%d0%be%d0%b6%d0%b8%d0%b2%d1%8f%d1%85%d0%b0-%d0%b2-%d0%b4%d0%b5%d1%82%d1%81/", "text": "Възпитаниците на детската градина „Пролетна дъга“ в Шумен пресъздадоха обичаите на Гергьовден. Празника “Заедно празнуваме под дъгата” беше организиран от Община Шумен и е част от проявите по проекта „Взаимодействие с общността, фактор за по-добро бъдеще и успешна интеграция“ по Програма ЗОВ към Българо-швейцарската програма за сътрудничество. Деца и родители се включиха в танцови драматизации, посветени на светлия пролетен празник. Облечени в народни носии, момчета и момичета, връзваха живи цветя и здравец с цветни конци и ги поставяха в менчета. Малките танцьори от ансамбъл „Пъргавелче“ и бивши възпитаници на детската градина също бяха част от тържеството в четвъртък. За финал под звуците на песента „Люлка се люлее“ имаше и пъстри Гергьовски люлки. Гергьовден, Хъдърлез или Едърлезe празнуват българи, турци и роми. Празникът се свързва със събуждането на природата, с времето, когато горите, ливадите и нивите се раззеленяват, разказаха участниците в тържеството. В двора на детската градина с много песни, танци и стихчета малчуганите пресъздадоха народните обичаи на всеки един от етносите. Така те показаха, че българи, турци и роми могат да живеят и празнуват заедно, независимо от различната си етническа принадлежност. В обръщението си към публиката директорката на ДГ „Пролетна дъга“ Ивелина Пенчева разказа, че Гергьовден, Хъдърлез и Едърлезe имат много еднакви символи и се празнуват почти по един и същ начин, макар и на различни езици. „Празнува се за здраве, за това, че природата се пробужда, а ние сме ги обединили, защото в нашата градина има от всички етноси. Всички хора сме еднакви и за това и празниците ни сближават.“ “Събират се билки и се късат букови клонки, с които се закичват домовете за здраве и берекет на нивите и животните. Готви се агнешко месо, правят се и люлки, където момците люлеят момите, а после започват и веселбите. Това е българската традиция и учим децата си да я продължат”, обясни Павлина Янева, баба на две бивши възпитанички на детската градина. Валя Миткова от ромски произход, майка на едно от децата, сподели, че няма разлика между българската и ромската традиция: „Всички се веселим заедно. Излиза се сред природата, хапва се, пийва се, пече се агне и се събират билки“. В края на тържеството ръководителят на екипа по проекта „Взаимодействие с общността, фактор за по-добро бъдеще и успешна интеграция“ Христина Баева поздрави участниците. По време на събитието бяха връчени награди на авторите на най-добрите творби от конкурс за детска рисунка. 25 деца получиха комплекти с пособия за рисуване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Обичаите на Гергьовден оживяха в детска градина\t\t\t"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b3%d0%bb%d0%b0%d0%b2%d0%b0-%d0%bd%d0%b0-%d0%b0%d0%b2%d1%81%d1%82%d1%80%d0%b8%d1%8f-%d0%ba%d1%8a%d0%bc-%d0%bf%d1%80%d0%b5%d0%b7%d0%b8/", "text": "С България имаме много близка позиция относно Русия, трябва да развиваме диалога. Това каза президентът на Австрия Александър Ван дер Белен по време на пресконференция след среща с Румен Радев на “Дондуков2”. Гостът посочи, че в разговора  са били засегнати външнополитически теми, които касаят и двете страни. “За нас особено важно значение имат ситуацията в Турция и нашите връзки с Русия.Необходимо е да продължим дипломацията на посещенията, но и диалога с Русия”, коментира той и посочи че Румен Радев ще посети Русия този месец, а Владимир Путин пък ще посети Виена през юни. Румен Радев пък обясни, че след като се срещне с Путин в предстоящата му визита в Москва  в периода 20-22 май, след него веднага пристига френският президент Еманюел Макрон. “Българското председателство на Съвета на ЕС получава много добро признание. България успя да приключи голяма част от целите, които си беше поставила. Ние ще го поемем през средата на тази година и ще продължим и преговорите за Брекзит в една много сериозна тяхна фаза. Ще продължим и преговорите за Многогодишната финансова рамка на бюджета на ЕС”, каза още Ван дер Белен. “Радвам се, че България е в авангарда на общата европейска политика по отношение на Русия. Целта е да търсим открит диалог и проекти от взаимна изгода”, заяви пък Румен Радев.Той похвали кабинета за политиката, която води към Западните Балкани и усилията за европейска интеграция на региона. Радев се обяви за продължаване на кохезионите фондове, за да не се задълбочат разделенията в ЕС. “България е на позиция, че последното нещо, което може да се намали – това са средствата за кохезия”, категоричен бе Румен Радев. По-късно следобед австрийският президент разговаря и със столичния кмет Йорданка Фандъкова. Междувременно стана ясно, че президентите на България, Румъния и Австрия се събират на неформална среща в Русе днес. Премиерът Бойко Борисов се срещна с президента на Австрия Александър Ван дер Белен, съобщи пресцентърът на кабинета. Двамата са обсъдили обстановката на Балканите и перспективата пред страните от региона за постигане на стабилност, транспортна и дигитална свързаност и икономически растеж. Темата е приоритет за Българското председателство на Съвета на ЕС и е във фокуса и на бъдещото Австрийско председателство. Борисов е информирал австрийския президент за проведените срещи с лидерите от региона, както и с международните финансови институции, които се ангажират с реализацията на инфраструктурните проекти на Балканите. Обсъдени са били и възможностите, които предоставя Дунавската стратегия  за насърчаване на икономиката и връзките между страните.", "date": "2018.05.03", "title": " Държавният глава на Австрия към президента след разговор на “Дондуков 2”: С България имаме много  близка позиция за Русия\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d1%80%d0%be%d0%b2%d0%b5%d0%b6%d0%b4%d0%b0-%d0%b2%d0%be%d0%b5%d0%bd%d0%bd%d0%b8-%d0%bc%d0%b0%d0%bd%d0%b5%d0%b2%d1%80%d0%b8-%d0%b2-%d0%b7%d0%b0%d0%bf%d0%b0/", "text": "Първите кадри от ученията „ЕФЕС 2018“ на турските Въоръжени сили бяха споделени в четвъртък на официалния уеб сайт на турския Генерален щаб, пише електронното издание на турския консервативен ежедневник Yeni Safak. Маневрите на турската армия, които се надзирават от Командването на Егейската армия, ще се проведат в Западен Анадол, централният Егейски регион, Измирския залив и стрелковия полигон Доганбей с участието на приятелски и съюзнически войски между 7 и 11 май. Военното учение има за цел да развие обединените военни и бойни способности на общото командване и звена, формирани от армиите на участващите държави в единна операция, така че да обхване всички аспекти на битката в подготовката за действителна война. Маневрите ще се проведат с участието на турския Генерален щаб, командването на турските военновъздушни сили, командването на сухопътните сили на Турция, командването на Специалните части на Генералния щаб, командването на Бреговата охрана, Казахстан, Косово, Унгария, Македония, Монголия, Узбекистан, Пакистан, Румъния, Словакия, Саудитска Арабия, Азербайджан, Бахрейн, Бангладеш, Босна и Херцеговина, Грузия, Великобритания, Италия, Катар и Турската република Северен Кипър. Активната фаза на ученията ще бъде на 9-10 май.  Турските въоръжени сили (TAF) споделиха кадри от военните маневри от „ЕФЕС 2018“. “Учението „ЕФЕС 2018“, което е планирано военно учение на турските въоръжени сили, се провежда между 11 април и 11 май 2018 г. с участието на приятели и съюзници”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Турция провежда военни маневри в Западен Анадол и Егейско море"}
{"url": "https://trud.bg/%d1%8f%d0%b3%d0%be%d0%b4%d0%b0-%d1%84%d0%b0%d0%b2%d0%be%d1%80%d0%b8%d1%82-%d0%bd%d0%b0-%d0%b7%d1%80%d0%b8%d1%82%d0%b5%d0%bb%d0%b8%d1%82%d0%b5-%d0%b2-%d0%b3%d0%bb%d0%b0%d1%81%d1%8a%d1%82-%d0%bd%d0%b0/", "text": "Една от най-атрактивните участнички в този сезон на „Гласът на България“ Ягода Тренева се радва на огромна популярност сред зрителите на музикалното шоу. В социалните мрежи те не спират да я окуражават и да я уверяват, че именно тя е техният фаворит и най-достоен претендент за първото място. Близки на талантливата млада певица издават, че преди появата си на кастингите за музикалното риалити, Ягода не била напълно убедена, че ще успее да впечатли с гласа си треньорите на шоуто, още по-малко да стигне толкова напред в състезанието. Въпреки че зад гърба си има не малко участия на сцената, „Гласът на България“ е шоу, на което се явяват най-талантливите изпълнители у нас и тя била наясно, че конкуренцията е огромна. Нейните атрактивни изяви обаче й спечелиха симпатиите не само на треньорите, но и на немалка част от зрителите. Самата Ягода не можела да повярва, че има толкова много почитатели, които да я окуражават и й да й вдъхват сила, за да продължава напред.", "date": "2018.05.03", "title": " Ягода фаворит на зрителите в “Гласът на България”"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%bf%d0%be%d1%82%d1%80%d0%b5%d0%b1%d0%b8%d1%82%d0%b5%d0%bb%d1%8f%d1%82-%d0%b2-%d0%b5%d0%b2%d1%80%d0%be%d0%bf%d0%b0-%d1%82/", "text": "Българският еврокомисар за цифровата икономика и общество Мария Габриел заяви пред  , че трябва да се запази способността на платформите и социалните мрежи да са иноватори и мотор за растеж, но не трябва да се оставят и да диктуват закон на джунглата. Тя подчерта важността на това личните данни на европейските потребители да са защитени, като в това число влиза и комуникацията, споделена през приложения. Според Мария Габриел България е местен лидер в областта на цифровата икономика. Тя коментира и новият проектобюджет, в който средствата за цифровата сфера се увеличават с 96%. Икономиката на данни е тази с най-голям потенциал за работни места и за конкурентноспособност на българските предприятия в Европа, заяви българският еврокомисар Габриел. “Затова на първо място трябва да приемем докрай законодателните предложения, които ние сме направили в ЕК”. В европа има сектори, в които капацитетът и експертизата са много силни, като роботиката и наноелектрониката, допълни Габриел. Според нея има и сектори, в които Европа изостава като тази на платформите. Добрата новина е, че с 96% ще се увеличи цифровият бюджет в новата бюджетна рамка, заяви българският еврокомисар. Тя подчерта важността на това да се подобри цифровата култура на европейците. “Всеки трябва да се мобилизира на собственото си ниво. Само след месец стартираме пилотния проект „Цифрова възможност“, в който пет-шест хиляди студенти в Европа ще имат платени стажове в областта на новите технологии. Имаме европейска коалиция за цифрови умения.” Трябва да има тясна работа с министерствата на образованието на ниво държава членка, заяви Габриел. Трябва да има пряка работа между бизнес и образование. “България се движи изключително добре в цифровата икономика. Това е секторът, който отбелязва най-добри показатели и като ръст, и като нови услуги. България е истински регионален лидер в областта на суперкомпютрите, стартъпите. Това са неща, които трябва да популяризираме.” Мария Габриел подчерта амбицията си Европа да се сдобие със суперкомпютър с европейски софтуер, който да я постави като лидер в областта. От 9 декември се слага край на географското блокиране, така че и фирми, и граждани ще могат да се възползват от единен цифров пазар, заяви Габриел. Едва 9% от търговските предприятия развиват дейност извън страната, допълни тя. “Работи се за намаляване на таксите за колети до 2 килограма и опростено ДДС. Това са теми, в които се напредва с невероятни темпове.” Тя подчерта значителния принос на Българското европредседателство в тази сфера. Трябва да се запази способността на платформите и социалните мрежи да са иноватори и мотор за растеж, но подходът на ЕК е да се намесва там, където има нужда, заяви Мария Габриел. “За това нашият подход е прогресивен. Искахме защита на личните данни. От 25 май това ще бъде факт.” Всяка компания, която оперира с личните данни на европейски граждани, е длъжна да спазва регламента GDPR, заяви българският еврокомисар. Тя напомни, че има и регламент за конфиденциалност на комуникацията, който обхваща приложения за текстови съобщения. “Потребителят в Европа трябва и има право да знае кой използва данните му, за какво и по какъв начин. Това в момента тече като дискусия.” До юли месец платформите и социалните мрежи имат срок да приемат кодекс за поведение с добри практики. До октомври трябва да има видими резултати, а ако това не се случи в декември може да има и законодателни решения, заяви Мария Габриел. Според българският еврокомисар първият етап в борбата с фалшивите новини е саморегулация. Тя подчерта, че това не създава „министерство на истината“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Мария Габриел: Потребителят в Европа трябва да знае кой използва данните му"}
{"url": "https://trud.bg/%d0%b3%d0%b0%d0%b7%d0%be%d0%b2%d0%be%d1%82%d0%be-%d0%bd%d0%b0%d1%85%d0%be%d0%b4%d0%b8%d1%89%d0%b5-%d0%bc%d0%b5%d0%b6%d0%b4%d1%83-%d0%b8%d0%b7%d1%80%d0%b0%d0%b5%d0%bb-%d0%b8-%d0%ba%d0%b8%d0%bf%d1%8a/", "text": "Израел и Кипър отиват на международен арбитраж, за да решат спор за разпределянето на природен газ в съвместно офшорно находище, според информацията, разпространена от медиите, пише базираният в САЩ гръцки новинарски портал The Greek Reporter. Израелският сайт за бизнес новини “Глоубс” заяви, че двете страни не могат да се разберат как да продължат с разработването на газовото находище “Афродита”, разположено на границата на съответните им икономически зони. Израелците оценяват количеството газ от своята страна на 7-10 милиарда кубически метра, докато газът в кипърската част на резервоара, собственост на Delek Group, контролиран от Yitzhak Tshuva, се оценява на 100 милиарда кубически метра. Тъй като газът от израелската страна е част от един геоложки резервоар, добивът му зависи от споразуменията между двете страни. Израел и Кипър подписаха споразумение за делинеация през 2010 г., но досега не са се договорили как да се разработят газови резервоари, пресичащи двете икономически зони.  “Държавата не се е отказала от находището и няма да се откаже от своя дял, дори и тази част да е сравнително малка”, заяви за „Глобус“ министърът на националната инфраструктура, енергетиката и водните ресурси Ювал Стайниц. “Държавата няма да се откаже от своя дял нито от природния газ, нито от приходите от находището Афродита и също така не може да направи това в името на фирмите, които го държат”. При отсъствието на споразумение за разпределение, Израел отказва да позволи на Кипър да развие Афродита, защото изпомпването на газ от него също ще доведе до изпомпване на газ от израелската част. “Има преговори, които за съжаление продължават години наред, но наскоро постигнахме съгласие с кипърците, което изглежда разумно за нас. Въз основа на цифрите, предоставени от двете страни, международният арбитър ще определи какъв процент ще получат Израел и Кипър “, каза Стайниц. “Преди всичко, обаче, ще позволим на компаниите от двете страни да проведат дискусии в опит да постигнат разбирателство. Ако това не стане, в рамките на няколко месеца ще има арбитраж“. Когато проблемът се появи отново миналия месец, кипърски правителствен източник отхвърли искането. “Претенцията, която е стара, е неоснователна, тъй като те официално признават, че количеството, открито в „Ишай“ (израелската част на кладенеца), е незначително и не може да бъде възстановено”, заяви източникът пред Кипърската информационна агенция. Собствениците на „Ишай“ бяха помолили правителството на Израел да предприеме стъпки за запазване на правата на страната в Афродита. Председателят на “Израелска възможност”, един от партньорите в „Ишай“, заяви, че разрешавание на реализация на сделката без да се вземат предвид интересите й, би било опасен прецедент, който би могъл да засегне други находища в региона. Въпросът излезе на преден план след официални изявления, че Кипър и Египет са близо до споразумение за износ на кипърски газ в съседната държава. Министърът на енергетиката Георгиос Лакотрипис потвърди доклада в сряда.  “Наскоро се съгласихме, че първо ще поискаме от компаниите да се опитат да постигнат съгласие между тях … и ако това не е възможно … тогава ще разгледаме възможността да се започне арбитраж”, уточни той. Министърът заяви, че усилията за постигане на споразумение за съвместно използване на резервите продължават от доста време на политическо равнище и че това е едно от най-сериозните различия между двете страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Газовото находище между Израел и Кипър отива на международен арбитраж"}
{"url": "https://trud.bg/%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d0%b7%d0%b0%d0%bf%d0%be%d1%87%d0%bd%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d1%81%d0%b5/", "text": "В германския град Лубмин започнаха да подготвят строителната площадка за излизането на брега на газопровода „Северен поток 2“, съобщи пред РИА Новости представител на компанията – оператор Nord Stream 2 AG. Този процес включва разчистването й, завършване на строителството на административните постройки, както и подготовка за монтажните работи в зоната на излизане на брега на газопровода. Проектът „Северен поток 2“ предполага съоръжаване на две нитки са обща мощност 55 млрд. куб. м. годишно. Тръбите ще минават от крайбрежието на Русия през Балтийско море до Германия редом до действащия „Северен поток“. Берлин издаде разрешение за строителството на „Северен поток 2“ в края на март. Съгласие за строеж на газопровода даде също и Финландия. Nord Stream 2 AG чака разрешение и от Русия, Швеция и Дания в близките месеци.  Единственият акционер в компанията е „Газпром“. Половината от инвестициите в проекта са направени от европейски компании – Shell, OMV, Engie, Uniper и Wintershall, т.е. по 950 милиона евро всяка. „Газпром“ предоставя останалите 50% от средствата – 4,75 милиарда евро. При това участниците в проекта планират да покрият 70% от инвестициите за сметка на привличане на проектно финансиране. Общата стойност на реализацията на проекта се оценява на 9,5 млрд. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " В Германия започна изграждането на “Северен поток 2”"}
{"url": "https://trud.bg/%d0%b2-%d1%80%d1%83%d1%81%d0%ba%d0%b0%d1%82%d0%b0-%d0%b4%d1%83%d0%bc%d0%b0-%d0%bf%d1%80%d0%b5%d0%b4%d0%bb%d0%be%d0%b6%d0%b8%d1%85%d0%b0-%d0%b4%d0%b0-%d1%81%d0%b5-%d0%bf%d1%80%d0%b8%d0%bb%d0%b0%d0%b3/", "text": "Комисията на руската Държавна дума по международните работи внесе предложение за разпространяване на действието на нормите от законопроекта за налагане на контрасанкции спрямо държави, които фактически поддържат САЩ в техните действия против руските интереси. Това следва от заключенията на комисията за законопроекта, чийто текст бе публикуван в четвъртък в електронната база данни на руския парламент, предава ТАСС. „Смятаме също, че е целесъобразно да се изяснят разпоредбите на проектозакона относно понятието” чужди държави “, използвани за целите на разглеждания законопроект“, се казва в заключението на комисията. В документа се обръща внимание, че в проекта „под чуждестранни държави се разбира чуждестранни държави, приели решения за присъединяване към действията на САЩ и за въвеждане на икономически санкции по отношение на отделни отрасли на руската икономика, руски юридически и (или) физически лица и подкрепилите подобни решения“. „Указаната формулировка, от наша гледна точка, трябва да даде възможност да се прилагат предвидените в законопроекта ответни мерки и по отношение на тези чуждестранни държави, които, дори и да не са приели официални решения за присъединяване към действията на Съединените американски щати или за поддръжка за такива действия, по своите практически действия, насочени срещу руските интереси, са осъществили фактическа поддръжка за такива недружествени действия“, се подчертава в заключението на международната комисия. Проектозаконът „За мерките за въздействие (противодействие) на недружествените действия на САЩ и (или) други чуждестранни държави“ беше внесен от лидерите на всички парламентарни фракции и председателя на Държавната дума Вячеслав Володин на 13 април. Той е разработен като ответна мярка на проявяваните от страна на „САЩ и техните длъжностни лица предизвикателства, изразяващи се в недружествените и неконструктивни действия за въвеждането на санкции по отношение на Русия, както като цяло, така и срещу нейните граждани и юридически лица“, се казва в пояснителна записка. В съответствие със законопроекта, на руското правителство „се предоставят пълномощия за въвеждането на редица мерки, имащи, както икономически, така и политически характер, насочени преди всичко за премахване на така наречените актове от недружествен характер на САЩ“. Сред тях са – забрана за доставка на лекарства, алкохол и тютюн, селскостопанска продукция и промишлени стоки, технологическо оборудване и програмно обезпечение. Изключение се прави само за вноса в Русия от САЩ и страните, поддържащи политиката на Вашингтон, на стоки „за лично ползване“. В инициативата са включени също и ограничения за сътрудничество в атомния и ракетно-двигателния отрасли и в авиостроенето. Едновременно се предвижда въвеждане на черни списъци на американци, на които ще бъде забранено влизането в Русия. Уточнява се, че ответните мерки ще се въвеждат от Министерския съвет по решение на президента на Русия. В аналогичен ред се предвижда и възможна отмяна на контрасанкциите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " В руската Дума предложиха да се прилагат контрасанкции спрямо страни, които поддържат действията на САЩ"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d1%82%d1%80%d1%83%d0%b4-%d0%b2-%d0%bf%d0%b5%d1%82%d1%8a-14/", "text": "С България имаме много близка позиция относно Русия, трябва да развиваме диалога. Това каза президентът на Австрия Александър Ван дер Белен по време на пресконференция след среща с Румен Радев на “Дондуков2”. Гостът посочи, че в разговора са били засегнати външнополитически теми, които касаят и двете страни.   Временният кмет на “Младост” Владимир Клисуров подаде официално оставка и от понеделник излиза в отпуск за седмица. През това време районът ще бъде ръководен от последния възможен заместник на арестуваната за подкуп Десислава Иванчева – Румен Русев. Той от своя страна обеща, че ще пусне всички забавени преписки за строежи. Нещо, което Клисуров отказва да направи, защото не се чувства компетентен в тази сфера. Министерството на образованието предлага 29 професии да станат защитени от държавата и за тях да има специални условия и допълнително финансиране при изучаването им в професионални паралелки в училище.  Изготвен е и списък с 54 специалности, за които се очаква недостиг на кадри през следващите 5 г.   Интервю с диетолога д-р Людмила Емилова         За петте войни, които сме водили, сме оставили над 2000 полета на мъртвите зад граница – анализ на проф. Божидар Димитров       Пък вие си имайте едно наум, с кого се запознавате онлайн – коментар на Благовест Бенишев        ", "date": "2018.05.03", "title": " Вижте акцентите от броя на “Труд” в петък, 4 май 2018"}
{"url": "https://trud.bg/%d0%b6%d0%b5%d0%bd%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%ba%d0%be%d0%bb%d0%b0%d1%82%d0%b0-%d0%b9-%d1%81%d0%b5-%d0%be%d0%b1/", "text": "Лек автомобил се е преобърнал до караулката на Владая, предаде “Канал 3”. Движението в района на входа на Владая се осъществява в една лента в посока Перник поради пътнотранспортно произшествие, съобщиха от пресцентъра на Агенция “Пътна инфраструктура”. Сигналът за инцидента е подаден в 17.10 часа. Пострадала е една жена. Контактна е и няма опасност за живота й. Шофьорите да се движат с повишено внимание и съобразена скорост, спазвайки указанията на служителите на “Пътна полиция”.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Жена пострада, след като колата й се обърна до караулката на Владая "}
{"url": "https://trud.bg/%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%bd%d0%b8-%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b0-%d1%88%d0%b0%d0%bc%d0%bf%d0%b8%d0%be%d0%bd%d0%ba/", "text": "Звездата на българското плуване Таня Богомилова има своята звезда в алеята на славата на стадион „Българска армия”. В „червения” клуб преминава цялата активна кариера на олимпийската шампионка в дисциплината 100 м бруст от игрите в Сеул и спортист №1 на България за 1988 г. В нейната богата визитка се открояват и три медала от европейското първенство в София през 1985 г. – един златен (200 м бруст) и два бронзови (100 м бруст и щафета 4х100 метра), а също и две отличия от световното първенство в Мадрид през 1986 г. – сребърен (200 м бруст) и бронзов (100 м бруст). Бойкотът на страните от бившия Източен блок на олимпиадата в Лос Анджелис през 1984 г. я лишава от възможността да спечели още отличия в период, когато се намира във върхова форма.  – Започнах да плувам, когато бях на 6 години. Тогава тренирахме в ученически спортни школи. После преминах в спортна паралелка към ЦСКА. И когато дойде време да участвам в състезания, най-естественото нещо беше да плувам за ЦСКА. Така отидох в клуба, където премина цялата ми активна кариера – от началото до края. Никога не съм си представяла, че мога да премина в някой друг клуб, никога! Цял живот – в ЦСКА.  – Майка ми ме записа на плуване, защото по цял ден играех навън футбол с момчетата. Като дете съм се занимавала и с гимнастика, но постепенно осъзнах, че плуването е моят спорт. Много исках да постигна нещо голямо и затова си поставях амбициозни цели, които гоних до дупка.  – Бяхме много голям и задружен отбор. Тренирахме под ръководството на Христо и Теменуга Червенкови в басейна на спортната палата. Тогава имаше по-малко клубове – в София бяха ЦСКА, „Левски“, „Славия“ и „Академик“. Нямаше къде другаде да отидеш. Конкуренцията беше между тези клубове. Спомням си, че тренирахме много здраво. Бяхме целият отбор заедно и басейнът кипеше от плувци на ЦСКА. Работеше се изключително сериозно.  – Да, аз бях военизирана към ЦСКА и имах чин в армията. Отговорността беше голяма и ставаше все по-голяма, когато започнах да постигам успехи. Ходили сме да даваме отчети на Добри Джуров, лека му пръст. Имаше поставени цели и те трябваше да бъдат постигнати. Организацията в клуба беше супер. Системата работеше като добре смазана машина. Звучи изтъркано, но беше точно така. В онова време ЦСКА беше нещо голямо. Един огромен клуб, който развива всички спортове. Гранд в истинския смисъл на думата. Същото беше и в „Левски“, с който водихме много сериозна битка. Но ние бяхме винаги над „Левски“.  – Категорично – да! Убедена съм, че щяхме да имаме по-успешен спорт. Става въпрос не само за системата в ЦСКА, но и в „Левски“, и в „Академик“ и в другите големи отбори. Тези клубове работеха страхотно. Сега има разделение и ние трябва да откриваме едва ли не топлата вода, че е нужно да се обединяваме. Така ще заработи отново този механизъм, който ни е носил успехи. А не да се разделяме на малки клубчета. ЦСКА винаги е бил една емблема, нещо голямо – повече от половината спорт в България.  – О, да, разбира се! Особено на олимпиадата в Сеул през 1988 г. бяхме страшно единни. Много от олимпийските медали за България бяха спечелени състезатели от ЦСКА. Заедно изживявахме радостта от успеха след всяко отличие. Може би не е случайно, че моят златен олимпийски медал на 100 метра бруст е спечелен на 19 септември 1988 г. Тогава 19 септември се честваше като ден на армията. Олимпийската титла в плуването беше уникален успех и за мен, и за ЦСКА. Аз можех да взема медал и два дни по-рано на 200 метра бруст, защото се готвих много сериозно, но така е било писано. В някои събития има знак от съдбата.  – Посрещнаха ни страхотно още на самото летище в София. Няма да крия, че в ЦСКА ръководителите имаха много големи симпатии към мен и ме гледаха като свое дете. Аз така го чувствах това топло отношение от тяхна страна. Може би защото никога не съм сменяла клуба си.  – Много са. Няма как да не кажа имената на Ицо Стоичков и Вальо Йорданов, с които сме много близки. С Христо Марков – също. Нашето поколение е дало толкова много за ЦСКА и всички се познаваме и сме приятели. Сред тях имам по-близки, но двама-трима са тези, на които по всяко време мога да звънна, ако ми трябва спешно каквото и да е. Вальо и Ицо са точно от тях. Големи спортисти, големи личности и истински приятели, на които винаги може да се разчита.", "date": "2018.05.03", "title": " Единствената ни олимпийска шампионка по плуване Таня Богомилова:  ЦСКА винаги е бил емблема на българския спорт"}
{"url": "https://trud.bg/%d1%80%d0%b0%d0%b4%d0%b5%d0%b2-%d0%b5%d1%84%d0%b5%d0%ba%d1%82%d1%8a%d1%82-%d0%bd%d0%b0-%d0%b0%d0%b2%d1%81%d1%82%d1%80%d0%b8%d0%b9%d1%81%d0%ba%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82/", "text": "България не измерва присъствието на австрийския бизнес в България само със сухите цифри във финансово изражение. Това присъствие има много по-голям ефект, тъй като е дългосрочно и спомага за развитие на нова бизнес среда у нас. Това заяви държавният глава Румен Радев пред участниците в Българо-австрийски бизнес форум, който се състои днес в София. В проявата участва и президентът на Австрия Александър Ван дер Белен, който е у нас по покана на българския си колега, съобщиха от пресслужбата на президентството. Милиард и двеста милиона евро е стокообменът между двете държави за изминалата година. По думите на президента по-ценно от статистиката обаче е фактът, че голяма част от австрийските предприемачи у нас инвестират в „създаването реални работни места, както и във въвеждането на дуалното обучение“. Присъствието им спомага за развитие на нова бизнес среда в България, за налагане на един прогресивен бизнес модел, нов модел на обществени отношения, на много по-голяма административна ефективност, с което помага и на българското правителство, заяви Румен Радев. Държавният глава подчерта, че България и Австрия поддържат интензивен диалог и двустранните отношения стават все по-координирани и по-успешни, особено в рамките на ротационното председателство на Съвета на Европейския съюз. “Отношенията между Австрия и България винаги са почивали на приятелска основа и на взаимното доверие“, заяви Радев, като допълни, че присъствието на австрийския бизнес в България е доказателство за това. България е и ще бъде все по-атрактивна бизнес дестинация, посочи пред участниците във форума Румен Радев. Сред предимствата на страната ни президентът посочи геостратегическото положение, достъп до различни пазари, коректността като партньори. Фискалната и макроикономическата стабилност, високият кредитен рейтинг и квалифицираната работна ръка са също фактори, от които австрийският бизнес може да се възползва, посочи държавният глава. България се превръща в една от водещите държави в Европа в областта на информационните и комуникационните технологии и продължава да се развива изключително добре в това отношение, заяви Румен Радев. Президентът открои и възможностите, които страната ни предлага в сферата на строителството, селското стопанство, транспорта. „Не можем да говорим за „Европа на бъдещето“, ако нямаме адекватна свързаност – транспортна, енергийна, дигитална. В това отношение България полага огромни усилия и заедно с вас можем да направим още повече, заедно да бъдем много по-ефективни“, обърна се президентът към австрийските инвеститори. Австрийският президент също отчете положителното развитие у нас на сектора на информационните технологии. Австрия и България имат много интензивни дипломатически отношения и това не е необичайно предвид факта, че двете ни страни последователно поемат ротационното председателство на Съвета на ЕС, заяви Александър Ван дер Белен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Радев: Ефектът на австрийските инвестиции не се мери само във финансово изражение, а и в налагането на прогресивен бизнес модел в България"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%bf%d0%b0%d1%80%d1%82%d0%b8%d0%b8-%d0%b2-%d0%bf%d1%80%d0%b5%d0%b4%d0%b8%d0%b7%d0%b1%d0%be%d1%80%d0%b5%d0%bd-%d1%81%d1%8a%d1%8e%d0%b7-%d1%81%d1%80%d0%b5%d1%89/", "text": "Четири опозиционни турски партии се обединиха вчера в общ предизборен блок, с който ще се явят на предстоящите на 24 юни предсрочни парламентарни избори. В алианса срещу управляващата Партия на справедливостта и развитието (ПСР) на президента Реджеп Ердоган влизат основната опозиционна Народнорепубликанска партия (НРП), Добрата партия, ислямистката Саадет и Демократическата партия. Обединението им ще позволи на по-малките партии в съюза да преодолеят законовото изискване за най-малко 10% за влизане в парламента. Споразумението за предизборна коалиция бе сключено три дни, преди изтичането на 6 май на крайния срок за регистрация за участие в изборите. Междувременно вчера ПСР издигна официално Ердоган за нов мандат на президентските избори, които също ще се проведат на 24 юни. Кандидат за държавен глава е и Мерал Акшенер, лидерка на Добрата партия. Очаква се днес НРП да номинира за свой претендент за президентския пост депутата Мухарем Индже.", "date": "2018.05.03", "title": " Четири партии в предизборен съюз срещу Ердоган\t\t\t"}
{"url": "https://trud.bg/%d0%b2%d0%b2%d1%81-%d0%bd%d0%b0-%d1%81%d0%b0%d1%89-%d0%bf%d1%80%d0%be%d0%b2%d0%b5%d0%b4%d0%be%d1%85%d0%b0-%d1%82%d0%b5%d1%81%d1%82%d0%be%d0%b2%d0%b5-%d0%bd%d0%b0-%d0%b3%d1%80%d0%b0%d0%b2%d0%b8%d1%82/", "text": "Военновъздушните сили на САЩ са провели тестове на гравитационна атомна бомба B61-12, съобщава Military.com. Според генерал Джек Уайнстейн, заместник-началник на щаба по стратегическото сдържане и интеграцията на ядрените въоръжени сили, са проведени 26 теста. Модернизираните бомби са пет пъти по-точни от предшествениците си – B61-3, B61-4, B61-7 и B61-10. Не се уточнява какви самолети са използвани за изпитанията. Според Military.com новото оръжие трябва да бъде съвместимо с платформата на многофункционалния изтребител от пето поколение F-35 Lightning II и ще постъпи на въоръжение през 2020 година. Планира се новите бомби да бъдат доставени във военните бази на САЩ в Европа – Германия, Италия, Турция, Белгия и Холандия. Програмата за модернизация на ядрените сили на САЩ, разчетена за периода 2017-2046 година, ще струва 25 милиарда долара, допълва Military.com.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " ВВС на САЩ проведоха тестове на гравитационна атомна бомба B61-12 (ВИДЕО)"}
{"url": "https://trud.bg/%d0%bf%d1%80%d0%be%d1%84-%d0%b4-%d1%80-%d0%b8%d0%ba-%d0%bd-%d0%b3%d0%b0%d1%80%d0%b0%d0%b1%d0%b5%d0%b4-%d0%bc%d0%b8%d0%bd%d0%b0%d1%81%d1%8f%d0%bd-%d0%bf%d1%80%d0%b5%d0%b4-%d1%82%d1%80%d1%83/", "text": " – По предварителни данни за платежния баланс към 19-ти април т.г. нетният приток на преки чуждестранни инвестиции (ПЧИ) у нас за първите два месеца на текущата година е 222 млн. евро, като за същия период на предходната година той е бил 310 млн. евро. Тази информация не е окончателна и не е определяща, тъй като се наблюдават съществени месечни колебания на показателя в рамките на годината. Годишната (12-месечна) акумулирана сума на ПЧИ към месец февруари за текущата година е 1359 млн. евро, докато година по-рано тя е била 1407 млн. евро, т.е. има намаление в рамките на 3-4 процента. Общо за 2010-2017 г. в страната постъпват 12,7 млрд. евро ПЧИ, които формират 18% от „Бруто образуване на основен капитал” (инвестиции). Не съществуват сериозни основания да се счита, че има оформен тренд на намаление на ПЧИ през последните 7-8 години.  – В съответствие с платежния баланс нетният приток на ПЧИ у нас през 2017 г. е 1447 млн. евро, а през 2016 г. е бил 1474 млн. евро. През 2007 г. е регистриран нетен приток на ПЧИ в размер на 9 млрд. евро, който една година по-късно спада на 6,7 млрд. евро, а в следващата 2009 г. той е вече 2,8 млрд. евро. Тези равнища са рекордни и за тях има обяснение. Първо, световната конюнктура в предкризисните години бе изключително благоприятна за инвестиционна инвазия. Второ, България се включи към ЕС през 2007 г. и надеждите на чуждестранните инвеститори се свързваха с бързо възстановяване на пазарната икономика и възприемане на европейските законодателни и институционални принципи и практики. Процесите се развиха не както се предвиждаше както в световен, така и в национален план и това промени поведението на инвеститорите. Бъдещето зависи твърде чувствително от макроикономическата политика. Излъганите инвеститори са трижди по-внимателни. За съществен прираст на наложилия се стандарт на ПЧИ в размер на около 1,5 млрд. евро годишно са необходими съществени законодателни и институционални подобрения. Съществува реална опасност поддържането на неблагоприятно законодателно и институционално статукво да обезкуражи инвеститорите и да ги отблъсне.  – Статистиката на платежния баланс разделя ПЧИ в три категории: (1) Дялов капитал; (2) Реинвестирана печалба; (3) Дългови инструменти. ПЧИ във вид на дългови инструменти (финансови кредити и търговски кредити между свързани лица) заемат около една четвърт от общия размер на ПЧИ за 2010-2017 г. със слаби колебания. При първите две категории се наблюдава съществена промяна на следвания модел в първата и във втората половина на периода. През 2010-2013 г. акцентът е почти изцяло върху инвестиране в дялов капитал и цялата печалба се репатрира, докато през 2014-2017 г. инвестициите се разпределят примерно по равно за дялов капитал и за реинвестирана печалба. Пренасочва се инвестиционният интерес от дялов капитал към реинвестиране на печалбата. Инвеститорите все повече се въздържат от инвестиции „на зелено”, а тези, които вече са стартирали, предпочитат да поддържат ангажиментите и производствата си чрез реинвестиране на печалбата. Добрата новина е, че реализираната печалба от тези ПЧИ все повече остава в страната, а лошата новина е, че чуждестранните инвеститори се въздържат да се ангажират с нови инвестиционни проекти.  – В съответствие със статистиката на НСИ ПЧИ у нас в отрасъл „Операции с недвижими имоти” достигат максимална стойност от близо 4 млрд. евро през 2009 г. От тогава стартира процес на намаляване, като към 2016 г. те са вече 3,1 млрд. евро. НСИ не отчита прираст на цените на жилищата през 2016 г. спрямо 2009 г., така че реалният спад на ПЧИ в недвижимости за разглеждания период е малко повече от една пета. Забелязва се охлаждане на интереса на чуждестранните инвеститори към покупката на недвижимости у нас, но за масова разпродажба няма основания да се говори. Потвърждение на подобен извод е динамиката на цените на жилища, които от 2013 г. насам бележат възходящ тренд, т.е. търсенето на жилища през последните 4-5 години изпреварва тяхното предлагане. Няма информация за разпределението на ПЧИ едновременно по икономически дейности и по географски райони, така че не е ясно какво е участието на отделни етнически общности при операциите с недвижимости. Причините за забелязаното въздържане вероятно са комплексни, в т.ч. може би и отношението на местните лица към чуждестранните собственици. Българинът не е привикнал да живее с чужденци в своята собствена страна, особено ако чужденецът разполага с по-добри материални възможности. Ние сме свикнали да възприемаме чужденеца или като донор, или като завоевател, или (в краен случай) като бежанец. Ако си представим хипотетично, че интересът на чужденци към покупката на недвижимости у нас нарасне чувствително, тогава вероятно немалък брой „патриотични” организации ще надигнат глас против „разпродаването” на родината. Други причини следва да се търсят в наличието (или отсъствието) на различни по форма житейски удобства.  – Въпросът е изключително актуален. Управленският елит е майстор на намирането на лесни решения на трудни икономически проблеми. Нашата практика изобилства от такива „открития”. Опитът категорично показва и непрекъснато го потвърждава – лесните решения не са решения. Кибернетичният принцип постулира, че трудните икономически проблеми изискват трудни решения. В случая се очаква икономическите и инвестиционни проблеми на страната да се решат чрез параметрични методи – променяш един или друг параметър и нещата тръгват. Важното е комфортът на управляващите да не се нарушава. Това е форма на удобен методологически наивитет. Проектираните позитивни резултати обаче ги няма. Икономическата теория отдавна е разработила конкретния проблем. Дефектът на текущия ни икономически живот е преди всичко и най-вече институционален. Когато социално-икономическите институции не функционират качествено нищо не работи както трябва. Решаването на институционалните ни проблеми се свежда, първо, до качествено законодателство, второ, до истинско и реално върховенство на Закона винаги и навсякъде, трето, до експертни назначения на знаещи и можещи кадри на точните места. Нищо от тези три основни изисквания не съществува в нашата печална практика. Лошото е, че ние като народ гледаме на всичко това тихи и невъзмутими, без да осъзнаваме драматизма на ситуацията.  – Практиката на съседните нам страни рядко може да се извиси в пример на истинско подражаване. От време на време една или друга страна от нашия регион съумява да поизпревари останалите, но не задълго. Това, което трябва да следим и трябва да следваме са предписанията на икономическата теория. Лошото е, че при нас изобилстват хора с дипломи, но са рядкост специалисти на управленска позиция с необходима висока икономическа култура и образованост на съвременно равнище. Почти повсеместно хората, които преминават определен праг на професионално икономическо развитие, напускат своевременно страната. Останалите са тотално пренебрегнати. Показателна е болката на О.Герджиков (председател на консултативния съвет по законодателство към председателя на Народното събрание) при оценката на порочната законодателната практика на Народното събрание. Властимащите живеят свой собствен живот в изграден свой собствен изкуствен свят и правят всичко възможно за да съхранят статуквото.  – Наскоро бяхме свидетели на „откриването” на поредното лесно решение на труден икономически проблем – облекчен внос на чуждестранни работници поради недостиг на работна ръка. В пазарната икономика думата „няма” не съществува. Има търсене и предлагане, а пазарът ги балансира чрез цената. В случая „цената” е заплащането на труда. Когато се говори за недостиг на работна ръка трябва задължително да се уточни, че се търсят работници при минимално (дори символично) заплащане. Такава работна ръка ще бъде трудно и все по-трудно да се намира. Не че има недостиг на работна ръка, а има недостиг на работна ръка за работа при ниско заплащане. Решението е в инвестиране във високи технологии и ангажиране на кадърни и способни хора при прилично заплащане и не на последно място – полагане на грижи за израстване на кадрите и за тяхното съхраняване (обгрижване). Елементарен наивитет и късогледство е да се мисли, че хората (работниците) могат да се местят като пионки от едно място на друго при безропотно послушание. Притокът на чуждестранни работници може за кратко да изглежда като решение, но не след дълго ще възникнат социални проблеми, за чието решаване отново ще трябва да се открива някакъв пореден „лесен” начин. И ще обвиняваме поредното предишно ръководство. Кого друг?", "date": "2018.05.03", "title": " Проф., д-р.ик.н. Гарабед Минасян пред „Труд“: Властимащите живеят в изкуствен свят"}
{"url": "https://trud.bg/%d0%be%d1%81%d0%be%d0%b1%d0%b5%d0%bd%d0%be%d1%81%d1%82%d0%b8-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-1-%d0%bc%d0%b0%d0%b9/", "text": "Празникът на труда Първи май мина и замина. Във Франция бе окървавен от лумпени-анархисти, но у нас – слава Богу, всичко мина цивилизовано и съвсем демократично. Очаквано опозицията в лицето на БСП направи внушително шествие, критикува с лозунги и скандирания властта, обяви се срещу корупцията и за по-високи доходи на хората в България. Припозна думите на президента Румен Радев за повече светлина в политиката и се закани да насочи прожекторите, за да се освети „паралелната държава“. Дотук всичко си беше нормално, от ясно по-ясно. БСП прави заявка за влизане във властта, изживява подем, лидерката й Корнелия Нинова не пести критики и цветисти изрази по адрес на управляващите. Явно иска да ги предизвика, за да види как ще й опонират. Ден след истерията около палмовото масло в храните, сега пусна въдичка и за властта. „Нека да изпълним призива на президента Румен Радев, да пуснем прожекторите и да осветим тъмното истинско лице на управлението. Истинското лице на управлението е пропито от кражби и корупция. Държавният департамент на САЩ, г-н Борисов, дори ви го каза, че вие газите човешките права! Най-авторитетните политици ви казаха, че на върха на ЕС се намира най-корумпираната държава! В местната власт има далавери и шуробаджанащина. Нека светлината да тръгне из цялата страна, за да се види истината. Милион и половина живеят под прага на бедността…“, изригна соцлидерката. Реакцията не закъсня. Още докато течеше празникът пред Народния театър в столицата, трима водещи министри от екипа на премиера Бойко Борисов – Красимир Каракачанов, Владислав Горанов и Томислав Дончев, дадоха извънредна пресконференция. Трябва да е бил голям зорът (залогът), щото в разгара на Първи май да загърбиш годишнината от Априлското въстание в Копривщица и да застанеш пред камерите в София… ПР специалистите неслучайно се шегуват – имаме нов жанр в публичното общуване – пресконференция след празнично шествие на опозицията. Тази пресконференция беше, да си го кажем честно, излишна, дори неуместна. В стил „А вие защо биете негрите?“, чухме неща, които си ги знаехме и преди това. Какво трябваше обаче да разберем от нея? Следват цитати от изказвания на участниците: Владислав Горанов:  „Лидерската криза в БСП ескалира чрез вокални измерения, които нарушават качеството на политическия живот, но това не ни притеснява в момента… Качеството на управлението се мери само през избори, всички други претенции на партиите кога и как трябва да се управлява, намират своята опора в единствената вярна социология, и то не по Кънчо и Андрей, а по избори, на които народът взима решенията си. Всички фалцети, използвани в политиката, дори на днешния ден, са несъотносими към икономическото развитие. Това, което се случва в държавата, е положително, независимо от възприятието в главите на опозицията…“ Красимир Каракачанов:  „В края на краищата на опозицията това й е работата – по всеки повод да иска оставки. Подразнихме се, разбира се…  Факт е, че българските доходи са най-ниски, но правителството опитва да вземе мерки. Виждате, че не с толкова бързи и радикални мерки, доходите се увеличават. Последната година има увеличаване на доходи на полицаи и военни…  Ще поработим до към 17:30 ч., после ще пием по една бира – бих поканил и госпожа Нинова, ако не е седнала на агнешко, да дойде да си поговорим като българи. Аз, като историк, не познавам държава, която с омраза е преодоляла кризи и се е развивала напред…“ Томислав Дончев:  „Оставката никога не е била проблем, когато политическата ситуация го е налагала… Когато властта е трябвало да бъде върната на суверена, той да вземе решение, винаги сме го правили, но седмица, месец, година след изборите някой да призовава за оставка, това е призив по същество за някакъв друг вид демокрация. Ако целта е да имаме площадна демокрация, ние и за такава демокрация имаме ресурс… Влизането в МС не става със засилване през „Дондуков“. Трябва да е ясно кои са тъмните и кои са светлите зони, както и кой е от светлата и от тъмната страна…“ В тази „джедайска“ терминология вероятно само Джордж Лукас може да се ориентира. Особено като знаем, че Люк Скайуокър се оказа син на Дарт Вейдър. В заключение, приемайки стилистиката на опониращите си политици от управляващата коалиция и от опозицията, ще е редно дискусията да се развие и задълбочи и по темата – коя бира е по-демократична и съобразена с евроатлантическата ни ориентация – светлата или тъмната. И дали лидерските кризи не се решават по-добре на по халба пиво, отколкото пред урните? Включете прожекторите! Докато си пият бирата, политиците може да научат някои неща, на които вероятно не са обръщали достатъчно внимание досега. Тридесет процента от населението на България живее в материални лишения, като така заемаме първо място в Европейския съюз по мизерия. 53,2 % от хората нямат пари, за да посрещнат неочаквани разходи, като например ремонт или подмяна на домакински уреди. Всеки втори българин не може да си позволи почивка извън дома поне седмица в годината. Данните са на НСИ.  През 1988 г. бедните в България са едва 2% от населението. През 2007 г., когато влизаме в ЕС, делът на бедните е бил 40% преди получаването на социалните трансфери (помощи), а след получаването им – 21,4 %. Това е близо 11 пъти повече в сравнение с 1988 г. Т.е. за две десетилетия българските политици са направили 11 пъти повече бедни. През 2017 г. делът на бедните преди получаването на социални трансфери е скочил вече на 44,8 % от населението, а след получаване на социални трансфери – на 23,4 %. Данните са на проф. д-р Васил Проданов пред сайта “24 май”.", "date": "2018.05.03", "title": " Особености на националния 1 май\t\t\t"}
{"url": "https://trud.bg/%d0%bc%d0%b5%d1%81%d0%b5%d1%86%d1%8a%d1%82-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8%d1%82%d0%b5/", "text": "Този април беше свързан с грандиозна активност на държавните глави в международен план.  Лидерите на КНДР и Република Корея стартираха важен процес по намаляване на напрежението на полуострова, а оттам и на света като цяло. Двамата лидери заявиха готовност за преговори, които да доведат до решаване на четирите кризи, които успя да генерира този разделен народ – Ядрената криза, Ракетната криза, приключването на Корейската война и Обединението на Корея. По първите две председателят Ким Чен Ин обеща конкретни стъпки. Прекратяван на ядрените изпитания и демонтиране на съоръженията от ядрения полигон, като това ще го направи публично пред журналисти. Ракетните пускове също ще бъдат прекратени. По втората и третата криза беше подписана съвместна декларация, в която изрично се споменава, че двете Кореи обявяват край на примирието от 1953 г. и ще започнат преговори за подписване на мирен договор. КНДР и Р Корея декларират желанието си за пълно и всеобхватно решаване на двустранните си отношения с цел бъдещо съвместно обединение. И двамата корейски лидери нарекоха срещата историческа, нов етап и стартиране на процеса по обединение на народа. По-точното понятие обаче е рестартиране, защото това не са първите преговори за обединение на полуострова, а и не е първата обща декларация. Процесът започна още през 1998 год. с политиката на „слънчевото затопляне“ Последваха още срещи през 2000 г. Подписана беше „Съвместната декларация на Юга със Севера“, създадени бяха комитети по обединението, съвместни комисии, съвместна икономическа зона в Кесон, смесени фирми и общи предприятия. През 2007 г. се провежда нова среща, в която участва и Мун Дже Ин, тогавашен помощник на президента, така че на практика това занимание не му е за първи път. През 2013 г. и от двете страни на 38 паралел дойдоха на власт нови лидери и нещата рязко се влошиха. КНДР възобнови в пълен обем ядрената си програма и достигна до водородното оръжие. Извърши поредица от ракетни пуска и доведе до заплахата от всеобхватна война през 2017 г. Разведряването настъпи със зимните олимпийски игри в Р Корея, на които севернокорейската делегация се водеше от сестрата на Ким Чен. Последва важно посещение на Ким в Пекин. Там председателят на КНДР получи гаранции от Китай, че ще бъде защитен и занапред пред САЩ и може да тръгне на отстъпки. Дали този път ще се получи ? За да се разбере какво ще е бъдещето на поредната корейска историческа декларация, трябва да се изясни позицията на Северна Корея, не тази представяна от медиите с убитата любовница и разстреляния със зенитно оръдие чичо, които странно се появиха в олимпийската делегация, а истинската. КНДР стартира своята ядрена програма под непосредствената опасност от нанасянето на ядрени удари от страна на САЩ. Вече е известен плана на командващия войските на САЩ и съюзниците в корейската война ген. Дъглас Макартър за ядрени бомбардировки над Северна Корея, но също така и на 9 ядрени удара по градове в Китай и СССР, вкл. Владивосток и Хабаровск. Когато вижда до къде е стигнало безумието на корейския полуостров, президентът Труман веднага нарежда на Маккартър да се прибира обратно. Генералът отказва, като заявява ,че е с мандат на ООН. Моментално е свален от длъжност и отведен във Вашингтон, придружен от военната комендатура. Този инцидент, както и наличието в Южна Корея на цяла 8-ма полева армия на САЩ с тактическо ядрено оръжие, държи в напрежение Пхенян и до сега. Основните им искания, за да спрат ядрените и ракетните програми, са премахване на всички ядрени оръжия от целия корейски полуостров, изтегляне на американските войски, подписване на мирен договор по-скоро със САЩ, отколкото със Сеул, който е считан за васал на Вашингтон. Няма никакво съмнение, че по тези въпроси всичко ще зависи от позицията на американския президент и бъдещата му среща с Ким. САЩ държат 28-хилядна военна групировка в Южна Корея, две авионосни групи обикалят около полуострова и американският президент ще има решаващата дума дали ще се тръгне на споразумение, или това ще е поредната „историческа среща“ и „нов етап“ в корейската история, останали без последствия. Много интензивна беше програмата и на американския президент Доналд Тръмп през април. Освен въпросите около корейската криза, месецът му започна с нанасяне на ракетни удари в Сирия. Този път не беше необходимо да го убеждава дъщеря му Иванка. Според американската преса точно преди година през април 2017 г., тя, потресена от химическата атака в Хан Шейхун настоя пред баща си за изстрелване на „Томахоук“ по Сирия. Година след това Доналд Тръмп нямаше нужда и от доклада на Организацията за защита от химическите оръжия, единствения международен орган удостоверяващ използването на бойни отровни вещества, за да даде заповед за „пуск“. Ударът беше контролиран и не засегна нито една руска база, техни съоръжения или военни на терена. Нямаше ударено и сирийско министерство, щаб или правителствени сили. Даже се размина и на иранските подразделения в Сирия, които иначе редовно се бомбардират от Израел. Изстреляните 105 ракети „Томахоук“, свръхумната, невидима и най-нова JASSM, френските SCALP и английските „Storm Shadow“ поразиха всички цели, според Пентагона , които са били три сгради, и то без жертви и разрушения. В същото време Израел нанесе преди дни доста по-ограничен ракетен удар, в който загинаха 16 души и над 60 са ранените. Странностите продължиха и със заявлението, че всички ракети са преодоляли сирийската противовъздушна отбрана и ПВО на руските части там, докато Генералният щаб на РФ даваше брифинг в ефир за броя на свалените ракети, както и показваше части от тях със серийни номера и други фрагменти. Преди това обаче един друг президент прояви нечувана априлска активност, изпреварвайки и Путин и Меркел, френският президент Еманюел Макрон отиде на тридневна визита при Тръмп. Основната му задача, която той не скри преди да замине, беше да стане главния партньор на САЩ в ЕС. Предпоставките за това са повече от достатъчни, ползващата се с привилегировано положение на наместник на САЩ в Европа Великобритания вече няма да е част от ЕС. Германия е в изключително трудно положение след неуспеха на изборите за Меркел и крехката коалиция с ГСДП. От Източна Европа няма конкуренция, защото САЩ едва ли могат да разчитат на Полша, която ако я кара така, ще си изпроси и наказателна процедура в ЕС. Заявленията са едно, но действителността е друга и въпреки тридневния престой, Макрон не можа да се похвали, че е постигнал пробив, нито по сложните въпроси с иранската ядрена сделка, нито по въпросите за предстоящата търговска война между САЩ и ЕС, нито по темата за глобализацията. Доналд Тръмп запази ехидната си усмивка и изтръсквайки сакото на Макрон, даде знак, че ще прави какво си иска.  Тази усмивка остана на лицето му и след срещата му с Ангела Меркел, посланието му – същото. Германският канцлер заяви,че са се обединили около санкциите срещу Русия, но не стана ясно дали американската страна ще направи изключение за немските фирми, участващи в наскоро подписания газопровод „Северен поток-2“ при въвеждането на новия си пакет санкции срещу РФ. Пробив направи обаче турският президент Реджеп Тайп Ердоган. С зашеметяващ ход той изтегли изборите за президент и парламент с цели една година и половина за 24 юни 2018 г. Същият ден удължи режима на извънредно положение и управление с президентски укази до 18 юли и на практика не даде никакъв шанс за сформиране на някаква нова политическа партия или време за обединение на опозицията и провеждане  на нормална политическа надпревара. Всички останаха безмълвни, включително ЕС, САЩ и Русия, което говори за предварително примиренческата им нагласа относно резултата от гласуването. Април се оказа изключително динамичен президентски месец, не по-малко интересен ще е и май. Той ще започне с встъпването в длъжност за нов 6-годишен мандат на руския президент Владимир Путин на 7-ми и с грандиозен парад на Победата на 9-и, победата над фашизма, не на президентските избори или може би и двете…", "date": "2018.05.03", "title": " Месецът на президентите\t\t\t"}
{"url": "https://trud.bg/%d1%84%d0%b8%d0%bd%d0%bb%d0%b0%d0%bd%d0%b4%d1%86%d0%b8%d1%82%d0%b5-%d0%b4%d0%b8%d1%88%d0%b0%d1%82-%d0%bd%d0%b0%d0%b9-%d1%87%d0%b8%d1%81%d1%82%d0%b8%d1%8f-%d0%b2%d1%8a%d0%b7%d0%b4%d1%83%d1%85/", "text": "Качеството на въздуха във Финландия е най-доброто в света, съобщава Метеорологическият институт на страната, като се позовава на данни на Световната здравна организация. Концентрацията на фини прахови частици във Финландия средно е 6 микрограма на кубически метър и това е най-ниският показател в света. По качество на въздуха близо до Финландия се нареждат Естония, Швеция, Канада, Норвегия и Исландия, информира  . Според изследването на СЗО 80 % от жителите на градовете на планетата дишат въздух, който съдържа фини прахови частици над нормата от 10 микрограма на кубичен метър. Най-остър е проблемът в градските райони на страни с ниски и средни доходи – предимно в Азия и в Африка. В Индия концетрацията на фини прахови частици е 100 микрограма на кубичен метър. Мръсният въздух способства развитието на сърдечно-съдови заболявания, рак и остри респираторни заболявания, включително астма. Изследването на СЗО е обхванало 4000 града в 108 страни в периода 2008-2016 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Финландците дишат най-чистия въздух"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%be%d0%b2%d0%b5%d1%80%d0%b8-%d0%bf%d0%bb%d0%b0%d0%b6%d0%be%d0%b2%d0%b5-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8-%d0%ba/", "text": "Наемателят на плажа в Каварна ще бъде глобен за ползването на тежка техника за поставянето на преместваем обект. Това заяви министърът на туризма Николина Ангелкова след инспекция на ивицата. Проверката била провокирана от сигнали, че фадрома рине пясъка и подготвя терен за строеж. “Там не се излива бетон, а ще бъде монтиран пластмасов басейн за водни атракции върху площ от 72 кв. м, който фигурира в схемата на преместваемите обекти. Използването на тежка техника обаче е недопустимо, затова ще наложим санкция”, поясни Ангелкова. Във Варна тя направи внезапна проверка по друг сигнал за строителство на крайбрежната алея в района на Рибарския плаж. Оказа се, че там се изгражда лека конструкция, която е съгласувана и одобрена от институциите. Върху бившите съблекални на каменистия плаж, които после бяха и дискотека, до 15 юни ще бъдат направени два обекта за рекреация, спасителна станция, медицински пункт и сърф училище, обясни Андрей Василев, търговски директор на фирмата концесионер “Лазурен бряг 91”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Министър провери плажове във Варна и Каварна"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d0%b1%d1%81%d1%8a%d0%b4%d0%b8-%d0%be%d0%b1%d1%81%d1%82%d0%b0%d0%bd%d0%be%d0%b2%d0%ba%d0%b0%d1%82%d0%b0-%d0%bd%d0%b0/", "text": "Премиерът Бойко Борисов се срещна с президента на Австрия Александър ван дер Белен, който е на официално посещение в България. Двамата обсъдиха обстановката на Балканите и перспективата пред страните от региона за постигане на стабилност, транспортна и дигитална свързаност и икономически растеж. Темата е приоритет за Българското председателство на Съвета на ЕС и е във фокуса и на бъдещото Австрийско председателство. Министър-председателят Бойко Борисов информира австрийския президент за проведените срещи с лидерите от региона, както и с международните финансови институции, които се ангажират с реализацията на инфраструктурните проекти на Балканите. Обсъдени бяха и възможностите, които предоставя Дунавската стратегия като инструмент за насърчаване на икономиката и връзките между страните. Ван дер Белен приветства усилията на България за опазването на външната граница на Европейския съюз и задържането на миграцията до нулеви нива. Премиерът Борисов подчерта, че една от причините да се запази добрият диалог с Турция е споразумението за мигрантите да остане работещо. „Това беше и целта на лидерската среща във Варна на 26 март, когато се договорихме диалогът да се възстанови и споразумението за мигрантите да продължи действието си“, посочи българският премиер. Бойко Борисов и австрийският президент обсъдиха и развитието на двустранните търговско-икономически отношения, които оцениха като отлични. Отчетен беше ръст на износа за Австрия от близо 7% за последната година и доброто партньорство между български и австрийски компании в сферата на инфраструктурата и комуникациите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Бойко Борисов обсъди обстановката на Балканите с австрийския президент"}
{"url": "https://trud.bg/%d0%b1%d1%81%d0%ba-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%bf%d1%80%d0%be%d1%82%d0%b5%d1%81%d1%82%d0%b0-%d0%bd%d0%b0-%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8%d1%82/", "text": "БСК изразява подкрепата си за обявеното намерение за национален протест (15-16 май) на българските превозвачи във връзка с т.нар. Пакет за мобилност, който в момента се обсъжда в ЕС. Това съобщиха от работодателската организация. “Още през лятото на 2017 г. БСК първа алармира за проблемите, които ще създаде евентуалната промяна в европейския регламент за командироването на работници. БСК настоява за запазване на действащата Директива 96/71/ЕО за командироване на работници в настоящия й вид. Директивата, заедно с допълнителната директива за прилагането й, осигуряват необходимата рамка за гарантиране на свободното предоставяне на услуги в целия ЕС, като същевременно адекватно защитават командированите работници”, посочват в изявление от браншовата структура. Според БСК, предложението за промяна на директивата за командироването е атака срещу единния пазар и подкопава конкурентната позиция на чуждестранните доставчици на услуги. Ако промените бъдат приети, това би попречило на трансграничната търговия и, следователно – на общия растеж и създаването на работни места, както и на сближаването в ЕС. Категоричната си позиция за непромяна на регламента БСК потвърди и в началото на м. март т.г., а изпълнителният председател на камарата Божидар Данев изрази аналогично становище от името на европейските работодатели по време на Трипартитната среща на върха, проведена в Брюксел на 21 март т.г., в присъствието на европейските лидери Доналд Туск и Жан-Клод Юнкер, и на българския министър-председател Бойко Борисов. За огромно съжаление, в продължение на около година официалната позиция на българското правителство и на българските евродепутати остава размита и неясна, и по-скоро противоречеше на интересите на българския бизнес. В този контекст, категоричността в днешните изявления на транспортния министър Ивайло Московски създават чувство за оптимизъм, че правителството ни ще защити българските икономически интереси.", "date": "2018.05.03", "title": " БСК подкрепи протеста на превозвачите срещу европейския Пакет за мобилност"}
{"url": "https://trud.bg/%d1%84%d0%b0%d0%ba%d0%b5%d0%bb%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d0%b2-%d0%bf%d0%b0%d0%bc%d0%b5%d1%82-%d0%bd%d0%b0-%d0%b3%d0%be%d1%86%d0%b5-%d0%b4%d0%b5%d0%bb%d1%87%d0%b5%d0%b2/", "text": "ВМРО – Българско национално движение организира възпоменателно шествие в памет на Гоце Делчев – легендарен водач на българите в Македония. Това съобщиха от пресслужбата на движението. Шествието ще се проведе на 04.05.2018 г. (петък) от 20:30 часа в Благоевград. То ще започне от паметника на Тодор Александров и ще приключи пред паметника на Гоце Делчев в града. За пръв път след подписването на договора за добросъседство в подобно общо честване на легендарен български войвода и идеолог на националното обединение ще се включат и българи от Република Македония. Това ще е поредната братска проява на хората от двете страни на границата, която се противопоставя на опитите на неприятелски трети страни да посягат върху общата ни история. Македония не е само име, Македония е наша обща история, традиция, памет. Наша, на нас – братята от двете страни на Деве баир. В навечерието на годишнината от гибелта на воеводата представители на ВМРО почетоха паметта на Гоце Делчев пред паметната плоча на лобното му място – с. Баница. На панихидата присъстваха  общински съветници и кметове от региона, водени от депутата от „Обединени патриоти“ от квотата на ВМРО Атанас Стоянов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Факелно шествие в памет на Гоце Делчев ще се проведе в Благоевград"}
{"url": "https://trud.bg/%d0%b5%d0%bf%d0%b8%d0%b4%d0%b5%d0%bc%d0%b8%d1%8f-%d0%be%d1%82-%d1%82%d1%80%d0%b0%d0%b2%d0%bc%d0%b8-%d1%81%d1%80%d0%b5%d0%b4-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8/", "text": "Куп травми развалиха плановете на селекционера на националите по волейбол Пламен Константинов преди дебюта на България в новия турнир – Лига на нациите. Четири от големите звезди на „лъвовете“ – Цветан Соколов, Николай Николов, Тодор Скримов и Теодор Тодоров, са с различни контузии преди надпреварата. Бившият капитан Тодор Алексиев пък отказа повиквателната. Соколов след края на сезона ще мине прегледи в местна клиника, а Константинов призна, че няма да го използва на финалите, ако България се класира за тях. Първите мачове на националите в Лигата са в Китай от 25 до 27 май, а съперници са ни САЩ, Аржентина и домакините. На път за азиатската страна тимът ще се отбие в Русия за две контроли със сборния на 19 и 20 май.", "date": "2018.05.03", "title": " Епидемия от травми сред волейболистите"}
{"url": "https://trud.bg/%d0%bc%d0%b5%d1%85%d0%bc%d0%b5%d0%b4-%d1%89%d0%b5-%d0%bb%d0%b5%d0%b6%d0%b8-18-%d0%b3%d0%be%d0%b4%d0%b8%d0%bd%d0%b8-%d1%83%d0%b1%d0%b8%d0%bb-%d1%81%d1%8a%d0%bf%d0%b5%d1%80%d0%bd%d0%b8%d0%ba%d0%b0/", "text": "Бургаският съд постанови 18 години затвор за Мехмед Юсеин, който преди близо година  , в дома му, в Руенското село Снягово. Той трябва да заплати и над 400 000 лева кръвнина на близките на убития. Ереджеб заживял с жената на Мехмед- фаталната Айше, докато Мехмед бил на гурбет в Англия. Айше се пренесла у новия си мъж, заедно с двете големе деца от Мехмед, била бременна и с трето – от Ереджеб. Гурбетчията побеснял, защото в телефонен разговор Ереджеб му казал, че както е с жена му, така може да бъде и с дъщеря му. След тези думи, започнал да планира убийството. Той се върнал от Албиона и срещу 24-ти май миналата година, влязъл с „челник” /лампа на челото/ в дома на Ереджеб, промъкнал се в спалнята и го пробол смъртоносно във врата, докато опонента му спял. Пред съда в четвъртък, извършителят си призна всичко. Айше пък обясни в качеството си на свидетел, че веднъж сварила Ереджеб да опипва доведената и дъщеря по гърдите. „Колко още мъже ще се колят заради теб?”, изригнаха пък към нея роднините на Ереджеб. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Мехмед ще лежи 18 години, убил съперника си"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%89%d0%b5-%d0%bf%d1%80%d0%be%d1%82%d0%b5%d1%87%d0%b5-%d0%b3%d0%b5%d1%80%d0%b3%d1%8c%d0%be%d0%b2%d0%b4%d0%b5%d0%bd-%d0%b2-%d0%b1%d1%83%d1%80%d0%b3/", "text": "По повод 6 май – Гергьовден, Ден на храбростта и Българската армия, Община Бургас има удоволствието да ви покани на следните организирани прояви: 11:00 часа Военен клуб – Бургас, ул. “Христо Ботев” 48, Полагане на венци и цветя при Паметника на 24-ти пехотен Черноморски полк. 11:30 часа Площад “Св. св. Кирил и Методий”, Тържествен водосвет и молебен за здраве на българските воини от гарнизон Бургас, водосвет и благославяне на бойните знамена от Негово Високопреосвещенство Сливенския митрополит Иоаникий. * В същия ден ще се проведе и Марш на ловците – шествие от началото до средата на миналия век, провеждано в Бургас на Гергьовден по идея на Георги Шагунов: https://www.burgas.bg/bg/news/details/1/34503 АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Вижте как ще протече Гергьовден в Бургас"}
{"url": "https://trud.bg/%d1%87%d0%b0%d0%ba%d0%b0%d0%bc%d0%b5-6-%d0%bc%d0%bb%d0%bd-%d1%87%d1%83%d0%b6%d0%b4%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bd%d0%b0-%d0%bc%d0%be%d1%80%d0%b5%d1%82%d0%be-%d1%82%d0%be/", "text": "Силен летен сезон с 5% ръст на чуждите гости прогнозира министърът на туризма Николина Ангелкова. “Надяваме се да посрещнем 6 милиона туристи от юни до септември при 5,3 милиона за миналата година. 4 и 5-звездните бази вече са 90% резервирани, като за юли и август са напълно изкупени”, заяви Ангелкова след среща с представители на бранша и контролните институции от Варна и Добрич. Тя предупреди, че няма да допусне “хотели на ужасите” да влошат имиджа на страната ни и затова през целия сезон служители на министерството ще правят проверки в обектите за настаняване и в заведенията – самостоятелно и съвместно с Комисията за защита на потребителите. Ударен контрол ще има и по плажовете от 1 юни, добави Ангелкова. Тя отчете, че неохраняемите ивици тази година ще са 86 – със 17 по-малко от миналата, като по Северното Черноморие без стопани ще са 36 плажа. За обезпечаване на сигурността на туристите във Варна ще бъдат командировани 120 полицаи, като ще има и съвместни патрули с униформени от Румъния. От средата на май северните ни съседи ще стигат до нашите курорти без проблем, тъй като пътните ремонти във Варненско и Добричко ще приключат. По Черноморието ще почиват още немци, руснаци, британци, турци, поляци, чехи, унгарци и израелци. Заради евтините полети приток на чужденци към Варна е регистриран още от зимата, като до април ръстът е 27%, заяви кметът Иван Портних. На ход е и тенденция за повишаване на категорията на морските хотели. “Има голям инвестиционен интерес. В момента се строят четири 5-звездни комплекса по Черноморието, а веригата “Мариот” проучва още 3 обекта”, каза Ангелкова. За да насърчи инвеститорите, МТ планира да въведе доброволен етикет за качество, който ще гарантира бързо административно обслужване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Чакаме 6 млн. чужди туристи на морето това лято\t\t\t"}
{"url": "https://trud.bg/%d0%b6%d0%be%d1%80%d0%b4%d0%b8-%d0%b3%d0%be%d0%bc%d0%b5%d1%81-%d0%b2%d0%b5%d1%87%d0%bd%d0%b8%d1%8f%d1%82-%d1%81%d1%8a%d0%bf%d0%b5%d1%80%d0%bd%d0%b8%d0%ba-%d0%bd%d0%b8-%d0%b4%d0%b0%d0%b4%d0%b5-%d1%82/", "text": "Жорди Гомес от „Левски“ заяви, че резултатите от мачове с вечния съперник ЦСКА са причината за доброто представяне на тима. „Сините“ отстраниха „червените“ на полуфиналите в турнира за купата на България, а и направиха зрелищен обрат от 0:2 до 2:2 в мача между двата отбора за първенство. “Имаше разочароващ момент, когато загубихме няколко поредни двубоя – призна Гомес. – Полуфиналните срещи с ЦСКА обаче ни дадоха тласък. След това отборът тръгна нагоре. Сега трябва да затвърдим показаното в оставащите мачове. Имам договор с “Левски”, но нищо не се знае. Ако клубът ме иска, оставам. Концентрирам съм върху последните мачове и най-вече върху финала за купата на България. Вземем ли трофея, сезонът ще е доста добър за нас.“", "date": "2018.05.03", "title": " Жорди Гомес: Вечният съперник ни даде тласък"}
{"url": "https://trud.bg/160-%d0%b2%d1%8a%d0%b7%d0%bf%d0%b8%d1%82%d0%b0%d1%82%d0%b5%d0%bb%d0%bd%d0%b8-%d0%b4%d0%b5%d0%bb%d0%b0-%d1%81%d1%80%d0%b5%d1%89%d1%83-%d0%b4%d0%b5%d1%86%d0%b0-%d0%bd%d0%b0%d1%80%d1%83%d1%88%d0%b8%d1%82/", "text": "Комисиите за борба с противообществените прояви на малолетните и непълнолетните в Шуменско са образували за година 160 възпитателни дела срещу 173 деца-нарушители. По-голяма част от делата са били по предложение на прокуратурата. Наложени са различни мерки за превъзпитание на децата. Най-често е прилагано “предупреждение” – в 120 случая. Поставяне под надзор на обществен възпитател е преценено, че ще подейства при 43 деца. В 22 случая е налагана и по-тежката мярка – задължаване на непълнолетния да се труди в полза на обществото. На децата се дава по-лека работа от метене и чистене до боядисване. 12 малолетни и непълнолетни от Шуменско вече са с предупреждение за настаняване в интернат. В област Шумен през миналата година през Детска педагогическа стая за извършени противообществени прояви са преминали 183 деца и от тях 55 са момичета. Броят им се увеличава с 59 /47,6%/ спрямо 2016 г. Най-често непълнолетните извършват повреждане на чужда собственост, бягат от дома си или пък от специализирана институция, където са настанени. 6% пък са уличени в употреба на психоактивни вещества. Данните са обобщени от шуменското статистическо бюро по отчет на местните комисии и Детска педагогическа стая към ОДМВР-Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " 160 възпитателни дела срещу деца-нарушители\t\t\t"}
{"url": "https://trud.bg/%d0%b3%d0%bb%d0%be%d0%b1%d1%8f%d0%b2%d0%b0%d1%82-%d0%bc%d1%83%d0%b7%d0%b8%d0%ba%d0%b0%d0%bd%d1%82%d0%b0-%d0%b2%d0%b0%d1%81%d0%be-%d0%b3%d1%8e%d1%80%d0%be%d0%b2-%d0%b7%d0%b0-%d0%bd%d0%b5%d0%b7%d0%b0/", "text": "Районният съд в Царево е потвърдил наказателно постановление по акт, съставен след проверка извършена в местността „Корал“ миналото лято. Става дума за каравана, собственост на музиканта Васо Гюров.  Това съобщиха в четвъртък от администрацията на общината. През август миналата година служители на кметството, съвместно със служители на местното РУП – Царево, установявили наличието на нарушение на Наредбата за опазване на обществения ред и околната среда на територията на Община Царево. Съгласно тази наредба се забранява разполагането на палатки, ремаркета и полуремаркета за обитаване или къмпинг, без издадено по надлежния ред разрешение от главния архитект на Община Царево. Караваната, собственост на Васо Гюров, е била в такова нарушение, поради което проверяващите написали акт за глоба размер на 300 лева. Собственикът на караваната е обжалвал, но съдът след разглеждане на доказателствата е постановил, че не отменя глобата.", "date": "2018.05.03", "title": " Глобяват музиканта Васо Гюров за незаконна каравана"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bc/", "text": "Президентът Румен Радев нарече “шега”  , който предлага референдум за излизане на България от НАТО. “Мисля, че това е шега. Няма как да коментираме сериозно такава тема. Няма как. България е част от НАТО. Това е нашата колективна система за сигурност и ние сме длъжни да бъдем лоялни членове на НАТО, но аз винаги ще продължа да повтарям: не само на думи, а с реални действия по укрепване на отбранителните способности на Българската армия”, коментира държавният глава пред журналисти.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Румен Радев определи изказването на Марешки за НАТО като шега\t\t\t"}
{"url": "https://trud.bg/%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0%d1%82-20-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b2-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5-%d0%b2%d0%b0%d1%80/", "text": "Разработена е мащабна инвестиционна програма за следващите 2 години в размер на 20 млн. лева за пристанище Варна. Това съобщи за “Труд” зам.-министърът на транспорта Велик Занчев. Парите са предвидени за свободната зона, за закупуване на нови съоръжения и за подобряване на цялата инфраструктура на порта, обясни Занчев. По отношение на готовия проект Varna Connect за преместване на пристанището от центъра на морската столица и изграждане на интермодален терминал той обясни, че се търсят инвеститори. “Не може да закриваме нещо, без да имаме комплексно решение. В пристанището работят над 1500 човека, а и този бизнес повишава социалния статус на гражданите на Варна”, каза зам.-министърът. Той припомни, че по инициатива на премиера Бойко Борисов България ще бъде домакин на срещата 16+1 през 2018 г. на държавните и правителствени ръководители на страните от Централна и Източна Европа и Китай. “Надявам се  на много сериозен интерес, а и реални решения за инвестиции на китайски компании в България и във Варна, каза Занчев и даде пример с концесията на летище Пловдив, дадена на консорциума, воден от китайския инвеститор HNA Group и регистрираното в Холандия Plovdiv Airport Invest. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Инвестират 20 млн. лева в пристанище Варна"}
{"url": "https://trud.bg/%d0%ba%d0%b8%d1%82%d0%b0%d0%b9%d1%81%d0%ba%d0%b8-%d0%ba%d0%bb%d1%83%d0%b1-%d0%ba%d1%83%d0%bf%d1%83%d0%b2%d0%b0-%d0%b8%d0%bd%d0%b8%d0%b5%d1%81%d1%82%d0%b0-%d1%81-%d0%b2%d0%b8%d0%bd%d0%be%d1%82%d0%be/", "text": "Снимка: Instagram", "date": "2018.05.03", "title": " Китайски клуб купува Иниеста с виното му"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bc%d0%b5%d0%bc%d0%be%d1%80%d0%b8%d0%b0%d0%bb%d1%8a%d1%82-%d0%b2%d1%8a%d0%b2-%d0%b2%d0%be%d0%b5%d0%bd%d0%bd%d0%b0-%d0%b0%d0%ba%d0%b0%d0%b4/", "text": "На 2 май 2018 г. във Военна академия „Г. С. Раковски“ се проведе заседание на Инициативния комитет за приемане на идейния проект за параклис мемориал във Военна академия „Г. С. Раковски“. Това съобщиха от пресслужбата на Столична община. В памет на героите от Първата световна война през месец януари 2017 г. бе учреден Инициативен комитет за изграждането на параклис мавзолей във Военна академия „Г. С. Раковски“. Изграждането на мемориал в района на Военна академия „Г. С. Раковски” е патриотичен акт на възхвала и преклонение пред подвига и саможертвата на войните, дали живота си за свободата на България по време на Първата световна война. Началникът на Академията генерал-майор Груди Ангелов откри заседанието и предостави думата на архитектите Ани Маркова и Стоимен Демерджиев да представят проекта. След като присъстващите се запознаха с предложения проект за изграждането на паметника, се пристъпи към обсъждане. Кметът на София Йорданка Фандъкова, която е съпредседател на Инициативния комитет, посочи, че паметникът ще се превърне в символ на родолюбие и преклонение за всички граждани и гости на София. Кметът Фандъкова каза, че този мемориал защитава три силни каузи: да съхранява историческата памет и да бъде място, където да се разказва за нея; да бъде градски парк и зелено пространство за гражданите и гостите на столицата и да допринася за обучение в патриотични и християнски ценности. Кметът на Столична община благодари на вицепремиера по вътрешния ред и сигурността и министър на отбраната Красимир Каракачанов затова, че се е съгласил да предостави терена за реализирането на тази родолюбива инициатива. Своето мнение за проекта изрази и вицеадмирал Емил Ефтимов – заместник-началник на отбраната, който подкрепи изказването на г-жа Фандъкова и увери присъстващите, че за каузата ще се ползва ресурса на Информационния център на МО, ВТК и вестник „Българска армия”. Отношение по проекта със свои мнения взеха и г-н Желю Бойчев – народен представител, доц. д-р Тодор Чобанов – заместник-кмет на Столична община, г-н Здравко Здравков – главен архитект на София, генерал-лейтенант о.р. Кирил Цветков – председател на асоциацията на Сухопътните войски, генерал-майор о.р. Петко Драгоев – почетен председател на комитета на випуските на НВУ „Васил Левски”, бригаден генерал о.р. Стефан Стефанов и други експерти. Идейният проект бе подложен на гласуване и бе постигнато единодушно съгласие параклисът мавзолей „Св. Георги Победоносец“ да бъде изработен по него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Фандъкова: Мемориалът във Военна академия съхранява историческата памет и допринася за обучение в патриотични и християнски ценности"}
{"url": "https://trud.bg/%d0%b5%d1%82%d0%b0-%d0%bd%d0%b0%d0%bf%d1%8a%d0%bb%d0%bd%d0%be-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d1%86%d1%8f%d0%bb%d0%b0%d1%82%d0%b0-%d1%81%d0%b8-%d0%bf%d0%be%d0%bb%d0%b8/", "text": "Баската сепаратистка групировка ETA заяви в четвъртък, че „напълно разпусна всички структури” и „сложи край на цялата си политическа дейност”, предава АФП. „ЕТА пожела да сложи край на цикъла на конфликта между Страната на баските, Испания и Франция, на цикъла на използване на политическо насилие”, се казва във „финално“ изявление от 3 май, изпратено до медиите в иберийското кралство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " ЕТА напълно приключва „цялата си политическа дейност"}
{"url": "https://trud.bg/%d0%ba%d0%b5%d0%b2%d1%80-%d0%b7%d0%b0%d0%bf%d0%be%d1%87%d0%b2%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%b0-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%bd%d0%b0-%d0%b2/", "text": "КЕВР започва извънредна проверка за причините за зачестилите   на “ВиК Добрич” АД. Във връзка с медийни публикации за зачестили аварии по водопроводната инфраструктура на „ВиК Добрич“ АД, в резултат на които голям брой жители на града, обществени и здравни заведения периодично са с нарушено водоподаване, председателят на КЕВР доц. Иван Иванов изиска от ръководството на ВиК дружеството да предостави на Комисията информация за причините за авариите и предприетите мерки. Съгласно Общите условия на дружеството, нарушеното водоподаване накърнява правата на потребителите за качество на предоставяните водни услуги и е предпоставка за възникване на социални и здравни рискове. В 3-дневен срок „ВиК Добрич“ АД следва да представи на Комисията анализ на причините за нарушеното водоснабдяване, информация за предприеманите мерки и точен разчет за сроковете, в които ще бъдат реализирани мерките за нормализиране на ситуацията. След получаване на цялата искана информация КЕВР ще изготви доклад за резултатите от извършената проверка, които ще бъдат публично обявени. При констатирани нарушения от страна на „ВиК Добрич“ АД, Комисията ще предприеме предвидените в нормативната уредба административно-наказателни мерки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " КЕВР започва извънредна проверка на ВиК Добрич заради честите аварии"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d0%be%d0%bd%d0%bd%d0%b8%d1%82%d0%b5-%d1%82%d0%b5%d1%85%d0%bd%d0%be%d0%bb%d0%be%d0%b3/", "text": "“Столичната община е първата община в България, която разработи, прие и изпълнява Стратегия за интелигентна специализация на София. В нея като приоритети за София са информационните и комуникационните технологии и креативните и творчески индустрии” – това каза кметът на София Йорданка Фандъкова в рамките на конференция „Интелигентна специализация и трансфер на технологии като иновативни двигатели за регионален растеж“, организирана от Съвместен изследователски център и Европейската комисия. В конференцията участваха еврокомисар Мария Габриел, вицепремиерът Томислав Дончев, ръководителят на ЕК на регионите Марку Маркула. “През последните години Столичната община активно участва и подкрепя събития, свързани с дигиталните технологии и иновациите като фестивала „Уебит“, „Иновейшън експлорър“, а през юни, след няколко седмици, София ще бъде домакин отново на фестивала „Уебит“. Със съдействието на еврокомисаря Мария Габриел в София ще проведем Дигитална асамблея, в рамките на която организираме Балкански хакатон” – каза Фандъкова. През последните години София се развива като най-голямата областна икономика и все по-убедено се доказва като привлекателно място за инвестиции. София произвежда 40% от БВП на страната. Информационните технологии са сред най-бързо развиващите се индустрии в София. Те формират 5,7% от икономиката и генерират все по-голяма част от износа на България. Работещите в IT сектора в София са над 40 400 човека, от които една трета са жени. В София работят над 100 IT компании, развиващи допълнително висококвалифицирани специалисти. Един от основните стимули за навлизане на нови инвеститори в столицата са добре подготвените кадри, като в София над 50% от активното население е с висше образование. Кметът посочи също, че Столичната община е първата община в България, която стартира процеса на отваряне на данни. С подкрепата на програма „Европа“ и съдействието на Асоциация за развитие на София бе резработена платформа, където отварянето на данни от общинската администрация стартира с публикуването на сборния бюджет на Столична община, както и проектите по програма „Култура“ и обществените поръчки. Към настоящия момент за Столична община се публикуват и поддържат в актуално състояние 27 набора от данни. През 2018 година се предвижда да бъдат публикувани още 23 набора от данни. Развиваме и обществените зони със свободен достъп до безплатен интернет, както и в градския транспорт. Метрото на София е с пълно покритие на безплатен интернет. Столичната община кандидатства и по проект WiFi4EU – схема за финансиране и подпомагане инсталирането на Wi-Fi на обществено пространство. Столичната община работи и по конкретен проект за създаване на лаборатория за иновации и генериране на идеи. Това е проектът „Умения за новите поколения”. По проекта Столичната община създава лаборатория за иновации и генериране на креативни идеи в подкрепа на младите хора. “София е един от координаторите в Градският дневен ред на ЕС (Urban agenda for the EU), в която ЕК и редица европейски градове си партнират директно. София е координатор на партньорство „Цифров преход“ заедно с Естония и Оулу, Финландия. Целта на партньорството е да  идентифицира и предложи нови мерки и решения за подобряване на европейското законодателство, финансиране на градските политики и обучителните програми за улесняване на дигиталния преход в Европа” – каза също Фандъкова.", "date": "2018.05.03", "title": " Фандъкова: Информационните технологии са сред най-бързо развиващите се индустрии в София"}
{"url": "https://trud.bg/%d0%bd%d0%b0%d1%80%d0%ba%d0%be%d0%bc%d0%b0%d0%bd-%d0%bd%d0%b0%d1%85%d0%bb%d1%83-%d0%b2-%d0%ba%d1%8a%d1%89%d0%b0-%d0%be%d0%bf%d0%b8%d1%82%d0%b0-%d0%b4%d0%b0-%d0%b8%d0%b7%d0%bd%d0%b0%d1%81%d0%b8%d0%bb/", "text": "Мъж нахлу в чужда къща в град Нови пазар, Шуменско и опита да изнасили жена, която простирала. Нападението станало посред бял ден в сряда, научи “Труд”. Мераклията първо опитал да влезе доброволно, но жената не искала да го пуска. Той разбил входната врата и нападнал домакинята на 22 г. Съборил я на земята, започнал да я съблича. Край на ужаса сложила съседка, която се отзовала на виковете на младата жена. Нападателят бил задържан и се оправдал с употребата на наркотици. 28-годишният Васко М. обяснил, че не знаел какво върши след вземане на дрога. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Наркоман нахлу в къща, опита да изнасили жена"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d1%8f%d1%81%d1%8a%d1%87%d0%bd%d0%b0%d1%82%d0%b0-%d0%b1%d1%83%d1%80%d1%8f-%d0%b2-%d0%b8/", "text": " в Индия достигна най-малко 116, предаде Франс прес, като се позова на властите. Пясъчната буря е една от най-смъртоносните в страната от няколко десетилетия. Силните ветрове изкорениха дървета, събориха електрически стълбове и стени на жилища. Ветровете в Северна Индия със скорост, достигаща до 130 км/ч, причиниха смъртта на най-малко 102 души. Броят на жертвите може да нарасне, предвид факта, че спасителните служби все още разчистват отломките. Повечето загинали са жители на щатите Утар Прадеш и Раджастан. Най-тежко е засегнат град Агра, в щата Утар Прадеш, където жертвите са 43. Известният мавзолей от времето на Моголската империя Тадж Махал обаче е непокътнат. Вчера светкавица отне живота на 14 човека в южния щат Андхра Прадеш. Подобни метеорологични условия са ежегодно явление в Индия, но обикновено не причиняват толкова големи щети, отбелязва АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Броят на жертвите на пясъчната буря в Индия достигна 116"}
{"url": "https://trud.bg/%d0%b1%d0%b5%d1%81%d0%b5%d0%bd-%d0%bc%d1%8a%d0%b6-%d1%80%d0%b0%d0%b7%d0%b1%d0%b8-%d0%bf%d0%be%d1%80%d1%88%d0%b5%d1%82%d0%be-%d1%81%d0%b8-%d0%b2%d1%8a%d0%b2-%d0%b2%d0%b8%d1%82%d1%80%d0%b8%d0%bd%d0%b0/", "text": "Бизнесмен разби Порше Кайен за 100 000 британски паунда във витрината на магазина, от който го е купил, защото не му сложили допълнителните екстрите, които бил поръчал. Фрапиращите кадри са от представителството на Порше в Западен Тайван, а шофьорът е 42-годишен местен жител. Персоналът е в шок.", "date": "2018.05.03", "title": " Бесен мъж разби Поршето си във витрината на магазина, от който го купил\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bc%d0%be%d0%bb%d0%b4%d0%be%d0%b2%d0%b0-%d0%be%d0%b1%d0%b2%d0%b8%d0%bd%d0%b8-%d0%b5%d1%81-%d0%b2-%d0%bd%d0%b0%d0%bc/", "text": "Президентът на Молдова Игор Додон обвини Европейския съюз в опит да повлияе на изхода на предстоящите през тази година парламентарни избори в страната. Държавният глава написа това в четвъртък на своята страница във „Фейсбук“, предава ТАСС. „Европейците готвят нов АЕИ (Алианс за европейска интеграция) в Молдова. Искат отново да вземат властта в нашата страна, като създадат дясноцентристко мнозинство, както това им се удаде по-рано“, отбеляза Додон, определяйки намесата като „сериозно нарушение на държавния суверенитет“. „Обвиняват ни в сътрудничество с Русия, но пращат европейски комисари да помагат за формирането на правителство след избори“, уточни президентът. Коментарите на Додон са в отговор на интервю на министър-председателя на Молдова Павел Филип пред местното интернет издание „Трибуна“, в което премиера предложи на представителите на ЕС „да станат посредници във формирането на коалиция на проевропейските партии след изборите“. Филип, който е вицепредседател на контролиращата парламента Демократическа партия на Молдова също призова Брюксел да активизира проектите в републиката, за да „повиши привлекателността на курса към интеграция в ЕС“ преди изборите. ТАСС припомня, че от 2009 година Молдова е управлявана от коалиция на проевропейските партии. Лидерите на тези фракции, осигурили си подкрепа от страна на Вашингтон и Брюксел, обещаха да уредят влизане на страната в Съюза. Но управлението им бе ознаменувано от икономическа криза и серия корупционни и политически скандали. Последните анкети показаха, че около 80% от населението няма доверие на властите, а броят на привържениците на провъзгласения от правителството курс към евроинтеграция се смалява. Това повлия на президентските избори през 2016 година, на които победа извоюва Додон, тогава начело на застъпващата се за възстановяване на отношенията с Русия опозиционна Партия на социалистите на Република Молдова. Освен това, през това време в Молдова се появи силна проевропейска опозиция. Според данните от социологическите проучвания, социалистите ще постигнат най-добър резултат на предстоящите избори, но Додон смята, че те могат да загубят, ако жестоко критикуващите се помежду си проевропейски партии успеят да се договорят за коалиция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Президентът на Молдова обвини ЕС в намеса в предстоящите парламентарни избори в страната"}
{"url": "https://trud.bg/%d0%b0%d0%b2%d0%b0%d1%80%d0%b8%d1%8f-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%bd%d0%b8%d1%8f-%d0%b2%d0%be%d0%b4%d0%be%d0%bf%d1%80%d0%be%d0%b2%d0%be%d0%b4-%d0%be%d1%81/", "text": "Жителите на Добрич отново са без вода заради голяма авария по магистралния водопровод. От дружеството съобщиха, че се е наложило водоподаването да бъде спряно тази сутрин преди 7 часа, предаде  . По думите на главния инженер на ВиК Добрич Павел Павлов проблемите с водопреносната система и днес са много. Основният е аварията на улица „Димитър Ковачев“, където вчера при ремонтите от водния цикъл на града е свързан нов водопровод, което повишава налягането и това предизвиква големи пробиви в старата мрежа. “Когато се премине към новия водопровод, в неговия участък няма загуби, вдига се налягането и рефлектира върху стария, където, ако има слаби места, те избиват. По време на водния цикъл такива работи ще се случват. Няма начин”. Многопрофилната болница в Добрич от вчера е без вода. Захранва се единствено Хирургичният корпус, но налягането достига само до четвъртия етаж, съобщи директорът д-р Трифон Йорданов. От ВиК очакват днес следобед водоподаването в града да бъде нормализирано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Авария на магистралния водопровод остави Добрич без вода"}
{"url": "https://trud.bg/%d0%bc%d0%bb%d0%b0%d0%b4%d0%be%d1%81%d1%82-%d1%81-%d0%bd%d0%be%d0%b2-%d0%ba%d0%bc%d0%b5%d1%82-%d0%b7%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "Временният кмет на “Младост” Владимир Клисуров подаде официално оставка и от понеделник излиза в  отпуск за седмица. През това време районът ще бъде ръководен от последния възможен заместник на арестуваната за подкуп Десислава Иванчева – Румен Русев. Той от своя страна обеща, че ще пусне всички забавени преписки за строежи. Нещо, което Клисуров отказва да направи, защото не се чувства компетентен в тази сфера. На извънреден брифинг Клисуров, който доскоро бе зам.-кмет, обясни, че е депозирал молбата си за напускане по електронен път до Йорданка Фандъкова, шефа на Столичния общински съвет Елен Герджиков и до самата Иванчева. Клисуров и Русев признаха, че не знаят какво се случва, след като отпускът на първия изтече и той не се върне на работа. Причината е, че според нормативната уредба човекът, който трябва да приеме оставката, е Иванчева. Хипотезата е, че СОС ще бъде принуден да назначи Русев за постоянен и.д. кмет. Но той не е фаворит на Иванчева. От ареста тя дори го обвини, че има роля в нейното задържане, което според твърденията й е “постановка”. “Ситуацията е малко странна, защото по закон г-жа Иванчева още е действащ кмет, но е в годишен отпуск, заради ареста й”, каза Владимир Клисуров. Той бе категоричен, че няма капацитета да ръководи района и посочи Русев като професионалист в администрацията. На въпрос на “Труд” какво ще обясни на Десислава Иванчева, когато излезе на свобода, Владимир Клисуров бе категоричен, че не предава доверието й и остава ангажиран за каузата за “Зелен Младост”.  “Според мен г-н Русев може да се справи, а аз не. Затова постъпвам така”, каза и.д. кметът.  На “Московска” 33 Йорданка Фандъкова потвърди, че е получила уведомление, с което Владимир Клисуров моли да бъде освободен от длъжност. “Но това е изцяло в правомощията на Иванчева”, обясни Фандъкова.", "date": "2018.05.03", "title": " „Младост“ с нов кмет  за седмица\t\t\t"}
{"url": "https://trud.bg/%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80%d0%bd%d0%b0-%d0%b8-%d0%b1%d1%83%d1%80%d0%b3%d0%b0%d1%81-%d1%89%d0%b5-%d0%b7%d0%b0%d1%80/", "text": "ЕК е приела законодателство, според което до 2029 г. пристанищата от основната европейска мрежа, включително във Варна и Бургас, трябва да имат изработени точки и инсталации за зареждане на корабите с алтернативно гориво, тоест втечнен газ. Това съобщи кап.Живко Петров, шеф на ИА”Морска администрация” по време на европейски форум “Стратегия и политики в морския транспорт, който се провежда във Варна. Според него корабоплаването е един от най-слабо регулираните сектори по отношение на вредни емисии във връзка с климатичните промени. Необходими са много големи инвестиции във флота, тъй като досегашните плавателни съдове са с двигатели, които не могат да горят втечнен газ. Създават се европейски фондове в подкрепа и финансиране на европейските корабособственици за подмяна на двигателите, а и вероятно новите кораби, които се строят, ще могат да работят с екогориво. Другата голяма тема е за конкурентноспособността на европейския флаг, заменен през последните години от така наречения “удобен” флаг на държави с по-големи данъчни облекчения, но с по-малка социална защита на екипажите. Европа е континентът, открил целия останал свят с корабоплаването, но европейското знаме все по-рядко се вее, а това е недопустимо, посочи шефът на “Морска администрация”. Проблемът за България е много важен, защото е водеща страна по предоставяне на морски кадри в света. Над 7-8000 български офицери и над 10000 моряци работят по всички точки на планетата и за тях е важно под какъв флаг работят и каква социална защита имат, каза кап.Петров. На форума се разисква и въпросът за сигурността. Над 80 % от стоките на Европа минават по море, а над 50 % от природните богатства се добиват в него, посочи командирът на ВМС контраадмирал Митко Петев. Форумът във Варна беше открит от зам.-министъра на транспорта Велик Занчев и от кмета на града Иван Портних. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Пристанищата във Варна и Бургас ще зареждат корабите с екогориво\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d1%80%d0%b0%d0%ba%d0%be%d0%b2%d1%81%d0%ba%d0%b8-%d0%be%d1%81%d1%82%d0%b0%d0%b2%d0%b0/", "text": "Началникът на Районното управление в Раковски Георги Илиев остава за постоянно в  а, реши Пловдивският апелативен съд, предаде  . Илиев, двама негови подчинени и полицай от Пловдив са с обвинения за   на цигари и вземане на подкуп от 20 хиляди лева. Според магистратите, ако полицейският началник е с по-лека мярка за неотклонение, той може да извърши престъпление, като въздейства върху свидетели по разследването. Другите двама полицаи от Раковски бяха освободени под парична гаранция след пълни самопризнания.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Шефът на полицията в Раковски остава за постоянно в ареста"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-mes-hispanico-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81-%d1%82%d0%b0%d0%ba%d0%be%d1%81-%d1%82%d0%b0%d0%bf%d0%b0%d1%81-%d0%b8-%d0%b3%d0%b0/", "text": "По типичния начин за Испания – с богата трапеза, музика, танци и фиеста започна третият Mes Hispanico – Месец на испаноезичните държави във Велико Търново. Домакин на окриването беше бар Tequila Funky Monkey, където доброволци приготвиха тапас, такос, гаспачо, салати и сладки по традиционния за Иберийската държава начин. Заедно с тематичните коктейли, които барът ще предлага през целия месец май, атмосферата на откриването зададе веселият тон, с който ще протече Mes Hispanico тази година. Организатори на Mes Hispanico са VT Events и ТАМ – пространство за култура и социални инициативи, ПР агенция „Властелини“, Институт „Сервантес“ и Посолството на Кралство Испания в България. „До края на месец май старата българска столица ще посрещне редица събития, които отново ще ни покажат колко пъстра е испанската култура“, каза Георги Бъчваров, един от организаторите на Месеца. „Тази година Mes HIspanico има и втори фокус – искахме да обединим чрез събитията различни места и групи хора, които да преживеят заедно създаването на едно събитие. Голяма част от програмата ни е изнесена при различни наши партньори галерии, барове, открити пространства“, подчерта Галин Попов от организаторите. Двамата благодариха на всички партньори и спонсори на събитието. За гостите испанско фламенко на акустична китара свири студентът Михаил Вълчев. Специална музикална селекция беше приготвил Ларс Нордби. Той е от Норвегия и е пускал музика за партита в много арт галерии и културни пространства в родината си в последните 15 години. Сред подбраните от него парчета имаше традиционни испански мелодии и техни съвременни изпълнения, както и музика от Гватемала, Никарагуа, Аржентина и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Откриха Mes Hispanico в Търново с такос, тапас и гаспачо"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d1%84%d0%be%d0%bb%d0%ba%d1%81%d0%b2%d0%b0%d0%b3%d0%b5%d0%bd-%d0%be%d0%b1%d0%b5%d1%89%d0%b0-%d0%bf%d0%be-%d0%b2%d0%b8%d1%81%d0%be/", "text": "Главният изпълнителен директор на Фолксваген (Volkswagen) Херберт Дис обеща да изгради по-етична корпоративна култура в компанията след скандала дизелгейт и очерта нова структура от шест подразделения, чиято цел е да направи по-лесно вземането на решения в автомобилостроителя, предаде Асошиейтед прес. Фолксваген трябва, в този смисъл да стане по-честен, по-отворен, по-истински, накратко – по-етичен, заяви днес Дис, цитиран от ДПА. Той говори на първото си общо събрание на акционерите, след като оглави компанията на 12 април. Дис замени предишния главен изпълнителен директор Матиас Мюлер, който пое ръководството на Фолксваген, малко след като автомобилопроизводителят призна през септември 2015 година, че е инсталирал софтуер в дизеловите си автомобили, който манипулира тестовите резултати за отделените вредни газове. Дис каза, че започва инициатива наречена “Заедно за морал”, която предвижда да бъде разработена вътрешна система за подаване на сигнали и така да се провежда политика на нулева толерантност към неправомерно поведение. Шефът на германският автомобилопроизводител каза още, че отделните подразделения на компанията ще взимат собствени решения, без да е нужно винаги да получават одобрение от най-високо равнище. Шестте подразделения са: масовите коли като основната марка Фолксваген, луксозно подразделение – Ауди (Audi), суперлуксозното Порше (Porsche) и автомобилите за търговски нужди. Финансовите и търговските услуги допълват списъка на подразделенията. Дис отбеляза също така, че макар навсякъде да може да има неетично поведение “при нас определено (случаите) са доста”. Той подчерта, че етичното поведение е основна бизнес цел, точно колкото и разработването на автомобили и маркетинга. Фолксваген отчете рекордни продажби през януари и приходи от 20,1 милиарда евро (24,3 милиарда долара) за първото тримесечие на 2018 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Новият шеф на Фолксваген обеща по-висока корпоративна етика"}
{"url": "https://trud.bg/%d0%be%d1%82%d0%bb%d0%be%d0%b6%d0%b8%d1%85%d0%b0-%d0%b4%d0%b5%d0%bb%d0%be%d1%82%d0%be-%d1%81%d1%80%d0%b5%d1%89%d1%83-%d0%b1%d0%b8%d0%b2%d1%88%d0%b8%d1%8f-%d1%88%d0%b5%d1%84-%d0%bd%d0%b0-%d0%b0%d0%bf/", "text": "Отсъствие на адвоката на подсъдимия стана причина   в Специализирания съд срещу бившия шеф на агенция “Пътна инфраструктура” Лазар Лазаров да бъде отложено за 22-и май, предаде БНР. Миналата година Специализираното звено “Антикорупция” към Софийска градска прокуратура обвини Лазаров в безстопанственост, от която били последвали щети за Агенцията от над 41 милиона лева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Отложиха делото срещу бившия шеф на АПИ Лазар Лазаров"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84/", "text": "Четирима души загинаха при катастрофа в турския курорт Кемер, на 30 километра западно от Анталия, предаде ТАСС. Според турската агенция Доган автомобил и микробус са се сблъскали на автомагистрала Кемер-Кумлуджа. От удара микробусът се е преобърнал, а предната част на автомобила е сплескана. На мястото на катастрофата са пристигнали коли за бърза помощ. Петима души са откарани в болница, двама от тях са в критично състояние. Засега няма информация за националността на жертвите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Четирима души загинаха при катастрофа в турския курорт Кемер"}
{"url": "https://trud.bg/%d1%80%d0%b5%d0%b2%d0%bd%d0%b8%d0%b2%d0%b5%d1%86-%d0%b7%d0%b0%d0%ba%d0%bb%d0%b0-%d0%b6%d0%b5%d0%bd%d0%b0-%d0%bf%d1%80%d0%b5%d0%b4-%d0%be%d1%87%d0%b8%d1%82%d0%b5-%d0%bd%d0%b0-%d0%b4%d0%b5%d1%82%d0%b5/", "text": "Ревнивец нападна с нож и уби 27-годишната си приятелка пред очите на детето й. Седемгодишното момче се опитало да спре касапина, но не успяло и майка му издъхнала в ръцете на малчугана. Кървавата драма се разиграла в сряда край хасковското село Браница, община Харманли. В местността “Цигански гьол” пристигнал 33-годишният Живко Костов да търси приятелката си Бояна. Двамата живеели в близкото село Тянево, а във фаталния ден жената се била хванала да работи на нива. С нея бил и синът й.  Живко вдигнал скандал на Бояна, като я обвинил в изневяра. Тя му отвърнала, мъжът извадил нож и я пробол 7 пъти. Изоставил умиращата жена и детето и се прибрал в Тянево. По пътя изхвърлил ножа. Преоблякъл се и изхвърлил окървавените дрехи, после тръгнал по къщите на родини да търси скривалище. Пристигналите полицаи пуснали следови кучета по дирите на Живко и след няколко часа го открили и арестували. Той е направил самопризнания. Ножът не е бил намерен, но предстои следствен експеримент, най-вероятно с участието на самия извършител.", "date": "2018.05.03", "title": " Ревнивец закла жена пред очите на детето й\t\t\t"}
{"url": "https://trud.bg/%d0%ba%d0%b0%d1%82%d0%b0%d0%b4%d0%b6%d0%b8%d1%8f-%d0%be%d0%b1%d1%80%d0%b0-%d0%b1%d0%b0%d0%bd%d0%ba%d0%b0-%d0%b2-%d0%b5%d1%80%d0%b5%d0%b2%d0%b0%d0%bd/", "text": "Висш служител на арменската пътна полиция обра клон на британската банка HSBC в Ереван, предаде Ройтерс. Мъжът, идентифициран като Даниел Даниелян, с чин полковник, нахлул вчера преди обяд в банката, въоръжен с нож, граната и пистолет. Открил огън и прострелял двама охранители, като единият от тях починал от раните си. Нападателят задигнал неопределена сума пари и избягал. Но не стигнал далеч – отзовали се на подаден сигнал за обира полицаи успели да го задържат. При залавянето му той оказал съпротива и ранил един служител на реда.", "date": "2018.05.03", "title": " Катаджия обра банка в Ереван\t\t\t"}
{"url": "https://trud.bg/%d0%b2-%d0%bf%d0%be%d1%81%d0%bb%d0%b5%d0%b4%d0%bd%d0%b8%d1%8f-%d0%bd%d0%b0%d1%83%d1%87%d0%b5%d0%bd-%d1%82%d1%80%d1%83%d0%b4-%d0%bd%d0%b0-%d1%81%d1%82%d0%b8%d0%b2%d1%8a%d0%bd-%d1%85%d0%be%d0%ba%d0%b8/", "text": "Процесът на раждане на вселени не е безкраен и количеството на възможните нови светове е ограничено. Това пише в статия на Стивън Хокинг, писана малко преди смъртта му в съавторство с Томас Хертог и публикувана в Journal of High Energy Physics. Според инфлационната теория в даден момент по случайно стечение на определени фактори енергията на т.нар. “инфлационни полета” е достигнала критични стойности, в резултат на което в неголяма зона от пространството възниква отрицателна гравитация и зоната започва бързо да се разширява. За 10 на минус 35-а степен секунди обемът на зоната се разширява с 10 на 35-а степен пъти, а според някои оценки – с 10 на 80-а степен пъти. В хода на този процес енергията се превръща в материя по формулата E=mc2. Обикновено този момент се описва с термина Големия взрив. Тази теория, макар в началото да не е била приемана, сега се счита за общоприета. Логическото продължение на тази теория е, че във всеки един момент енергията в дадена част на пространството може да достигне критични стойности и съответно да се роди нов свят, което означава, че количеството на новите светове е практическо безкрайно. Проблемът е, че тази хипотеза не може да бъде потвърдена експериментално. Поради тази причина Хокинг и Хертог възприемат друг подход. Като начало те приемат, че инфлационната теория заличава разликата между квантовата и класическата физика и не съответства на принципите, формулирани от Айнщайн. Двамата учени избират друг теоритичен модел – Теорията на струните (Струнната теория), която примирява Общата теория на относителността и квантовата физика. Те поясняват, че същността на модела е да бъде смалено пространството и да се мисли в плоскост, а не в обем. Това улеснява математическите изчисления, а след това резултатът се „превежда“ обратно на езика на първоначалната теория. Хокинг и Хертог в дадения случай изследвали проблема за Вселената като само пространствен, без наличие на време. Това им позволило да не използват Общата теория на относителността в случаите, когато тя не е приложима. Крайните изводи са, че т.нар. “инфлация” не е задължително необходима, което пък означава, че числото на нововъзникващите вселени, макар и голямо, не е безкрайно. Томас Хертог е коментирал, че в близко време се планира да бъдат проведени изследвания, които да констатират наличието на гравитационни вълни, останали от времето на Големия взрив. Резултатите могат да потвърдят или отхвърлят заключенията, направени от него и Стивън Хокинг. Стивън Хокинг, смятан за най-гениалния физик на нашето време, почина на 14 март 2018 година на 76-годишна възраст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " В последния научен труд на Стивън Хокинг: Броят на вселените не е безкраен"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b3%d0%bb%d0%b0%d0%b2%d1%87%d0%b5%d0%b2-%d0%bd%d1%8f%d0%bc%d0%b0%d1%88%d0%b5-%d0%b0%d0%b1%d1%81%d0%be%d0%bb%d1%8e%d1%82%d0%bd%d0%be-%d0%bd%d0%b8%d0%ba/", "text": "Нямаше абсолютно никакви основания да се иска отстраняването на Емил Христов като зам.-председател на парламента. Това каза пред   депутатът от ГЕРБ Димитър Главчев. Вчера депутатите  на БСП за освобождаването на Христов заради недопускането в сградата на парламента на хора с увреждания. Спазен е редът, по който има достъп в Народното събрание, оттам нататък мотивите бяха измислени, коментира Главчев.  Според него в случая става дума за нелепо стечение на обстоятелствата и грешката е на този, който е поканил хората в парламента. „Има правила, които би трябвало да се спазват. Когато има посещение в парламента, народният представител, който е поканил хората, представя списък със съответните данни на посетителите и се утвърждават. Данните се пускат до пропуска и минават през охраната”, обясни Главчев. „Това се е разразило в рамките на 10-15 минути, а по време дебата непрекъснато се повтаряше, че час или час и половина са били държани отвън. Ако родителите на тези деца са били държани час и половина отвън, грешката е в тези, които са ги поканили в НС”, отбеляза бившият председател на парламента. „Едва ли са виновни хората от охраната, тъй като те спазват правилата”, посочи Главчев. „Лошото е, че тези хора не са били допуснати. Но не трябва да се използват такива хора за популизъм, много по-важно е да им се решат проблемите”, подчерта той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Димитър Главчев: Нямаше абсолютно никакви основания да се иска отстраняването на Емил Христов"}
{"url": "https://trud.bg/40-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d1%81%d0%b5-%d1%81%d1%82%d1%80%d0%b0%d1%85%d1%83%d0%b2%d0%b0%d1%82-%d0%be%d1%82-%d0%b2%d0%bb%d0%b8%d0%b7%d0%b0%d0%bd%d0%b5/", "text": "Над 40% от българите се страхуват от влизане с взлом, когато не са в дома си, показва проучване на Мтел относно притесненията на хората, свързани със сигурността на техния дом. Данните от проучването показват още, че над една трета (35%) се притесняват, че са забравили да изключат електрически уред поне веднъж в седмицата, а 10% – всеки ден. След страха дали са заключили вратата (48%) най-честото притеснение за българите е дали са изключили осветлението (31%), телевизора (12%), компютъра (10%), ютията (9%) или котлона (6%). Във връзка със старта на Мтел Smart Home – решение, което позволява на потребителите да контролират, както осветлението и електроуредите си, така и сигурността на дома си, директно от едно смартфон приложение, 80% от анкетираните заявяват, че биха се доверили точно на такъв тип интелигентна система за дома им. Този продукт е първият у нас, който разполага с изкуствен интелект и изучава навиците за ползване, за да се пригоди към предпочитанията на всеки член на семейството.  Системата се предлага в два пакета – Smart Home Comfort и Security, като цените им са от 7 лв. на месец или 149,99 лв. в брой с пакет Smart Home Standard.", "date": "2018.05.03", "title": " 40% от българите се страхуват от влизане взлом"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%81%d1%80%d0%b0%d0%b2%d0%bd%d0%b8-%d1%81%d0%bb%d1%83%d1%87%d0%b0%d1%8f-%d1%81%d0%ba%d1%80%d0%b8%d0%bf%d0%b0%d0%bb-%d1%81-%d0%be%d1%82%d0%b2/", "text": "Отказът на британските власти да предоставят на Русия консулски достъп до бившия двоен агент Сергей Скрипал и дъщеря му Юлия дава основание ситуацията да се разглежда като отвличане или преднамерена изолация, заяви руският външен министър Сергей Лавров в интервю за италианското сп. “Панорама”.  “Руската страна се безпокои най-вече за здравето и положението на Сергей и Юлия Скрипал, вкарани от англичаните в тази провокация. Отказът на Лондон за достъп е абсолютно неприемлив”, подчерта Лавров.  Въпреки че Лондон предпочита гръмки изявления и “мегафонна дипломация”, Москва остава готова за сътрудничество, изтъкна още дипломат №1 на Русия. На 4 март бившият полковник от Главното разузнавателно управление на Русия Сергей Скри­пал (66 г.), осъден за шпионаж в полза на Великобритания, и дъщеря му Юлия (33 г.) бяха открити в безсъзнание на пейка в Солсбъри. Лондон обяви, че двамата са отровени с невропаралитичния агент “Новичок”, разработван в СССР, и обвини Кремъл за опита за убийство. Миналия месец Юлия напусна болницата, но местонахождението й е неизвестно. Баща й остава хоспитализиран, но здравословното му състояние се подобрява. Изказването на Лавров идва на фона на опасения на експерти, цитирани вчера от “Дейли мейл”, как Сергей и Юлия разнесли с обувките си “Новичок” из целия град Солсбъри. Отровата, под форма на гел, била нанесена на входната брава, но заради дъжда част от нея се озовала на изтривалката и съответно по обувките им. Военната операция за разчистване на Солсбъри от следи от “Новичок” започна на 24 април, но се очаква да продължи още седмици. Никакви охранителни камери не са били насочени към скромния дом на Скрипал, въпреки че е сред най-известните дезертьори на Острова от Русия, отбелязва “Таймс”. Камери не е имало и по пътя им с Юлия от ресторанта, в който обядвали, до пейката, на която били намерени.", "date": "2018.05.03", "title": " Лавров сравни случая „Скрипал“ с отвличане\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b7%d0%b0%d0%b1%d0%be%d0%b3%d0%b0%d1%82%d0%b5%d0%bb%d0%b8-%d1%81-61-%d0%bc%d0%bb%d1%80%d0%b4-%d0%bb%d0%b2-%d0%b7%d0%b0-%d0%b3%d0%be%d0%b4/", "text": "Финансовото богатство на домакинствата в България се увеличава с 6,1 млрд. лева през 2017 г. – най-много от 2007 г. година насам, като достига 77,2 млрд. лева. Данните са от доклада “Лични активи в България: Финансово богатство и пазар на жилища” за първо тримесечие на 2018 г. на “Индъстри Уоч”.  Забогатяването се дължи на няколко фактора – от една страна ръстът на заетостта – с 4,4% средногодишно и на средната заплата – с 10%, създават 5,1 млрд. лева допълнителен доход за заетите българи през 2017 г. Все повече хора намират реализация на европейския трудов пазар. По този начин емигрантските пари възлизат на 1,953 млрд. евро през 2017 г., нараствайки с 30% за година. Лихвите по депозитите вече не са значим източник на финансово богатство, добавяйки 183 млн. лева към годишните домакински бюджети, посочват от “Индъстри Уоч”. Според тях българите стават все по-оптимистични и харчат повече, както за краткотрайни, така и за дълготрайни стоки. За целта все повече хора са склонни да теглят кредит, като около една четвърт от допълнителното потребление през изминалата година е финансирано именно чрез потребителски заем. Все още обаче кредитната експанзия изглежда умерена спрямо бума през преди кризата. Жилищното богатство на българите също расте – с 8,1 млрд. евро за година. Причината обаче е основно поскъпването на имотите в страната. Цените на жилищата се увеличават общо с 8,2% през 2017 г., като поскъпване има в 24 от 28 области, посочват от “Индъстри Уоч”. Според темпа на увеличение на цените през 2017 г. България изостава в ЕС единствено от Ирландия, Португалия, Словения, Холандия и Чехия, но е значително пред Румъния. Цените на храните и суровините също се покачват у нас, което ускорява инфлацията до 2,2% средно за последните 12 месеца до март 2018 г. Това се отразява както на домакинствата, така и на фирмите и правителството. Ускоряването на инфлацията, при равни други условия, ограничава покупателната способност на доходите и спестяванията и насърчава потреблението. Повишаването на инфлацията обикновено означава по-високи приходи за производителите и търговците и по-лесно обслужване на техните задължения към кредитори.", "date": "2018.05.03", "title": " Българите забогатели с 6,1 млрд. лв. за година\t\t\t"}
{"url": "https://trud.bg/%d0%b2%d0%b4%d0%b8%d0%b3%d0%b0%d1%82-%d0%b3%d0%b0%d1%80%d0%b0%d0%bd%d1%86%d0%b8%d1%8f%d1%82%d0%b0-%d0%b7%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b8-%d0%be%d1%82-5-%d0%bd%d0%b0/", "text": "На 10 години да бъде вдигнат гаранционният срок за магистралите, вместо сегашните 5 г., а за мостови съоръжения и тунели да е 13 г. (в момента е 10 г.), настоява регионалният министър Николай Нанков. Предстои предложението да бъде обсъдено с браншовите организации и да мине през обществено обсъждане. Това съобщи Нанков по време на своя отчет в Народното събрание за напредъка на инфраструктурните проекти. Вдигането на гаранционните срокове би довело до подобряване на качеството на новоизградените и ремонтирани пътища. Министърът отчете, че най-евтини в цяла Европа са магистралите в България.  “Средната цена в България е 3,1 млн. евро на линеен километър, а в Румъния – 6,43 (вж. сравнителната таблица), каза Нанков. Той обяви, че през последните седмици се спекулира, че у нас се сторят най-скъпите пътища. Министърът каза, че най-скъпата магистрала е възложена през 2006 г. Става въпрос за АМ “Люлин”, където линеен километър излезе 8,1 млн. евро. “От 5 май 2017 г. правителството е дало старт на пътни проекти за около 1 млрд. и 400 млн. лв. Страната прилича на строителна площадка, работи се на светло и под прожекторите”, отчете Нанков. Така той отговори на упрека на президента Румен Радев от 16 април. Тогава в лекция пред студенти от УНСС държавният глава заяви, че “България прилича на една строителна площадка”, на която се работи на тъмно. Президентът каза, че “ е крайно време да включим прожекторите”. “Всички обществени поръчки са публични, прозрачни и в пълно съответствие с нормативната уредба. Големият брой кандидати за обществените поръчки е доказателство, че се работи на светло и под прожекторите”, допълни Нанков. Той съобщи, че от автомагистрала “Струма” през тази година с 8 месеца предсрочно ще бъдат завършени 24-те км от Кресна до Сандански. “За участъка от Благоевград до Железница, почти 7 км, строителните дейности вървят изключително добре. Прекъснали сме ги в частта на откритото археологическо находище”, посочи той. “Ще изчакаме мнението на експертите. Ще се съобразим, както досега, не само с екологията, но и с археологията”, изтъкна министърът. “И за най-тежкия участък от “Струма”- Кресненското дефиле, още тази година ще стартира тръжната процедура, ако Административният съд се произнесе в наша полза”, коментира Нанков. Той съобщи, че целта е през май 2019 година да стартира реалното строителство. Стойността на най-скъпата отсечка от магистралата заради тежкия терен е около 800 млн. лева. Министърът подчерта, че е напълно реалистично в края на 2024 г. да имаме изцяло завършена автомагистрала “Хемус”. От 1 януари 2019 г. се въвежда електронната винетка за леки автомобили. Цената остава същата. От средата на следващата година ще заработи и тол системата, която ще таксува тежкотоварния транспорт.  Очакванията са чрез двете системи да се генерира приход от над 1,2 млрд.лв. годишно, което ще позволи повече средства за ремонт на пътища. Разчетите сочат, че до 6 години по този начин ще могат да се ремонтират всички 8000 км от републиканските пътища в лошо състояние. Общата дължина на републиканската пътна мрежа е близо 20 000 км. След въвеждането на тол системата се предвижда и финансов ресурс от нови 50 млн.лв. за ремонт на общински пътища.", "date": "2018.05.03", "title": " Вдигат гаранцията  за магистрали от 5 на 10 г.\t\t\t"}
{"url": "https://trud.bg/%d0%b7%d0%b0%d0%bc-%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bd%d0%b0%d1%82%d0%be-%d1%80%d0%be%d1%83%d0%b7/", "text": "НАТО съобщи, че заместник-генералният секретар на пакта Роуз Готемолър ще посети утре България. Тя ще бъде приета от вицепрезидента Илияна Йотова, от премиера Бойко Борисов, от вицепремиерите Екатерина Захариева и Красимир Каракачанов. Готемолър ще присъства на срещата на министрите на отбраната от ЕС и на конференция за европейската отбранителна политика. Посещението на зам.-генералния секретар ще завърши в събота, се посочва в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Зам.-генералният секретар на НАТО Роуз Готемолър идва на посещение у нас утре"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8%d1%8f%d1%82-%d0%b2%d0%be%d0%b5%d0%bd%d0%b5%d0%bd-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%be%d0%b8%d1%81%d0%ba%d0%b0-%d0%b3/", "text": "Министърът на отбраната на Израел Авигдор Либерман поиска гаранции от Русия, че нейните съвременни системи за противоракетна отбрана (ПРО) няма да бъдат използвани срещу израелските самолети над Сирия и призова Москва да осъди Иран за неговите постоянни заплахи срещу еврейската държава, пише израелското електронно издание The Jerusalem Post. “Имаме нормални отношения с Русия и се съобразяваме с нейните интереси. Надяваме се, че Русия също ще се съобрази с нашите интереси в Близкия Изток. От Русия очакваме разбиране и подкрепа за нашите жизнени интереси“, заяви Либерман в интервю пред руския ежедневник „Коммерсант“. „Лидерите на Иран всеки ден правят заявления, че ще унищожат Ционисткото образувание. За съжаление, ние не виждаме недвусмислена реакция от Западна Европа е Русия, която е много внимателна в това да помни всичко, което се е случило по време на Втората световна война. И ние очакваме ясен и недвусмислен отговор от Русия на декларациите и действията на Иран“, добави министърът на отбраната. Сочейки факта, че Израел не изгони нито един руски дипломат в отговор на опита за убийство на бившия руски двоен агент и неговата дъщеря в Англия по-рано тази година, Либерман подчерта, че Израел е „изградил специални отношения“ с Москва, които се характеризират с ефективност и прозрачност. „Ние не търсим конфронтация с Русия, напротив, през последните години бе изграден открит, откровен и прозрачен диалог с Русия и когато нашите гледни точки съвпадат, и когато не съвпадат. През последната година се проведоха няколко срещи между служебни лица от Израел и Русия, в резултат от които бе приложена система за координация на действията в Сирия, чрез която да се избегнат инцидентни сблъсъци между Русия, която провежда военни операции в Сирия и Израел, който предполагаемо е отговорен за няколкостотин въздушни удара в разкъсваната от война страна. Миналата седмица Jpost публикува доклад, според който Москва обмисля възможността да оборудва Сирия със съвременни системи за ПРО С-300 безплатно, като мярка след оглавените от САЩ удари по няколко военни обекта заради предполагаема смъртоносна химическа атака в град Дума на 7 април. „Ако Асад не се намеси, а ще бъде много мъдро от негова страна да не го прави, тъй като ние нямаме намерения да се месим във вътрешните работи на Сирия. Ако неговите сили, неговите системи за ПВО, открият огън срещу нас – ние ще открием огън по тях“, обясни Либерман, повтаряйки думите, които изказа по време на конференцията на The Jerusalem Post в Ню Йорк миналата седмица. „Според моето мнение, Асад е военен престъпник, отговорен за смъртта на повече от половин милион граждани на своята страна. Но ние няма да се месим във вътрешните работи на Сирия. Това, което няма да толерираме, са опитите на Иран да превърне Сирия в преден пост срещу Израел. Всеки опит на Иран да се закрепи в Сирия ще бъде осуетен“, отсече министърът на отбраната. Докато войната в Сирия се обърна в полза на Асад, благодарение на намесата на Москва, Израел се страхува, че Иран ще помогне на „Хизбулла“ да произведе високоточни ракети с насочване, които да помогнат на групировката и на другите шиитски милиции да разширят своя плацдарм на Голанските височини. Променяйки темата към Иран, Либерман заяви, че множеството документи, придобити от разузнавателната служба на Израел Мосад, са безспорно доказателство, че Техеран продължава да работи над ядрената си програма. „Публикуваните документи са безспорно доказателство, че Иран е действал активно не само да обогати уран, но и да създаде ядрени оръжия. Те просто временно са замразили програма, за да получат максимални придобивки от споразумението, за да могат по-късно да създадат ядрени оръжия. Нещо повече, те замразиха производството на ядрени оръжия само докато получат максимална изгода от споразумението“, уточни той. . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Израелският военен министър поиска гаранции от Русия спрямо Сирия и Иран"}
{"url": "https://trud.bg/%d1%82%d0%be%d0%ba%d1%8a%d1%82-%d0%b2-%d0%b4%d0%b0%d0%bd%d0%b8%d1%8f-%d0%bf%d0%be-%d0%b5%d0%b2%d1%82%d0%b8%d0%bd-%d0%be%d1%82-%d0%bd%d0%b0%d1%88%d0%b8%d1%8f/", "text": "Цената на електроенергията на едро в Дания, Швеция и дори Финландия е по-ниска от тази в България. Това показват данните от статистиката на Генерална дирекция “Енергетика” към Европейската комисия. У нас цената за един мегаватчас е достигнала 40,70 евро в края на 2017 г., докато в трите скандинавски държави варира от 30 до 33 евро за мегаватчас. Цената за България се доближава до тази, която плаща бизнесът у нас за електроенергия, като към нея се добавя и такса за пренос. В най-развитата европейска икономика – Германия, цената на електроенергията също е далеч под тази в България – 33,90 евро за мегаватчас. Най-скъпо струва токът на едро в Южна Европа. Като лидер е Италия, където за мегаватчас електроенергия се заплащат 61,80 евро. Причината е, че държавата е нетен вносител на електроенергия, обясняват експертите. Следват я Гърция и Португалия с цена от 60,50 евро за киловатчас. Въпреки че Прибалтийските страни също са нетен вносител на електроенергия, цената варира между 33,10 евро в Естония и 34,50 евро в Латвия за мегаватчас. Румънците и французите също плащат повече от нас за ток. При съседите цената на едро е 47,60 евро за мегаватчас, а във Франция – 57,40 евро. Според данните от доклада цената на електроенергията расте във всички държави в Европа.", "date": "2018.05.03", "title": " Токът в Дания по-евтин от нашия\t\t\t"}
{"url": "https://trud.bg/%d0%b3%d0%be%d0%b2%d0%b5%d0%b4%d0%b0%d1%80-%d1%81%d1%82%d0%b0%d0%b2%d0%b0-%d0%b7%d0%b0%d1%89%d0%b8%d1%82%d0%b5%d0%bd%d0%b0-%d0%bf%d1%80%d0%be%d1%84%d0%b5%d1%81%d0%b8%d1%8f/", "text": "Министерството на образованието предлага 29 професии да станат защитени от държавата и за тях да има специални условия и допълнително финансиране при изучаването им в професионални паралелки в училище.  Изготвен е и списък с 54 специалности, за които се очаква недостиг на кадри през следващите 5 г. Проектът е качен за обществено обсъждане и предстои да бъде гласуван от правителството след 4 юни.  При защитените професии и тези, при които се очаква недостиг на специалисти ще може да се образуват паралелки със съответно поне 9 и 12 ученика, а допълнителните пари ще се дават по определени критерии за целия срок на обучение. Сред защитените професии попадат оператор в хранително-вкусовата промишленост, животновъд (говедовъдство), пътен строител, полиграфист, корабен електротехник и др. Сред специалностите с очакван недостиг са строител, стругар, хлебар-сладкар, за­варчик, лаборант и машинен техник. Към министъра на образованието се предвижда създаване на междуведомствена комисия, която до 30 септември да изготвя актуализирани списъци по двата критерия, които да влизат в сила от следващата учебна година. Предложения ще дават от здравното и социалното министерство, както и бизнесът.", "date": "2018.05.03", "title": " Говедар става защитена професия\t\t\t"}
{"url": "https://trud.bg/125-%d1%81%d1%82%d0%b0%d0%bd%d0%b0%d1%85%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%bf%d1%8f%d1%81%d1%8a%d1%87%d0%bd%d0%b8%d1%82%d0%b5-%d0%b1%d1%83%d1%80%d0%b8-%d0%b2/", "text": " причиниха смъртта на най-малко 125 души в Индия, предаде Франс прес, като се позова на местните власти.  Предишните . Прашни бури, причинени от ветрове със скорост, достигаща до 130 км/ч, са причинили смъртта на най-малко 111 души в Северна Индия миналата нощ. 73 човека са загинали в щата Утар Прадеш, 36 – в Раджастан, и двама – в Пенджаб. Вчера светкавица отне живота на 14 човека в Андхра Прадеш. В южния индийски щат са паднали близо 41 000 мълнии.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " 125 станаха жертвите на пясъчните бури в Индия"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d1%81%d0%bf%d0%b5%d1%81%d1%82%d1%8f%d0%b2%d0%b0%d1%82-%d0%bf%d0%b0%d1%80/", "text": "Няма да се спестяват пари от спешната помощ, каза министърът на здравеопазването Кирил Ананиев по време на заседание на парламентарната комисия по здравеопазване. Сумата за спешната помощ през тази година за областните болници няма да бъде по-малка отколкото през миналата година, увери той. Министър Ананиев допълни, че ще се сключат договори с всички спешни центрове, с които е имало договори и през миналата година. Може да има промяна във финансирането на един или друг център, но то ще бъде на база преминал болен, обясни той. По думите му в момента се събира информация и ще се направи анализ, за да може от следващата година да има диференцирано плащане на база качество и количество оказана помощ. Министър Ананиев каза още, че са подписани договори с държавните и общински лечебни заведения и вече им е изпратен аванс. Започваме ритмично финансиране на тези лечебни заведения на месечна основа, за да има регулярни плащания, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Кирил Ананиев: Няма да се спестяват пари от спешната помощ"}
{"url": "https://trud.bg/13-920-%d0%b4%d0%be%d0%b1%d1%80%d0%be%d0%b2%d0%be%d0%bb%d1%86%d0%b8-%d1%87%d0%b8%d1%81%d1%82%d0%b8%d1%85%d0%b0-%d1%81%d0%be%d1%84%d0%b8%d1%8f/", "text": "13 920 са доброволците, които са се включили в Пролетното почистване на София, отчетоха от Столичния инспекторат по време на закриването на тазгодишната кампания. Това са близо 1500 човека повече от включилите се през 2017 г. 66 премахнати нерегламентирани сметища,  6 266 тона извозени едрогабаритни отпадъци, 677 140 тона смесени нерегламентирани отпадъци, 5 400 засадени дървета цветя и храсти, 7 000 събрани гуми  и 6 359 дка измити булеварди и улици – това е друга част от данните, които допълват отчета по кампанията за 2018 г. „Традиционната кампания по Пролетното почистване е особено важна за града ни, защото тя всяка година ни напомня, че от всеки един от нас зависи в какъв град ще живеем. Особено важна е нейната роля за възпитанието на децата ни, затова благодаря на всички родители, които включиха децата си в различните инициативи – и по почистване, и по озеленяване“ – подчерта зам.-кметът по околна среда в СО Йоана Христова. Тя изказа специална благодарност и  към екипа на Столичния инспекторат за създадената организация по реализиране на кампанията. „Най-хубавото от всичко е, че в последните години виждаме трайна тенденция за намаляване на броя на нерегламентираните сметища, което категорично показва, че самите ние пазим повече и цапаме по-малко“ – отбеляза инж. Веска Георгиева, директор на Столичния инспекторат.", "date": "2018.05.03", "title": " 13 920 доброволци чистиха София\t\t\t"}
{"url": "https://trud.bg/%d0%b4%d0%b5%d0%b2%d0%b5%d1%82-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0%d1%82%d0%b0-%d0%bd%d0%b0-%d1%82%d1%80/", "text": "Стар самолет С-130 Херкулес, с който са спасявани и снабдявани с провизии американски граждани по време на миналогодишните урагани, катастрофира вчера на магистрала в южния щат Джорджия при последния си полет. Загинали са всички девет души на борда, съобщи Асошиейтед прес, като се позова на местните власти. Последните данни от вчера бяха за пет жертви. Самолетът на Националната гвардия на Пуерто Рико е бил на над 60 години и по план това е трябвало да бъде последният му полет. Американската армия разследва причините за катастрофата. Всички девет членове на екипажа са участвали в операции по възстановяване на щети след урагани. Самолетът е бил използван за спасяване на хора от Британските Вирджински острови след урагана Ирма, а след това е доставял храна и вода на пуерториканците след урагана Мария. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Девет загинали при катастрофа на транспортен самолет в САЩ"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-%d1%84%d0%b5%d0%bd%d0%b0-%d1%80%d0%b0%d0%bd%d0%b8%d0%bb-%d0%bf%d0%be%d0%bb%d0%b8%d1%86%d0%b0%d0%b8-%d1%81-%d0%b1%d0%be%d0%bc%d0%b1%d0%b8%d1%87%d0%ba%d0%b0/", "text": "Състав на Софийски апелативен съд остави за постоянно в ареста Йордан Исаев, който хвърлил бомбичка, ранила жандармеристката Гергана Зашева и неин колега по време на дерби между “Левски” и ЦСКА на 18 април. Решението е окончателно. Защитата на 25-годишния футболен фен обжалва, след като преди 10 дни мярка “задържане под стража” бе наложена на Исаев от Софийския градски съд. Вчера отново бяха представени доводите, че младежът сам се предал в полицията, има чисто досие и няма да стане поредният беглец от правосъдието. Магистратите приеха, че може да не се укрие, но че има опасност да извърши друго престъпление. Така потвърдиха становището на прокуратурата, че Исаев е обществено опасен поради характера на извършеното от него тежко престъпление и трябва да остане зад решетките. Исаев и вчера отказа да говори как се е снабдил с бомбичката, ранила полицаите. Неговите твърдения са, че му е дадена заедно с маска от непознат, малко преди да я хвърли.", "date": "2018.05.03", "title": " Арест за фена, ранил полицаи с бомбичка"}
{"url": "https://trud.bg/%d1%81%d0%be%d1%86%d0%b8%d0%b0%d0%bb%d0%bd%d0%b8-%d0%bf%d0%be%d0%bc%d0%be%d1%89%d0%b8-%d0%b7%d0%b0-%d0%b2%d0%b5%d1%82%d0%b5%d1%80%d0%b0%d0%bd%d0%b8%d1%82%d0%b5-%d0%be%d1%82-%d0%ba%d0%b0%d0%bc%d0%b1/", "text": "Бойците ветерани от нашия военен контингент  в Камбоджа, който миротворсваше там  през 1992г.-1992г. под егидата на ООН, ще бъдат подпомогнати финансово. Това става ясно от промените във военния закон, които МО предлага.  Причината е, че повечето от тях сега мизерстват. “В трудни за тях моменти днес същите би следвало да бъдат подкрепени от държавата с оглед несъмнения им принос за издигане боеспособността и авторитета на Въоръжените сили”, се казва в мотивите, като се уточнява, че става въпрос за 1446 души. В Камбоджа Българската армия даде 10 жертви. С друга промяна пък се разрешава на командирите да изплащат левовата равностойност на храната, която военният е длъжен да получи, когато е на учение. Досега нямаше такава възможност, а често обществени поръчки за доставка се обжалваха и това създаваше трудности.", "date": "2018.05.03", "title": " Социални помощи за ветераните от Камбоджа\t\t\t"}
{"url": "https://trud.bg/%d0%bf%d1%80%d0%be%d0%b4%d0%b0%d0%b4%d0%be%d1%85%d0%b0-%d1%81-2650-%d0%bf%d0%be%d0%b2%d0%b5%d1%87%d0%b5-%d0%ba%d0%be%d0%bb%d0%b8-%d0%bd%d0%b0-%d1%82%d0%be%d0%ba/", "text": "55 електрически коли са продадени в България през първото тримесечие на годината. Това е ръст с 2650%, спрямо продадените 2 електрически коли за същия период на 2017 г., сочат данните на Европейската асоциация на производителите на автомобили. Заедно с хибридните автомобили, в България са продадени общо 391 коли с алтернативно гориво, което е ръст с 62,2%. Продажбите на електрически автомобили в ЕС са нарастнали с 47% до близо 70 хил. през първото тримесечие. Разпределенеито на пазара на нови коли в ЕС за периода изглежда така – 55,5% са бензинови, 38% дизелови, а 6,5% са с алтернативно гориво. Въпреки ниския дял на колите с алтернативно гориво, продажбите им нарастват с 26,9% до 271 хил. броя.", "date": "2018.05.03", "title": " Продадоха с 2650% повече коли на ток\t\t\t"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d1%8f%d1%82-%d0%b1%d1%80%d0%be%d0%bd%d0%b7%d0%be%d0%b2%d0%b0-%d0%ba%d1%8a%d1%89%d0%b0-%d0%bd%d0%b0-%d0%bc%d1%8f%d1%81%d1%82%d0%be%d1%82%d0%be-%d0%bd%d0%b0-%d0%bc/", "text": "Столичният кмет Йорданка Фандъкова и президентът на Австрия Александър ван дер Белен посетиха временната арт инсталация “Бронзовата къща”. Конструкцията им бе показана от авторът Пламен Диянофф. Основите й вече са положени и се очаква да е готова до края на месеца. Проектът се осъществява по повод на председателството на България и Австрия на Съвета на Европейския съюз през 2018. “Бронзовата къща“ и нейното представяне в София е официалното предложение на Австрия към България във връзка с културното сътрудничество между двете страни по време на тяхното председателство на Съвета на Европейския съюз през 2018. Проектът се реализира с финансовата подкрепа на Австрия, която поема разходите по транспортиране и инсталиране. Постройката е висока 11 метра и тежи близо 15 тона. Конструкцията ще е временно на мястото на бившия мавзолей. Демонтажът й ще е в края на европредседателството на Австрия. Тогава на мястото й се очаква да се появят и други временни арт инсталации.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.03", "title": " Поставят Бронзова къща на мястото на мавзолея"}
