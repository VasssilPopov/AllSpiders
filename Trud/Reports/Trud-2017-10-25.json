{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b4%d0%b5%d0%bf%d0%be%d1%82%d0%be-%d0%b7%d0%b0-%d0%be%d1%82%d0%bf%d0%b0%d0%b4%d1%8a%d1%86%d0%b8-%d0%b2-%d0%b1%d1%80%d0%b0%d1%82%d0%be%d0%b2/", "text": "Депото за отпадъци в Братово и пречиствателната станция в „Горно Езерово“ не работят. Това стана ясно от думите на министъра на околната среда и водите Нено Димов пред журналисти в бургаското село Черни връх, във връзка с бедственото положение в общините Бургас и Камено в областта. „Това, което знаем в момента е, че депото на новата регионална система за битови отпадъци има компрометирана част от дренажната система, но няма изливания извън рамките на депото. Част от дигата също е компрометирана. При всички положения депото ще престане да работи до изчистване на тези проблеми. Имаме 4 варианта, които ще обсъдим с кметовете – къде да се депонират отпадъците, преди да се възстанови работата на депото“, обясни Димов. По думите му пречиствателната станция в квартал „Горно Езерово“ също е престанала да работи. „Чака се да се оттече водата, за да се види какви са проблемите там и дали и как ще започне депонирането.  Към днешна дата няма риск нито за почистването на водата, нито за депото“, добави той.  „Не мога да кажа защо ни е изненадал дъждът. При всички положения е трябвало да бъде предсказан от метеоролозите, но те също не винаги успяват да бъдат точни“, коментира още министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Нено Димов: Депото за отпадъци в Братово и пречиствателната станция в „Горно Езерово“ не работят"}
{"url": "https://trud.bg/%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0%d1%81%d0%b5%d0%b3%d0%bd%d0%b0%d1%82%d0%b0-%d0%be%d1%82-%d0%ba%d0%b8%d0%b1%d0%b5%d1%80%d0%b0%d1%82%d0%b0%d0%ba%d0%b0-%d1%81/", "text": "Кибератаки с вируса “BadRabbit” са засегнали Русия, където са били над половината от мишените, следвана от Украйна, България, Турция и Япония, предаде Ройтерс, позовавайки се на данни на фирмата за компютърна сигурност ESET. Те за кратко нарушиха работата на руската агенция Интерфакс и доведоха до забавяне на полети от летището на Одеса, но като цяло не доведоха до значими сривове. Мишени са били основно транспортни компании, медии и държавни учреждения. Министерството на вътрешната сигурност на САЩ излезе с предупреждение за атаката с вируса изнудвач “BadRabbit”, който е нова модификация на вируса “Petya”. Зловредният софтуер кодира съдържанието на твърдия диск и иска плащане от 0,05 бинкойна (около $280), за да изпрати код за разкодирането му. Според ESET вирусът се разпространявал чрез фалшиво обновяване на медийния плеър “Флаш” на “Адоб систъмс”. Жертви на атаката в Европа имало още в Германия и Полша.", "date": "2017.10.25", "title": " И България засегната от кибератака с „BadRabbit“\t\t\t"}
{"url": "https://trud.bg/%d0%b1%d0%be%d0%ba%d1%81%d1%8c%d0%be%d1%80-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d1%81%d0%bf%d0%b0%d1%80%d0%b8%d0%bd%d0%b3/", "text": "Филипински боксьор почина след спаринг. Джефри Кларо загубил живота си няколко дни преди да навърши 20 години. Той издъхнал в болница след тренировка с друг професионалист – Лоренс Росас. Съперникът в тренировъчния бой заявил, че по време на заниманието не се случило нищо необичайно. Двамата дори не си нанесли силни удари, въпреки че Кларо паднал в нокаут. „Но след това се засмя и си взе ръкавиците – разказа Росас. – Десет минути по-късно краката му започнаха да треперят и го пренесохме на стола, а после заспа.“ Кларо бил откаран в болницата, но така и не дошъл в съзнание, а лекарите само констатирали смъртта му. Младокът имал 5 мача на професионалния ринг – 1 победа и 4 загуби.  ", "date": "2017.10.25", "title": " Боксьор почина след спаринг"}
{"url": "https://trud.bg/%d0%b1%d0%b5%d0%bb%d0%b3%d0%b8%d0%b9%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d1%81%d0%b0-%d0%bf%d0%be-%d0%b1%d0%bb%d0%b8%d0%b7%d0%be-%d0%b4%d0%be-%d1%80%d0%b0%d0%b7%d0%ba/", "text": "Властите в Белгия са на път да постигнат пробив в разследването на група за 28 серийни убийства. Така наречените „убийци от Брабант“ е престъпна група от 80-те години на миналия век – след жертвите им има и няколко деца. Министърът на правосъдието на Белгия призна, че години наред разследването е манипулирано заради предполагаеми контакти на престъпниците с висши полицаи и политици, информира   Наричат ги „убийците от Брабант“ или „бандата от Нивел“ – тежко въоръжени, маскирани престъпници, които в продължение на години тероризират Белгия. Те нападат супермаркети, убивайки случайни клиенти и съзнателно провокират полицията. Последното им кърваво нападение е през 1985 година в белгийския град Алст. На паркинга пред магазина, пред очите на 9-годишно момче убиват майка му, баща му и по-малката му сестра, а него прострелват. Друго момче – 15-годишният тогава Божидар Джуровски, също вижда как убиват баща му. „Изведнъж баща ми извика да легна на земята и аз го направих. Тогава усетих, че съм ранен, но успях да видя лицето на човека, който стреля срещу нашия микробус“, казва Божидар Джуровски-младши – жертва на убийците от Брабант. По-късно при посещение на полицията в Алст, Божидар разпознава в един от полицаите убиеца на своя баща, но не посмява да каже. Преди няколко дни стана ясно, че преди да умре, бивш служител на реда от Алст е признал пред брат си, че е бил част от бандата от Нивел, с прозвището Гиганта. „На смъртното си легло той ми каза, че е бил част от бандата от Нивел. Не ми даде повече информация, мисля, че искаше да ме предпази“, казва братът. Смята се, че бандата е действала по поръчка на висши полицаи и политици, целящи да дестабилизират страната и да предизвикат държавен преврат. Намесен е дори един от белгийските премиери от онова време – Пол Ванден Буйнантс. Повече от 30 години няма никакъв напредък в разследването. „Имало е опити за манипулиране. Няма да кажа какви точно, това не е важно сега. Но много от нещата при разследването остават загадка“, казва Кун Хеенс – министър на правосъдието на Белгия. Сега близките на жертвите, а и всички белгийци, се надяват кървавите събития от 80-те години най-после да бъдат разкрити.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Белгийските власти са по-близо до разкриването на престъпна група за серийни убийства през 80-те"}
{"url": "https://trud.bg/%d0%bf%d0%be%d0%b6%d0%b0%d1%80-%d1%83%d0%bd%d0%b8%d1%89%d0%be%d0%b6%d0%b8-%d0%bf%d0%be%d0%ba%d1%80%d0%b8%d0%b2%d0%b0-%d0%bd%d0%b0-%d1%84%d0%b8%d1%80%d0%bc%d0%b0-%d0%b7%d0%b0-%d0%bf%d0%be%d0%bb%d0%b8/", "text": "Складово помещение на фирма за производство на полиетиленови изделия горя във вторник през нощта в землището на пловдивското село Тополово (Община Асеновград). Сигналът е получен към 2.25 часа след полунощ, а огънят унищожил 120 кв метра покривна конструкция и неустановено количество суровина. Причините за възникване на пожара се разследват в рамките на образувано досъдебно производство в РУ на МВР – Асеновград. Уведомена е Районната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Пожар унищожи покрива на фирма за полиетиленови изделия в село край Асеновград"}
{"url": "https://trud.bg/%d0%bf%d0%be%d1%82%d0%be%d0%bf-%d0%b2%d0%b7%d0%b5-3-%d0%b6%d0%b5%d1%80%d1%82%d0%b2%d0%b8-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%be-%d0%be%d0%b1%d0%b7%d0%be%d1%80/", "text": "Потоп заля Бургас и околните общини, и взе най-малко три жертви. Още в полунощ срещу сряда в региона се изсипа невиждано количество дъжд – над 180 л/кв.м. Преляха реки и язовири. Приливната вълна помете къщи, пътища, мостове и потопи в траур региона. Премиерът Бойко Борисов изпрати в помощ шефът на ГД “Пожарна безопасност и защита на населението”гл. комисар Николай Николов. На място пристигнаха и вътрешният министър Валентин Радев, регионалният Николай Нанков и екоминистърът Нено Димов. През нощта водната стихия помитала всичко по пътя си. Във водния ад са загинали трима души (информация до редакционното приключване на броя). Пенсионер загинал в дома си в Полски Извор. Бай Димитър (70 г.) спял, когато вълната заляла къщата и го отнесла. 87-годишна жена от Ливада се опитала да излезе от дома си, но не успяла и стихията я помела. Друга 80-годишна жена е била открита безжизнена в двора на къщата си от съседи. Комшиите прескачали у тях често, защото била сама. След адската нощ, те я заварили загинала в двора. Спасителите продължиха да издирват изчезнала жена от Черни връх до късния следобед вчера. Тя е на 65 години, грижила се е за съпруга си, който е с тежък инсулт. Приливната вълна го захвърлила заедно с леглото му в дере и в последния момент бил намерен от спасителите. “Водата е достигала до 3.5 м. В района на Черни връх и Ливада видяхме огромни парчета асфалт, откъртени от пътя и завлечени в нивите. До три и повече метра на дърветата имаше наноси, явно дотам е стигала вълната”, разказа пред “Труд” бургазлия. Спасителните екипи обясниха, че навътре в нивите имало и завлечени автомобили. За радост нямало пострадали. “Страх и ужас ни скова, още като затряска и засвятка през нощта. Ние по селата най-много се плашим да не прелеят язовирите. Повечето живеем самички и е още по-страшно”, каза жител на село Равнец.  Общо седем язовира са със скъсани стени – четири в Община Бургас, един в Айтос и два в Община Карнобат. Те са каскадни и не могат да създадат голяма приливна вълна, заявиха експертите. При двата големи язовира – Ясна поляна и Ново Паничарево няма опасност от преливане. Прокуратурата е започнала три досъдебни производства за причините, довели до смъртта на хората. Заради потопа днес в Камено е обявен ден на траур. 77 сигнала са били подадени на тел. 112 за помощ и евакуация в кошмарната нощ. Жителите на околните на Трояново села са в паника. Съседните Желязово, Русокастро, Тръстиково, Ливада, Полски извор и Константиново бедстват. Пътят към Средец е затворен. В Полски извор табелите на селото са под вода. Пороят е отнесъл улици и площада в Трояново. Скъсан е мост между селата Константиново и Русокастро. Пътят преди Желязово е под вода. Има сигнали за удавени животни. Села в община Созопол също са откъснати от света, тежко е положението и в Карнобатско.  Община Бургас също обяви частично бедствено положение. Обстановката в Камено е тежка. Жителите на Тръстиково бяха евакуирани. Пет села бяха без ток.  Проблеми имаше и на АМ “Тракия”, където се образуваха шест свлачища в отсечката Карнобат-Бургас. Основната причина за ситуацията в Бургаска област са дъждовете. Били са толкова големи, че е нямало как да не се случи такова нещо. На места са стигнали до 200 л/кв. м. Електричество и питейна вода има навсякъде. Няма нужда от храна. Пътищата са проходими. 60 бургаски пожарникари и още 40 техни колеги работят на терен с тежка техника. Получихме и много обвинения от опозицията. Предстои форум, на който ще се обсъдят плановете за бъдещето по отношение на климатичните промени и бедствията. Само преди месец всички язовири са получили предписания, включително и тези тук, и частните. Тепърва предстои да видим дали са ги изпълнили и дали има виновен. И друг път е имало стихии в този район – Каменска община, но като тази не се помни. 178 литра на квадратен метър са паднали с много голяма интензивност и то само в рамките на няколко часа. Заедно с пожарникарите, и началника на пожарната от 4 часа сутринта сме били “на терен”. Заедно ходихме да проверяваме разрушени къщи, за да видим дали в тях няма бедстващи хора. Една от къщите буквално бе изместена от основата си на няколко метра встрани. Първоначално хората помислиха, че е прелял държавният язовир при Трояново, но след проверка се оказа, че той има 4 метра свободен обем. Според експертите седем язовира са със скъсани стени. Не те обаче, а рекордният дъжд е причина за стихията.", "date": "2017.10.25", "title": " Потоп взе  3 жертви  в Бургаско (ОБЗОР)\t\t\t"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-%d0%bc%d0%b0%d0%bb%d0%ba%d0%b8%d1%82%d0%b5-%d1%82%d0%b2%d0%be%d1%80%d1%86%d0%b8-%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%bd/", "text": "Фестивал на малките творци започна днес в район „Северен” на Пловдив, където ще продължи до края на 2017 година. Фестивалът ще даде възможност за изява на  деца и ученици с интереси и способности в областта на театралните форми, танцуването и рисуването, създаването на текстове и изготвянето на мултимедийни продукти. Стартът бе даден най-напред в детска градина„Космонавт”, където днес отбелязаха двойно празнично събитие – четири години от откриване на втората сграда на градината, която приютява 90 деца от първа и подготвителна група. Заедно с това бе отбелязано пълното обновяване на четири детски площадки в двора на градината, заслуга на фирма БИД Инженеринг ЕООД. За да бъде настроението на всички като на празник, малчуганите откриха събитието с мажоретен марш, след което най-големите деца – тези от подготвителна група, поднесоха чудесна изненада на гостите в лицето на кмета на район „Северен” инж.Ральо Ралев и неговите заместници:  пред  малчуганите от по-малките групи бе представена познатата на всички приказка „Дядо и ряпа”. Мизансценът бе измайсторен от учителите в детската градина, а директорът на детското заведение Слава Антова въведе зрителите със заразителна усмивка и с вълнуващи думи в тайнството на приказките. Невъзможно е да се опишат емоциите на малките актьори, които бяха забравили, че са на сцена, и дърпаха ли, дърпаха инатливата ряпа. Още по-весело бе сред зрителите, които станаха свидетели на един неочакван, модерен прочит на приказката, който много се хареса и разсмиваше и малки, и големи по време на изпълнението. Китка от народни песни и танци украси празничния ден, кулминация на което постави трепетното изпълнение на „Аз съм българче” от очарователния Божидар Илиев. Директорът на детската градина поздрави прекрасните си възпитаници и техните сърцати учители и след като празничните фойерверки бяха запалени, разряза голямата торта с пожелания за здраве и щастливи мигове на всички малки творци в район „Северен”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Фестивал на малките творци започна днес в Пловдив"}
{"url": "https://trud.bg/%d1%84%d0%b5%d1%81%d1%82%d0%b8%d0%b2%d0%b0%d0%bb%d1%8a%d1%82-lummix-%d1%81-%d0%b2%d1%82%d0%be%d1%80%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%b2-%d1%81%d1%82%d0%be%d0%bb%d0%b8%d0%bf%d0%b8/", "text": "Фестивалът LUMMIX за втора поредна година събира в ромския квартал „Столипиново” в Пловдив  деца и младежи, които ще покажат таланта и творческите си умения чрез магията на светлината, музиката и танците. Над 20 деца и младежи от Столипиново ще се включват във фестивалната вечер „Под светлините на прожекторите“, която ще се състои на 28 октомври (събота) от 19.30 часа в междублоковото пространство на улица „Ландос“ 81. Две светлинни инсталации, придружени от специално подготвени хип-хоп танци, интересна музикална програма, множество импровизации и добро настроение, обещават организаторите на фестивала. В продължение на две седмици децата и младежите от квартала работиха по създаването на инсталациите със светлина под менторството на визуалните артисти Севдалина Кочевска и Емил Миразчиев, а хореографиите им бяха разработени от младaта звезда на българската хип-хоп сцена Лолита Артюхова. От тази година фестивалът LUMMIX е част от програмата на „Пловдив – Европейска столица на културата 2019“ и в следващите му издания предстои да се реализират още различни творчески проекти, посветени на работата с етническите общности в града под тепетата. LUMMIX е проект на Сдружение “Изкуство днес” в партньорство с Гьоте-институт България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Фестивалът LUMMIX с второ издание в Столипиново"}
{"url": "https://trud.bg/%d0%b4%d0%be%d1%80%d0%b0%d0%b1%d0%be%d1%82%d0%b2%d0%b0%d1%82-%d0%bf%d0%bb%d0%b0%d0%bd%d0%b0-%d0%b7%d0%b0-%d1%8e%d0%b3%d0%be%d0%b8%d0%b7%d1%82%d0%be%d1%87%d0%bd%d0%b8%d1%8f-%d0%be%d0%b1%d1%85%d0%be/", "text": "Областният управител на Пловдив Здравко Димитров, кметовете на общините Пловдив, Родопи и Марица, представители на КЦМ, архитекти и експерти проведоха днес работна среща в АПИ, на която бяха разисквани проблемите при проектите за обходните пътища на града под тепетата  – Околовръстно шосе и Югоизточния обходен път. Обсъден бе и проектът за кръговото на изхода на Пловдив в посока Асеновград, като в АПИ беше докладвано, че парцеларният план е готов и се подготвят отчуждителните процедури. На срещата стана ясно, че е необходимо е да се доработи плана за Югоизточния обход, за да се добавят локални платна и пътен възел за изход от улица „Недялка Шилева“ в район „Тракия”, след което Община Пловдив ще представи проекта в АПИ. Проектът за Околовръстното шосе също трябва да бъде допълнен с локални платна, осъществяващи връзка с околните територии и ново кръгово кръстовище.  Има неясноти по отношение на отводнителните канали и жп линията на КЦМ, която пресича основното трасе, стана ясно след работната среща в Агенция „Пътна инфраструктура”. Ще се търси решение за пътните връзки и отбиването на главния път при квартал „Коматево” в посока Родопите поради съществуващия ОВОС. Областният управител на Пловдив Здравко Димитров назначи за идната седмица следващата среща, на която са поканени представители на КЦМ, НКЖИ, архитекти и инженери, за да предложат решение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Доработват плана за Югоизточния обход на Пловдив заради локалните платна"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-58/", "text": "Eнергетиката, високите технологии и производството на коли обсъдиха на среща в София премиерът на България Бойко Борисов и премиерът на Република Корея И Нак-йон. Гостът е на официално посещение в България Двамата премиери проведоха близо двучасова среща на четири очи, последвана от пленарни разговори между правителствените делегации.   Районният съд в Бургас осъди на първа инстанция вицепремиера и председател на Националния съвет за сътрудничество по етническите и интеграционните въпроси Валери Симеонов за антиромската си реч на омразата като народен представител от трибуната на Народното събрание на 17 декември 2014 година.   Потоп заля Бургас и околните общини, и взе най-малко три жертви. Още в полунощ срещу сряда в региона се изсипа невиждано количество дъжд – над 180 л/кв.м. Преляха реки и язовири. Приливната вълна помете къщи, пътища, мостове и потопи в траур региона. Премиерът Бойко Борисов изпрати в помощ шефа на ГД “Пожарна безопасност и защита на населението”гл. комисар Николай Николов. На място пристигнаха и вътрешният министър Валентин Радев, регионалният Николай Нанков и екоминистърът Нено Димов. Бунт сред военните пилоти няма, но проблемите остават – коментар на Пламен Енчев       Две основни фигури ще се борят за надмощие на изборите догодина – анализ на Димитър Гърдев Интервю с Любомир Кючуков, директор на Института за икономика и международни отношения", "date": "2017.10.25", "title": " Вижте акцентите от броя на вестник „Труд“ в четвъртък, 26 октомври 2017"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%bf%d0%b8%d1%8f%d0%bd%d0%b8-%d0%b1%d0%b5%d0%b7-%d0%ba%d0%bd%d0%b8%d0%b6%d0%ba%d0%b8-%d0%b8-%d1%80%d0%b5/", "text": "Четири бързи производства са започнати във вторник срещу шофьори на МПС, спипани в различни нарушения по пътищата в Пловдивска област. Около 11 часа в полицията в Асеновград бил задържан  38-годишен криминално проявен и осъждан местен жител, седнал зад волана на лек автомобил “Опел” с отнето свидетелство за правоуправление. Към 23 часа същата мярка за неотклонение била взета спрямо 32-годишен мъж от Кричим, засечен от служители на РУ – Стамболийски да управлява с близо 2 промила алкохол лек автомобил „БМВ” в село Куртово Конаре. Екип на РУ на МВР– Труд пък хванал с 0,91 промила 35-годишен жител на Сливен, който управлявал товарен автомобил “Форд” между селата Скутаре и Рогош. Същия ден в Карлово полицаи от местното районното управление установили, че 32-годишен водач от Стара Загора шофира лек автомобил “Дайхатсу” без регистрационни табели.", "date": "2017.10.25", "title": " Спипаха четирима пияни , без книжки и регистрационни табели по пътищата в Пловдивско"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%80%d0%b0%d0%b4%d0%b5%d0%b2-%d0%be%d1%81%d0%bd%d0%be%d0%b2%d0%bd%d0%b0%d1%82%d0%b0-%d0%bf%d1%80%d0%b8%d1%87%d0%b8%d0%bd%d0%b0-%d0%b7%d0%b0-%d1%81/", "text": "Основната причина за ситуацията в Бургаска област са дъждовете. Това каза министърът на вътрешните работи Валентин Радев пред журналисти в бургаското село Черни връх, във връзка с  . Пътувайки насам видяхме това, което се е случило. Първото впечатление, което имаме, че дъждовете са били толкова големи, че е нямало как да не се случи такова нещо, коментира Радев. Той отбеляза, че прогнозата е била за количества около 20-30 л/кв. м., след това от МВР чрез ГД „Пожарна безопасност и защита на населението“ са предупредили всички области, че ще има 40-50 л/кв. м. „Оказва се, че на места са стигнали до 200 л/кв. м. Това означава, че основната причина за това, което се е случило във всички села, са дъждовете“, заяви Радев. „Взети са всякакви мерки, не виждаме бедстващи хора – всички, които са имали нужда, са или в роднини, или в кметствата. Електричество и питейна вода има навсякъде. Няма нужда от храна. Пътищата са проходими“, каза още вътрешният министър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Министър Радев: Основната причина за ситуацията в Бургаска област са дъждовете"}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d0%b8%d0%b3%d0%bd%d0%b0%d1%82%d0%be%d0%b2-%d1%82%d1%80%d1%83%d0%b4%d0%bd%d0%be-%d0%b5-%d0%b4%d0%b0-%d0%b1%d1%8a%d0%b4%d0%b0%d1%82-%d0%b7%d0%b0%d0%ba%d1%80%d0%b8/", "text": "Трудно е да бъдат закрити университети в страната по административен път. Това обяви в пред   бившият министър на образованието Сергей Игнатов относно препоръката на ЕС да намалим броя на вузовете си от 52 на 10. Според него не може някой отвън да ни казва колко да е броят на университетите ни. На 1 млн. жители – един университет, това е стара схема, смята Игнатов.  Той предлага броят на вузовете да се регулира чрез финансирането – пари да се дават на най-добрите, а другите ще се самозакрият. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Сергей Игнатов: Трудно е да бъдат закрити университети по административен път"}
{"url": "https://trud.bg/%d0%b8%d1%80%d0%b5%d0%bd%d0%b0-%d0%bf%d0%b5%d1%80%d1%84%d0%b0%d0%bd%d0%be%d0%b2%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bd%d0%b0%d1%86%d0%b8%d0%be/", "text": "–  – Тези статистика може да бъде приета за реална. България е една от държавите с много висок процент на притежание на лично имущество. Нормално е по-голямата част от имотите да са на 40-50-годишна възраст. Все пак за „ново строителство“ говорим през последните 27 години, тоест периодът на частния бизнес в строителството и неговия размах. Има, разбира се и много имоти, построени преди повече от 50 години и семейства, които са станали собственици на тези имоти преди повече от 50 години. Сред тях можем да включим и жилищата, възстановени по реституция. –  – Много купувачи през тази година продължават с търсенето на първи дом, в повечето случаи става дума за млади семейства и хора, които са несемейни. Голяма част от тях допълват своето финансиране чрез банков кредит и бюджетите им варират обикновено между 60 000 и 200 000 евро. Когато става въпрос за второ жилище, самоучастието е по-голямо и диапазонът по-висок – от 45 000 до 350 000 евро. Жилищата в диапазона между 60 000 и 150 000 евро обаче са най-търсени от купувачите. –  -За отделните категории имоти този ръст е различен, както и в различните райони на столицата. Най-отчетливо увеличение на цените в идеалния център на града, в южните и източни квартали на столицата. Има по-висок ръст на цените при новото строителство, луксозните имоти и тези с квадратури под 75 кв. метра. Ръстът на цените в тези категории се движи между 5-10% на годишна база, като част от стойностите вече са трудно достижими от купувачите, които все по-често започват да навлизат във фазата на размисъл от типа „ще изчакам да паднат цените“. – Очакваме същите темпове на пазара, укротяване на ръста на цените и известно пренасищане с ново строителство в определени райони на столицата. Може да се прогнозира и по-висок интерес към наемите в централната част на града, най-вече заради българското председателство на Европейския съюз в София. –  – Централните, южните и източните райони продължават да бъдат най-търсените. Остава висок и интересът към всички зони около и в близост на линията на метрото. –  – Да, купуват се, но не със същите темпове както отчитахме преди три-четири години. Тогава купувачите очакваха с нетърпение да се появи нещо новопостроено, изградено по по-нови стандарти и на достатъчно добри цени, като се има предвид до какви нива бяха стигнали цените. Днес стойностите държат нивата от 2009-2010 година, а новото строителство не е голям дефицит. Това прави купувачите по-предпазливи. –  – Към тях проявяват интерес повече млади семейства, клиенти от среден и висок клас, които освен, че търсят спокойствие и по-добри условия за отглеждане на деца, могат да си позволят логистичното обслужване на подобен род ежедневие и имат съзнанието, че трябва да заплащат такси за поддръжка на общите части в комплекса. Цените варират средно между 900 и 1500 евро на квадратен метър. –  – Все още има потенциал за развиване на северозападната част на града и в зависимост от политиките на Столична община за балансиране на натоварването на града, тази зона може да се превърне в по-развита територия. Там и цените на имотите са по-ниски, което увеличава потенциала за инвестиране. Смятам обаче, че югоизточната дъга, която е с най-голям подем, също ще продължава да се развива. –  – Средната възвръщаемост от инвестицията в жилищни имоти в столицата е между 4,5-5%. По-високи проценти може да се постигнат при малки жилища в добро състояние и с добра локация, както и в сегмента на луксозните имоти, където и началната инвестиция е по-голяма. –  – Според българските стандарти за лукс, този сегмент постигна добро развитие през последните 4-5 години. Именно в него можем да видим реализирани сделки на високи ценови нива, които не са обичайни за пазара. Луксозните имоти имат по-малко алтернатива за сравнение, а предлагат много по-висок стандарт на живот. Завръщането на много българи, които живеят и работят в чужбина като купувачи на българския пазар, е един от факторите, който също допринася за засилването на интереса към тази категория имоти. – – Фалшивите обяви са господстващи на наемния пазар. Причината за това са ниските комисионни на брокерските агенции, които са се утвърдили като практика на нашия пазар, в сравнение с практиката в повечето държави и липсата на регулация на бизнеса. С наемни отношения като преобладаващи сделки в своето портфолио се занимават често агенции, които не са компетентни да обслужват сделки за покупко-продажба на имоти. Тази ниска компетенция води след себе си и нисък морал на професионално поведение, което създава лоши практики, сред които и фалшивите обяви. –  – Трудно е да дефинираме точния процент, но показателят не е малък. Със сигурност не повече от 20% от участниците на пазара на имоти преминават през специализирани професионални обучения и тренинги и са посветени в етичните норми в бранша. –  – В момента тези райони отчитат по-голям застой на броя на сделките и поради тази причина цените на не малко места дори регистрират понижение. Причината за това е по-ниската доходност от тази категория имоти, непостоянната заетост през различните сезони, нуждата от по-високо и специализирано ниво на поддръжка. Оттеглянето на чуждестранните инвеститори също оказва много голямо влияние върху темповете и ценовите нива. Засилването на вторичния пазар – също. –  – Тази форма на туристическо настаняване става все по-популярна у нас, както и по цял свят. В някои държави обаче хотелите вече започват да взимат мерки срещу отнемането на бизнеса им чрез подобен род обслужване. Все пак не трябва да пренебрегваме факта, че Airbnb не е секюритизиран бизнес, но цените на обслужване са тези, които привличат много привърженици. Всичко е въпрос на регулация – докато общините го позволяват, той ще се разраства. –  – Вероятно ръст ще има, тъй като той все още не е спрял, но темповете на увеличение намаляват, защото пазарът започва да се пренасища и цените вече не са толкова лесно приемливи за купувачите. Големите градове обаче стават все по-интересни, особено за тези, които освобождават средства от вложени имоти в по-малките населени места. Този процес няма как да не окаже влияние върху цените. – За четвърти пореден път в края на октомври ще отбележим този празник. Това е една инициатива на национално сдружение „Недвижими имоти“ за почитане на професията и онези, които я упражняват по утвърдените европейски и международни норми. Среща за хората, които търсят нова информация, знания, условия за комуникация и обмяна на опит. –  – Тази година събитието, на което вестник „Труд“ е медиен партньор, ще се проведе под мотото „Брокерът на бъдещето от голямата игра до малкия инвеститор“. Ще бъдат обсъждани редица интересни теми като новите предизвикателства пред професионалните брокери, готови ли са те за новите технологии и знаят ли как да ги прилагат в практиката си, какви са новите техники за по-ефективни продажби и до какво ще доведат промените в лихвените проценти и някои международни политики за нашия пазар. По време на срещата ще се коментират и въпроси като докога ще ни радва размахът на новото строителство, връщат ли се руснаците и идват ли украинците у нас, какво трябва да знаем при покупка на недвижим имот в съседна Гърция, както и защо Фън Шуй навлезе в бизнеса с недвижими имоти. Професионалните семинари, които провеждаме всяка година, са много ценни, не само заради интересните гост-лекторите, които каним и новите запознанства, които установяваме. Празникът се превърна в традиция и с всяка изминала година участниците в него стават все повече, което изисква и покачване на нивото на организация на цялото събитие.", "date": "2017.10.25", "title": " Ирена Перфанова, председател на национално сдружение „Недвижими имоти“, пред „Труд“: Пазарът на жилища се пренасища, ръстът на цените ще се забави"}
{"url": "https://trud.bg/%d1%80%d0%b8%d0%b1%d0%b5%d0%bd-%d0%ba%d1%83%d1%80%d0%b1%d0%b0%d0%bd-%d0%b7%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b4%d0%b5%d0%bd-%d1%80%d0%b0%d0%b7%d0%b4%d0%b0%d0%b2%d0%b0-%d0%b2/", "text": "Кметът на район „Западен” в Пловдив Димитър Колев ще раздаде този четвъртък курбан по случай големия църковен празник Свети Димитър. Събитието ще се състои навръх Димитровден от 11 часа пред църквата „Свети Климент Охридски” в район „Западен”. „Курбанът ще е съставен от 5 вида риба. По този начин се продължава традицията на големите християнски празници да се раздава курбан за здраве и благоденствие. Нека жителите на района да дойдат в парк „Ружа“, за да отбележим заедно светлия християнски празник Димитровден“, призова райкметът на „Западен” Димитър Колев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Рибен курбан за Димитровден раздава в Пловдив кмет именник"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d0%b8%d0%b7%d0%bf%d1%80%d0%b0%d0%b2%d0%b8-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d1%80%d0%b5%d0%b4-%d1%81%d0%b5%d1%80/", "text": "Всички приказки и най-вече политически речи за повишаване социалния статут на военносужещите вече са опровергават от бюджета за следващата година, чийто проект е публикуван от финансовото минстерство. Сега остава да видим как ще реагира министърът на отбраната при обсъждането на заседанието на правителството и в Народното събрание, разбира се.  И доколко депутатите ще отстъпят от заявяваните неведнъж позиции за по-голяма грижа за хората с пагони. И дали със същия ентусиазъм, с който променят законите, възлагайки повече задачи на армията, ще изразят друго, различно от изпълнителната власт, мнение. Или продължава времето, когато бившият министър на отбраната Николай Ненчев обикаляше параментарните групи да ги убеждава за по-голям военен бюджет, след като колегите му от правителството не бяха го подкрепили. Според проекта Министерството на отбраната ще има 113 млн. лв. повече през следващата година. Както в документа, така и в публичните изяви на управляващите преди неговото огласяване, дебело се подчертава, че с това ще бъдат увеличени заплатите на хората с пагони. С колко и как? С по-малко от очакваното и доста неясно. Актуализираната бюджетна прогноза за следващите три години дава шанс на оптимистите. Тя предвижда по 100 милиона за трите години. Колко от тях обаче, ще отидат за покриване на увеличението на минималната работна заплата в системата на министерството и подчинените му структури, тепърва ще видим. Колко от тях ще бъдат за социални осигуровки, също предстои да разберем. Колко голямо е това увеличение, обаче е повече от ясно. За 2017 г. разходите за персонал на МО бяха 804 милиона, сега са увеличени със 100 милиона. Сравнението е показателно. При всички случаи заплатите на военнослужещите няма да скочат двойно за три години, както е записано в проекта за учителите, например. Най-красноречивото доказателство за това, че за правителството по-високите заплати в армията, а и в целия сектор „Сигурност“, не е приоритет, е запазването на базата за определяне на месечното възнаграждение на 380 лв. Толкова е през тази година, толкова бе и през миналите три.  Няма съмнение, че това е сигурният начин за по-високи заплати. Той обаче не се случва. Министърът на отбраната ще получи 100 милиона, за да направи само един жест към военнослужещите, за което заяви още в края на юли. Очевидно е, че ако има увеличение на заплатите, то ще става по други показатели и критерии, както вече каза няколко пъти Красимир Каракачанов. Въпросът е да няма противопоставяне между военнослужещите, както предупреди преди няколко дни в интервю за в. „Българска армия“ началникът на отбраната генерал-лейтенант Андрей Боцев. Впрочем той подсказа и един от вариантите, които се обмислят. За войниците – 10 процента увеличение, за сержантите –  9, а за офицерите – 8. Т.е. войникът ще вземе 60-70 лв. повече.  Не по-малко интересно стои в проекта за бюджет и въпросът за трите модернизационни проекта за Въоръжените сили. Независимо, че парламентът върна проекта за новите изтребители, като една от причините бе схемата за плащане, финансовото министерство вече е решило този проблем и е разпределило парите. Очевидно няма да чака ново решение от страна на министъра на отбраната. Средства за бронирани бойни машини обаче не са предвидени. Това означава, че проектът на Сухопътни войски няма да стартира скоро. През следващите три години за модернизация на Въоръжените сили от централния бюджет са предвидени 1,191 млрд. лв. Те обаче са разпределни само за ВВС и ВМС. 678 милиона са за замяна на МиГ-29, като точно тук е фиксирана схемата – по 226 милиона за всяка година. За ВМС има 513 милиона или по 171 милиона за всяка година. За Сухопътни войски, поне засега, – нищо. А всички са на мнение, че трите проекта трябва да вървят заедно. Само че финансовото министерство ги изпревари с актуализираната си бюджетна прогноза. И закова парите. А в самия бюджет на МО сложи само 50 хиляди повече за капиталови разходи. Очевидно е, че и през следващата година парите ще определят визията на Въоръжените ни сили, а не мисиите, задачите и заплахите.  Което поставя на сериозно изпитание министър Каракачанов и неговите подчинени – цивилни и военни. Няма съмнение, че с този бюджет Владислав Горанов пробва сериозно своя колега Красимир Каракачанов. Още повече, че не е минал започналият преглед на програмата за развитие на отбранителните способности и плана за развитие на Въоръжените сили до 2020 г. Ако той няма резултати, включително с финансово отражение, едва ли ще бъде ползотворен. А амбицията е да се попълва големият некомплект, както от кадрови военнослужещи, така и от резервисти.  И с бюджет 2018 армията няма да живне. Както, впрочем беше и с тазгодишния", "date": "2017.10.25", "title": " Горанов изправи Каракачанов пред сериозно изпитание\t\t\t"}
{"url": "https://trud.bg/%d0%bf%d0%b5%d1%82%d1%8a%d1%80-%d1%87%d0%be%d0%b1%d0%b0%d0%bd%d0%be%d0%b2-%d0%b4%d0%bf%d1%81-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b1%d1%8e%d0%b4/", "text": "ПС няма да подкрепи  на управляващите. Това обяви пред  финансовият министър в кабинета „Орешарски” Петър Чобанов. По думите му причините са липсата на реформи и конструкцията на властта – коалицията, която управлява. Тази коалиция трудно може да произведе добра новина – има гейт след гейт и език на омразата, уточни Чобанов.  ДПС е подкрепила антокирупционния закон на кабинета, защото вижданията на партията по него съвпадали с тези на управляващите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Петър Чобанов: ДПС няма да подкрепи Бюджет 2018"}
{"url": "https://trud.bg/%d1%84%d0%b5%d0%b9%d0%ba-%d0%b4%d1%83%d0%bc%d0%b8%d1%82%d0%b5-%d0%b2-%d1%80%d0%b5%d1%87%d0%bd%d0%b8%d0%ba%d0%b0-%d0%bd%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b0%d1%82%d0%b0-%d0%bf%d0%be/", "text": "Напоследък папагалски завъртяхме израза фейк-новини. Пита се, защо? Всъщност, ако има нещо наистина коварно, това са фейк-думите. Постоянно срещаме израза „помощи за безработни“. Ако бъдем точни, имаме предвид не помощи, а обезщетения за едно конкретно събитие – прекратяване на трудов договор. Срещу щетата от което събитие работникът се е застраховал ежемесечно, внасяйки 1 процент от заплатата си. Само че медиите спрягат това обезщетение, сякаш става дума за милостиня. Ясно, политиците много искат да приложат „строги мерки срещу готованковците“, като затруднят достъпа им до техните собствени пари. Но този език се използва не само от господарите, но от аудиторията. Критерият досега беше да са работили най-малко 9 месеца през последните 15, а новият срок е 12 месеца през последните 18. Което практически изключва сезонните работници. Ако е вярно тълкуването, дадено в закона, подобно затрудняване на достъпа до фонда за обезщетения, е нищо по-малко от експроприация. А то е вярно. Все едно, да внасяш пари за застраховане на колата си, но в един момент, застрахователят да получи пристъп на набожност. И да определи правило, според което компенсации се изплащат само на тези пострадали, които вярват в Бога. На другите пропаднали типове така им се пада. Хем високоморално и възпитателно, хем високодоходно. Други фейк-думи вече лекуват. Например „болнични листове“. Някак общоприето стана, че терминът означава някаква фактура, базирана върху невярно съставен документ за болест. Така че не звучи толкова странно, когато  управниците искат да ускорят лечението с финансово наказание за болните (не за вирусите). Досега при излизане в болничен отпуск работникът получаваше 70% от своето дневно възнаграждение за първите 3 дни, а от четвъртия, обезщетението се поемаше от НОИ в размер 80% от осигурителния доход. Но бактерията се оказа резистентна. Затова предложението до вчера беше вече за първите 3 дни работодателят да заплаща само 50% от тази и без това малка сума. Т.е., предписва се още по-силен антибиотик. А реално? Реално описваме поредния много изгоден стимул за силните за сметка на слабите. Което е издевателство. Какъв е смисълът да се осигуряваш срещу безпаричие при болест, ако ще ти пречат да получиш тези пари? Праведно негодуват пазарниците и срещу явлението „дискриминация“. Не на жените и малцинствата, а на младите. Защото на работници, които са работили дълго време по специалността, им се полагат надбавки за трудов стаж. А те са на по-висока възраст. Значи – надбавките да се премахнат. Реално, ако собственикът иска да пребори някакъв измислен „расизъм срещу младите“, може да го направи лесно. Да извади от печалбата си и да увеличи заплатите на по-малко опитните работници. И да настане равенство и правда в колективите. Само едно пречи на моралния ривайвъл. По-малко доходоносен е. Във всеки случай, тази кампания е данайски дар за ГЕРБ и патриотите. На въпрос, „Бизнес-асоциациите предлагат да се премахнат допълнителните възнаграждения за трудов стаж по специалността на работника. Одобрявате ли това предложение?“, 77% от запитаните в национално представително изследване не одобряват и само 8% одобряват, съобщава Агенция „Афис“1. Нещо повече, и най-младите са на същото мнение: 72% не одобряват, 9% одобряват. Добронамерено не препоръчвам да се хващат на тази кукичка. Освен това, за да няма дискриминация срещу привилегированите, и най-вече за да финансира конната езда в частните училища, държавата отдели от вечно дефицитния бюджет за образование средства за душевното спокойствие на децата на заможни родители. Щом моите връстници в държавното училище ядат сухари, мислели си били те, искам своя дял от сухара! По същата логика, ако аз си сложа саксия с цветя на прозореца, да поискам ли от общината субсидия за озеленяване? Всъщност, собствениците на частни педагогически фирми са „дискриминираните“ – мъчи ги апетит за повече печалба. Предвид казаното дотук, думата „справедливост“ също трябва да има насмешлив и сериозен омоним. Когато се иска увеличение на рекордно ниските данъци за по-имотните наши съграждани, се пита, честно ли е това? А когато се иска отмяна на облагането на доходи до минималната работна заплата, се пита съвсем друго: откъде пари? За да мерим с една теглилка, вторият въпрос трябва да зададе и за първия случай, а първият – и за втория.  И веднага се разбира, откъде да се вземат парите. Ако има логика в цялата тази словесна мрежа, още класикът на свободния пазар Адам Смит, както му подобава,  я е открил: „Всичко за нас, и нищо за другите! Това, изглежда, във всяка епоха е била подлата максима на господарите на човечеството“. А справедливост в кавички е, че на човек с 320 лева, каквато доскоро беше МРЗ, му се взимаха 32 лева плосък данък. Днес се взимат 46 лв. Това означава един хляб и едно мляко по-малко на трапезата в къщи ежевечерно. За едно общество винаги се е съдело по отношението му към бедните и слабите. Нашето само си е произнесло присъдата. Властта определя дадена сума за минимума, с която работещ човек може да издържа себе си и да поддържа семейство, а после, сепната от собствената си щедрост, му взима една десета от нея! Т.е. му казва, да се маха. За него няма живот тук. Едва ли сме се замисляли, че бездомният клошар също плаща 20% ДДС върху основни храни и медикаменти, без които не може. Нали е още жив. Значи и той като същи Атлас носи върху раменете си бюджета с една пета от това, което е изровил за деня. За да може туризмът да се облага с 9%, защото е важен отрасъл.  Ако се плашите повече от срам, отколкото от съвест, то знайте, че малък брой страни по света прилагат пропорционалния или плосък данък . Сред тях няма да намерите групата на развитите. Най-големите са Русия, Казахстан, Узбекистан и т.н. Ако плоският данък носи напредък, западните страни тънат ли в мизерия? Това беше един безотговорен експеримент на МВФ и СБ, от който Словакия вече се отказа.  Венецът е думата „Европа“. В името на европеизацията направихме нещо крайно азиатско – въведохме данъчен модел с малко облагане на собствеността, собствениците, дохода от капитал и високо – върху потреблението. И партиите заинатено го защитават. А почти липсващата дума в публичното пространство е „лицемерие“. Т.е. обмислено и съзнателно да яхнеш другите, биейки се в гърдите, че си изкатерил морална пирамида. Тройна отговорност на Тройната коалиция е въвеждането на плосък данък. После в опозиция БСП се обяви за връщане на нормалното и европейското прогресивно облагане. Но през миналия декември и януари замириса на власт и тя направи трети лупинг. И се гордее със себе си. А през 2013 г., изпаднал от парламента, Реформаторският блок се обяви точно за същия този необлагаем минимум! Попаднал през 2014 г. във властта, вниманието му бе ангажирано повече с грижата за офшорките и концесиите. Обединени патриоти и ДПС с радващ етнически консенсус са вписали в платформите си същия този необлагаем минимум. Но сега, когато се обсъжда бюджетът, мълчат. Щом нямат готов отговор, значи и въпросът не съществува. Дори „Нова Република“, събрала ДСБ и имена като Мартин Димитров, се обяви за диференцирана ставка от 9% на ДДС за храни, книги и лекарства. Костов и той дори говори за необлагаем минимум! Но забележете, в опозиция. Изобщо, удивителна хармония и в думите, и в бездействето. И въпреки това медиите лепят на подетата Инициатива за данъчна справедливост (spravedliva.bg) етикета «лява и синдикална». И понеже не сме на предизборен зор – съответно всичко, което шава, олевява, – сега нормалното се оказа «ляво». Но ако нормалното е ляво, да не се окаже, че лявото е нормално. А останалото е фейк. Или не е така? Чакат се доказателства.", "date": "2017.10.25", "title": " Фейк-думите в речника на социалната политика\t\t\t"}
{"url": "https://trud.bg/15-%d0%b4%d1%83%d1%88%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0-%d0%b8%d0%bc%d0%be%d1%82%d0%bd%d0%b8-%d0%b8%d0%b7%d0%bc%d0%b0%d0%bc%d0%b8-%d0%b2-%d1%81%d0%be%d1%84/", "text": "По указание на Софийска районна прокуратура служители при СДВР с участие на прокурор от СРП проведоха множество планирани процесуално-следствени действия по водено досъдебно производство за извършени имотни измами на територията на София, съобщиха от държавното обвинение. В хода на същите са извършени претърсвания на 14 адреса и два автомобила, обиски и разпити на свидетели Задържани са били 15 лица, съпричастни към престъпната дейност. Били са иззети множество неистински саморъчни завещания, издадени въз основа на тях нотариални актове, печати, неистински договори за придобиване на недвижими имоти между Столична община и физически лица, удостоверения за наследници и други документи, касаещи престъпно прехвърляне правото на собственост на различни имоти. Иззети са пушка и пистолет. В хода на разследването е установено, че за периода от 2013 до настоящия момент чрез извършване на престъпни деяния – съставяне и ползване на неистински документи и измами – са били придобити 14 имота на територията на гр.София Повдигнати са обвинения на осем лица за извършени от тях пет деяния по чл.211 от НК (измами в особено големи размери, представляващи особено тежък случай), по чл.309 ал.1 (съставяне на неистински завещания) и по чл.316, вр. чл.309 ал.1 от НК (използване на неистински документи). На всички обвиняеми е взета мярка за неотклонение „Задържане под стража“ за срок до 72 часа", "date": "2017.10.25", "title": " 15 души задържани за имотни измами в София, 8 вече с обвинения"}
{"url": "https://trud.bg/%d0%b8%d0%b7%d0%bb%d0%be%d0%b6%d0%b1%d0%b0%d1%82%d0%b0-%d0%bd%d0%b0-%d1%86%d0%b0%d0%bd%d0%ba%d0%be-%d0%bb%d0%b0%d0%b2%d1%80%d0%b5%d0%bd%d0%be%d0%b2-%d0%b8-%d0%b2%d0%b0%d1%81%d0%b8%d0%bb-%d1%81%d1%82/", "text": "В празник на българското изкуство в Австрия се превърна откриването на двойната изложба на Цанко Лавренов и Васил Стоев във Виена. В Българския културен институ „Дом Витгенщайн“ пред многобройна австрийска и българска публика бяха представени две знакови имена на българското изобразително изкуство – Цанко Лавренов (1896-1978 г.) и съвременния пловдивски художник Васил Стоев.  „С директора на Градската художествена галерия в Пловдив Красимир Линков  избрахме нетрадиционен подход, представящ пловдивската художествена школа в историчека перспектива. В съвместния ни проект ще бъдат показани в паралелен контекст общо пет изложби – две на стари майстори  и три на съвременни творци. Целта е ясна – непреходната връзка между традиционното и новото в изкуството“, подчерта при откриването на изложбата директорът на БКИ „Дом Витгенщайн“ – Виена доц.д-р Румяна Конева.  Специален гост на събитието бе проф. Улрих Гансерт,  дългогодишен преподавател във Виенската художествена академия, който се спря на особената приемственост между иконописта и модерните европейски течения от началото на 20-и век, характеризиращи уникалния стил на Цанко Лавренов. За творчеството на Лавренов и Васил Стоев говори и директорът на ГХГ Пловдив Красимир Линков, който посочи, че в следващите месеци в БКИ „Дом Витгенщайн“ – Виена предстоят изложби  на гениалния ни художник Златю Бояджиев, както и на съвременните пловдивски творци Стоян Куцев (живопис), Димитър Воденичаров (живопис) и Васил Маргаритов (скулптура). Изложбите се осъществяват с подкрепата на Министерство на културата на Република България и Община Пловдив във връзка с предстоящото българско председателство на Съвета на ЕС и избора на Пловдив за Европейска столица на културата през 2019 г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Изложбата на Цанко Лавренов и Васил Стоев във Виена се превърна в празник на българското изкуство"}
{"url": "https://trud.bg/%d0%bf%d0%be%d1%82%d0%be%d0%bf%d1%8a%d1%82-%d0%b2-%d0%b1%d1%83%d1%80%d0%b3%d0%b0%d1%81%d0%ba%d0%be-%d0%be%d1%82-%d0%bf%d1%82%d0%b8%d1%87%d0%b8-%d0%bf%d0%be%d0%b3%d0%bb%d0%b5%d0%b4-%d0%b2%d0%b8%d0%b4/", "text": "Още сутринта, по  , на място пристигна директорът на ГДПБЗН главен комисар Николай Николов. С хеликоптер на ГД „Гранична полиция“ бе извършено облитане на района, съобщиха от МВР. Целта бе да се установи цялостната картина на района, да се огледат най-засегнатите зони, щетите, както и дали има бедстващи в момента хора. Подробности около обстановката към момента на територията на Бургаския регион бяха оповестени днес на извънреден брифинг. В него участваха директорът на ГДПБЗН главен комисар Николай Николов, директорът на ОДМВР старши комисар Калоян Калоянов, директорът на РДПБЗН комисар Васил Василев, областният управител Вълчо Чолаков, зам.-кметът на община Бургас Красимир Стойчев и началникът на УКОРС към община Бургас Веселин Василев. По думите на Вълчо Чолаков състоянието на двата най-големи язовира на територията на Бургаски регион – Ясна поляна и Ново Паничарево е добро и няма опасност от преливане. Други седем язовира са със  , но това са каскадни язовири, които не могат да създадат голяма приливна вълна и затова не са включени в списъка с опасните водни хранилища. Четири от язовирите са в община Бургас, два – в община Камено и един в община Айтос. Съставени са актове за нарушение на техните стопани и са издадени предписания за възстановяване на стените. По първоначални данни от водното бедствие са засегнати най-вече Равнец и кварталите „Горно и Долно Езерово”, като хората са евакуирани навреме. Много от къщите в Карнобат също са наводнени, тъй като падналото количество дъжд е 100-178 литра на квадратен метър. В община Царево е преляла река Велека, хората от с. Кости са изведени навреме. На тел. 112 са подадени 77 сигнала за бедстващи хора. Огромното количество вода не е позволило на екипите достъп до най-засегнатите къщи. Затруднения да подават сигнали са изпили и живеещите в с. Полски извор, където е имало прекъсване на телефонните комуникации. Временно ограничено е движението от Бургас към Средец, в района на пресечката от Черни връх към Константиново. Силно нарушена е конструкцията на моста над Мандренска река. Пътят Братово – Полски извор е затворен. Първите сигнали за бедственото положение в крайморския град, породено от проливния дъжд, са подадени в община Бургас около два часа след полунощ, уточни Красимир Стойчев . Своевременно на сигналите са се отзовали спасителни екипи, четири от които продължават и към момента да отводняват къщите в Равнец, а един екип работи в Братово. В готовност са автобуси, с които евентуално да се превозват хора от засегнатите райони. Социалните служби ще обиколят къща по къща и ще описват щетите, причинени от поройния дъжд. По автомагистрала „Тракия”, в отсечката Карнобат – Айтос, са се образували шест свлачища. Към момента почистващи фирми отстраняват калта и камъните, затрупали пътното платно. Инспектиран е пътят между селата Черни Връх и Полски извор. Установено е, че на места е нарушена не само настилката, а е отнесен и горният асфалтов слой. Пет селища остават без ток – това са селата Полски извор, Черни връх, Тръстиково, Резово и Синеморец. Най-засегната от водното бедствие е община Камено, където спасителните и евакуационните действия продължават. Директорът на ОДМВР – Бургас старши комисар Калоян Калоянов бе категоричен, че в засегнатите села са изпратени полицейски патрули, които ще останат там, докато е необходимо. По думите му подобна мярка е наложителна, не само за да бъде опазен имотът на хората, но и те да са спокойни за своето имущество, поясни Калоянов. Областният управител уточни, че бедствието е взело три жертви – възрастни и трудноподвижни хора. Издирва се и мъж от с. Черни връх. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Потопът в Бургаско от птичи поглед (ВИДЕО)"}
{"url": "https://trud.bg/%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0%d1%82-%d0%ba%d1%83%d0%ba%d0%bb%d0%b5%d0%bd%d0%b8%d1%82%d0%b5-%d0%b4%d0%b5%d1%82%d1%81%d0%ba%d0%b8-%d0%bf%d1%80%d0%b5%d0%b4/", "text": "Обичаните приказни герои от „Тримата братя и златната ябълка“ отново ще оживеят на сцената на Музикално-драматичен театър „Константин Кисимов“ във Велико Търново. През 2014 г. популярната приказка беше превърната във фолклорен спектакъл с национални мотиви и настроение, а сега трупата възстановява спектакъла. Куклената постановка е подходяща не само за деца, но и за възрастни. Нейното представяне пред търновската публика ще бъде на 28 октомври от 11 часа на Камерна сцена. Сценографията е подготвена така, че представлението да бъде мобилно и да се играе не само в сградата на театъра, а и в детски градини и училища извън и във Велико Търново, заяви директорът Васил Вълчев. Цветният спектакъл е дело на младия режисьор Даниела Христова, която работи в кукления театър в Добрич и има повече 15 поставени спектакъла зад гърба си. Тя предлага една по-различна трактовка на популярната приказка. Според нейния прочит водеща е темата за любовта. „Чрез представлението се стараем да покажем на децата, че не трябва да се отказват от нищо, за да спечелят най-ценното в живота. А то не е нито злато, нито безценни съкровища, а любовта. Сигурна съм, че децата ще се забавляват много и дори ще се припознаят в някои от главните герои“, сподели Даниела Христова. По нейните думи драматизацията е подходяща за деца на възраст от 4 до 11 години.  Драматизацията е на Мирослав Стоилов. Над сценографията е работила Христина Стоилова, а оригиналните кукли са правени в ателиетата на МДТ специално за този спектакъл. Музиката също е писана за тази постановка, а неин автор е Владимир Джамбазов. На три актриси, които са част от драматичната трупа на театъра, са поверени различните роли в приказката. С предизвикателството да играят с кукли за втори път повече от успешно се справят Силвия Шекилова, Лиляна Борисова и Стефка Петрова.", "date": "2017.10.25", "title": " Възстановяват куклените детски представления в храма на Мелпомена в Търново"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b0-%d0%bc%d0%b0%d1%80%d0%b8%d1%86%d0%b0-%d0%ba%d0%b0%d0%bd%d0%b8-%d0%bd%d0%b0-%d0%b4%d0%b8%d0%bc%d0%b8%d1%82%d1%80/", "text": "Кметът на Община Марица Димитър Иванов поздравява всички свои съименници за Димитровден и ги кани да отбележат празника заедно в пловдивското село. Маноле. Богатата празнична програма започва този четвъртък в 9 часа с литургия в църквата „Свети Димитър“. Час по-късно пред храма ще бъде раздаден курбан за здраве на всички жители и гости на селото. Празникът продължава в 17,30 часа с  изпълнения на самодейни състави и на оркестър „Марица“  с ръководител Хари Асенов. Кулминацията на вечерта ще бъде хорото,  на което ще се хванат  всички именници. Кметът  Димитър Иванов кани всички да се включат в първото в историята на село Маноле и община Марица Димитровско хоро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Кметът на Община Марица кани на Димитровско хоро в Маноле"}
{"url": "https://trud.bg/%d1%81%d1%82%d0%b0%d1%80%d0%b8%d1%8f%d1%82-%d0%b3%d1%80%d0%b0%d0%b4-%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%b4%d0%b0-%d0%b1%d1%8a%d0%b4%d0%b5-%d0%b7%d0%b0%d1%82%d0%b2%d0%be%d1%80%d0%b5/", "text": "Старият град в Пловдив да бъде напълно затворен за МПС-та, предлага общинският съветник от Реформаторския блок Пепа Деведжиева. „Крайно време е Старият град да бъде затворен за коли, за да могат хората спокойно да се разхождат и да разглеждат забележителностите, а не да надничат измежду автомобилите, както е сега. За мен е фрапиращо, че непрекъснато се критикуват институциите, че не правят достатъчно за опазване на културното наследство. Но никой не се замисля какво прави всеки от нас за същото това културно наследство. Не може да изискваме от общината, а да искаме да се придвижваме навсякъде из архитектурния резерват с автомобил. В Стария град се паркира безогледно, а на подхода покрай църквата „Света Неделя” колите са на два реда и пешеходците няма откъде да минат. И не само там е така.  Разбрах, че на последното обществено обсъждане за режима на движение в Стария град, е било направено предложение да се разшири Хисар капия, за да може да се минава с кола и оттам. Това е чудовищен вандализъм! Търговците, които имат магазини или заведения в архитектурния резерват, се оплакват, че трудно зареждат със стока и искат да могат да спират точно пред обектите си. Но в крайна сметка се прави предварителен анализ на риска , когато искаш да правиш бизнес в резерват „Старинен Пловдив“, и е нормално в определени часове да осигури достъп за зареждане на обектите, а за туристите по хотелите да има изградени паркинги извън резервата, още повече че хотелите не разполагат със собствени паркинги. Живеещите там пък трябва да имат право на пропуск за влизане в резервата само за един автомобил на домакинство. Чудесно е, ако всяко семейство има по повече от един автомобил, но другите трябва да останат извън Старияград. Никой не се замисля кой ще пренарежда калдъръма, който с лека ръка се руши при така масовото движение на коли по него”, декларира Пепа Деведжиева. Общинската съветничка в пловдивския парламент припомня ситуацията с първия у нас квартал на творческите индустрии – „Капана”, от преди няколко години, когато пак е имало протести и твърдения, че бизнесът там ще фалира, след взетото от ОбС решение за превръщането му в пешеходна зона. „Нищо подобно не се случи – кварталът процъфтява и е пълен с хора. Същото ще стане и със Стария град, ако там няма толкова много коли. Така се прави в Европа, така е и във Велико Търново – по чаршията няма автомобили. Но пък има туристи.  Време е да свикнем с мисълта, че не може навсякъде да отидем с кола. Това е отговорното отношение към старините”, категорична е Деведжиева.", "date": "2017.10.25", "title": " Старият град в Пловдив да бъде затворен за коли и стане пешеходна зона, предлага общинска съветничка"}
{"url": "https://trud.bg/%d0%bf%d0%be%d0%b4%d0%b0%d1%80%d1%8f%d0%b2%d0%b0%d1%82-%d0%bd%d0%b0-%d0%b2%d0%b5%d0%bb%d0%b8%d0%ba%d0%be%d1%82%d1%8a%d1%80%d0%bd%d0%be%d0%b2%d1%86%d0%b8-%d1%81%d0%bf%d0%b5%d0%ba%d1%82%d0%b0%d0%ba/", "text": "Новият танцувален спектакъл „Чакана любов“ е подаръкът от Община Велико Търново и Фолклорна танцова формация „Търновска царица“ към жителите и гостите на старата столица по случай Деня на народните будители – 1 ноември. Продукцията е дело на танцувалния състав, а специални гости са популярната актриса Стефка Петрова и визуалният артист Марио Радев. Спектакълът ще бъде представен на 3 ноември в големия салон на Музикално-драматичния театър „Константин Кисимов“, а началото е в 19 часа. Входът е свободен. „Чакана любов“ е разказ за любовта, който включва фолклорни танци от две етнографски области – Северняшка и Странджанска. „В спектакъла участват артисти, които ще ни помогнат да пресъздадем картините и действията по-пълно и по-разбираемо за многоуважаемата великотърновска публика. Акцентирали сме на динамични сюжетни и на лирични танцувални части. Запазваме нашата идентичност чрез народния танц и се надяваме чрез него да предадем нашето послание към зрителите“, споделят от формация „Търновска царица“. От формацията посочват, че изненада за публиката е съвместната работа с младия визуален артист Марио Радев, който е от Велико Търново, а понастоящем живее в Лондон. За спектакъла той е подготви предварително нарисувани картини, които ще бъдат прожектирани на екран на сцената, поставен зад актьорите и танцьорите. Изображенията са свързани с историята и българския фолклор. Благодарение на анимацията картините ще оживеят и ще допълнят концептуално сюжета на спектакъла, като му придадат завършеност. Марио Радев завършва BA (Hons) Animation в London College of Communication през 201, където специализира 2D традиционна кадър по кадър анимация. Младият великотърновец работи професионално като режисьор на анимационни филми, художник, аниматор и илюстратор. За спектакъла „Чакана любов“ той ще нарисува върху различни повърхности всяка една от прожектираните картини с въглен, а впоследствие ще ги анимира с техниката кадър по кадър. Част от анимациите, които Марио ще използва, включват различни техники – молив върху хартия, стоп-моушън и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Подаряват на великотърновци спектакъла „Чакана любов“ за Деня на народните будители"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b7%d0%b0-%d1%82/", "text": "Районна прокуратура – Павликени повдигна обвинение и задържа за 72 часа 29- годишен мъж от гр. Ветово за участие в телефонна измама. В срокът на задържането прокуратурата ще внесе искане в съда за вземано на мярка за неотклонение „задържане под стража“ спрямо същото лице. Прокуратурата е привлякла Иван И. в качеството на обвиняем за това, че на 24 октомври в Павликени в съучастие като съизвършител с Иво Р. от гр. Ветово, при условията на опасен рецидив се е представил за полицейски служител. Така мнимото длъжностно заблудило възрастна, че съдейства на органите на МВР за залавяне на извършителите на извършваща се спрямо нея измама и с това й причинил имотна вреда в размер на 11 800 лева. Под ръководството на прокуратурата действията по разследването продължават.  С полицейски арест са задържани още две лица от гр. Ветово, с които предстои извършване на процесуални действия по разследването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Повдигнаха обвинение на задържан за телефонна измама"}
{"url": "https://trud.bg/%d1%82%d0%be%d0%bf%d0%ba%d0%b8%d1%82%d0%b5-%d1%81%d0%b0-%d0%ba%d1%80%d0%b8%d0%b2%d0%b8-%d0%b7%d0%b0-%d0%b3%d1%83%d0%b0%d1%80%d0%b4%d0%b8%d0%be%d0%bb%d0%b0/", "text": "Пеп Гуардиола и Жозе Моуриньо са едни от най-добрите треньори в света. Но и едни от най-добрите артисти. Винаги могат да измислят оправдание, когато отборът им куца.  След Моу, дойде ред и на Гуардиола. Испанецът и неговият „Манчестър Сити“ се класираха за четвъртфинал за купата на лигата с почти всички титуляри и… дузпи срещу втородивизионния  „Уулвърхемптън“ след 0:0 в 120 минути. Причината за трудния мач била… топката. В турнира, наречен „Карабао Къп“, се използва кълбо на британската фирма „Майтре“, което е доста непопулярно по света.  „Несериозно е да се играе с тази топка на високо ниво – каза Гуардиола. – Не се оправдаваме, но всички футболисти ме питаха каква е тази топка? Много е лека и лети, където си иска. С нея не може да се вкарват голове.“  Гуардиола очевидно е забравил, че „Сити“ вече е спечелил един мач в турнира със същото кълбо. И все пак, вратарят Клаудио Браво, превърнал се в резерва през сезона, спаси две дузпи и прати „гражданите“ напред. Но в защита на треньора влезе и Яя Туре. „Дори в родния Кот д’Ивоар не може да се играе с такава топка“, рече халфът. От Футболната асоциация контрираха, че кълбото отговаря на всички критерии на ФИФА.  „Арсенал“ пък възхвали тийнейджър за продължаването си напред. 18-годишният Едуард Нкетиах вкара два пъти за 2:1 над „Норич“, като второто попадение бе в продълженията, а първото – след 15 секунди на терена.  Жозе Моуриньо пък се усмихна с комфортна победа над любим опонент – 2:0 срещу „Суонси“. Двата гола вкара резервата Джеси Лингаард.  В същото време „Лестър“ спечели с 3:1 срещу „Лийдс“, а вече новият треньор на мястото на Крейг Шекспир е избран. Това е французинът Клод Пюел, който в края на миналия сезон беше изгонен от „Саутхемптън“.", "date": "2017.10.25", "title": " Топките са „криви“ за Гуардиола"}
{"url": "https://trud.bg/%d1%81%d0%b0%d0%bc%d0%be-%d0%b5%d0%b4%d0%bd%d0%b0-%d0%be%d1%84%d0%b5%d1%80%d1%82%d0%b0-%d0%b7%d0%b0-%d0%bd%d0%be%d0%b2-%d0%b1%d0%be%d0%b5%d0%bd-%d0%ba%d0%be%d1%80%d0%b0%d0%b1/", "text": "В Министерството на отбраната днес беше отворено постъпилото предложение от участник в процедурата за придобиване на многофункционален модулен патрулен кораб за Военноморските сили (ВМС). Междуведомствената работна група, назначена със заповед на министър-председателя, с представители на Министерството на отбраната, Министерството на финансите и Министерството на икономиката, отвори офертата, постъпила в установения срок. „От заявилите интерес още шест компании, четири отговориха, че не могат да представят предложение в отговор на поканата, а от две не е получен отговор. Съгласно рамката на Проекта за инвестиционен разход, при подаване дори на една оферта, тя трябва да бъде разгледана и оценена“, поясни контраадмирал Митко Петев, командир на ВМС и съпредседател на междуведомствената работна група. Работата на междуведомствената група продължава с разглеждане на техническото и ценовото предложение в постъпилата оферта, съгласно методиката, която е разгледана подробно на Съвет по отбраната, съобщиха от Министерство на отбраната. Работата на групата ще завърши с доклад към министъра на отбраната с предложение за последващи действия. Инвестиционният проект за придобиване на многофункционален модулен патрулен кораб беше приет с решение на Министерския съвет от 1 април 2016 г. и на 43-ото Народно събрание от 2 юни 2016 г. Проектът предвижда въвеждането на въоръжение на два многофункционални патрулни кораба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Само една оферта за нов боен кораб"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b4%d1%80%d1%83%d0%b3%d0%b0%d1%82%d0%b0-%d1%81%d0%b5%d0%b4%d0%bc%d0%b8%d1%86%d0%b0/", "text": "Другата седмица ще внесем за ратификация в парламента Договора за добросъседство с Македония. Това каза вицепремиерът и министър на външните работи Екатерина Захариева по време на дискусия в парламента на тема „Европейска интеграция, регионално сътрудничество и свързаност на Западните Балкани – приносът на Българското председателство“. „Приоритетът Западни Балкани малко или много се свързва и с темите за кохезионната политика, създаване на работни места и конкурентоспособност. Ако не се види кохезионната политика в следващия бюджет, колкото и усилия да полагаме, колкото и политически послания да отправяме към тези държави, колкото и те да са готови, не може да сме сигурни, че до 2025 г. разширяване няма да има“, заяви Захариева. По думите й за Албания и Македония има реално желание да се стартира започването на преговорите, но трябва да се изчака априлският доклад на ЕК по отношение на напредъка. „Подписахме договора с Македония, очакваме те да го ратифицират. Бяха в предизборна обстановка. Ние ще го внесем съвсем скоро. Той е в процедура по съгласуване втори път на министерствата. До другата седмица имаме план да е в Министерски съвет. Другата седмица ще го внесем за ратификация в Народното събрание и се надявам вече те също да преминат към ратификация, така че да започнем да го изпълняваме“, каза още Екатерина Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.10.25", "title": " Екатерина Захариева: Другата седмица ще внесем за ратификация в парламента Договора за добросъседство с Македония"}
