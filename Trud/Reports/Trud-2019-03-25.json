{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%8f%d1%82-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d1%89%d0%b5-%d0%be/", "text": "Британският премиер Тереза Мей съобщи, че в сряда в парламента ще се състоят дебати по законадателен акт за официална промяна в датата на Брекзита в британския закон, предаде Ройтерс. Обединеното кралство трябваше да напусне Европейския съюз на 29 март, но миналата седмица Мей се договори с европейските лидери Брекзитът да се отложи за 22 май, ако парламентът одобри нейното споразумение за развода тази седмица, и за 12 април, ако не го одобри. По-рано министър-председателката заяви в парламента, че датата на напускането вече е променена в международния закон, така че ако британският парламент не приеме този законодателен акт, това ще „породи правно объркване и вредна несигурност“, но няма да повлияе на датата на Брекзита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " Тереза Мей: Британският парламент ще обсъди в сряда официално отлагане на датата на Брекзита"}
{"url": "https://trud.bg/7-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%be%d0%b1%d1%83%d1%87%d0%b5%d0%bd%d0%b8%d0%b5-%d0%bd%d0%b0-%d1%81%d0%bf%d0%b5%d1%88%d0%bd%d0%b8%d1%82%d0%b5-%d0%bc%d0%b5%d0%b4%d0%b8%d1%86%d0%b8/", "text": "Около 6000 спешни медици от центровете за спешна медицинска помощ и лечебните заведения с над 50% държавно участие ще минат през сериозно обучение и допълнителна квалификация. Това съобщи зам.-министърът на здравеопазването Бойко Пенков в понеделник при представянето на втория етап от проект ПУЛСС – “Подобряване на условията за лечение на спешните състояния” 2. Инвестицията по проекта е на стойност 7 млн. лв., а периодът на изпълнение – до 31.12.2019 г. Целта е подобряване качеството на оказваната спешна медицинска помощ и повишаване на знанията и уменията на спешния персонал от цялата страна. За целта е изграден нов оборудван Национален учебен център и предстои закупуването на 30 високотехнологични медицински манекена и специализиран софтуер за обучения, посочи зам.-министър Пенков. Той коментира, че обученията ще бъдат финансирани изцяло със средства на проекта и всички заети в спешната медицинска помощ ще преминат през курсове за практическа и теоретична квалификация – лекари, сестри, фелдшери, шофьори. Проектът се осъществява със съдействието на Министерството на труда и социалната политика като Управляващ орган на ОП “Развитие на човешките ресурси”. “Програмата е много сериозна, много амбициозна, предвидени са всякакви ситуации и съм сигурен, че всички вие ще получите допълнителна квалификация”, посочи още Пенков. На следващ етап предстои друг важен проект, който е свързан с възможността за финансова подкрепа на всички медици, които не специализират по държавна поръчка.", "date": "2019.03.25", "title": " 7 млн. лв. за обучение на спешните медици\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%bf%d0%be%d0%bd%d0%b0/", "text": "Определено, ако енергията на Цветан Цветанов отсъства от парламента, поне в началото ще има клатушкане. Това каза лидерът на ВМРО, вицепримиер и министър на отбраната Красимир Каракачанов пред БТВ във връзка с подадените оставки в кабинета. „Знаете, че обществото е чувствително, когато хора от властта придобиват някаква собственост. От тази гледна точка не съм учуден, че тази тема има такъв обществен резонанс. За мен по-важно е било винаги дали нещата са законни или не и дали средствата, с които са закупени тези имоти са законно придобити или не. Естествено, че всеки един подобен казус създава обществен шум, любопитство, интерес, недоволство и т.н.“, коментира той. „Каква ще бъде реакцията на г-н Цветанов не мога да коментирам“, допълни вицепремиерът. По думите му определено политиката понася щети заради този казус. „Понася доколкото преди изборите един подобен въпрос е поставен пред обществото като начало на предизборната кампания“, отбеляза Каракачанов. „С така поставено начало на предизборната кампания според мен е ясно, че тя ще бъде мътна и кървава, ще бъде изпъстрена предимно с удари под кръста и компромати, а не борба на идеи“, каза още той. Каракачанов даде пример с конгреса на ВМРО, от който не са се чули послания, а всичко се е концентрирало около този скандал. „Не съм говорил с Борисов по този казус“, посочи още вицепремиерът. На въпрос дали оставките са били уместни, той отговори: „След като те са ги подали и са били приети, значи са уместни. Въпрос на лично решение  и преценка. Премиерът е този, който приема или не приема тази оставка“. Запитан дали евентуална оставка на Цветанов би затруднило събирането на кворума, Каракачанов отговори: „Едва ли ще го застраши, но най-малкото парламентарният механизъм за събиране на кворум ще забуксува. Ние подкрепяме едно правителство не заради една или друга личност, а заради самата му програма. Определено обаче, ако отсъства цялата му енергия в парламента, поне в началото ще има клатушкане“. Във връзка с версията за „приятелски огън“ срещу Цветанов, Каракачанов отбеляза, че версиите са няколко и възможно да има и такъв, но няма как да не излезе на яве кой и с какви цели го прави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.25", "title": " Красимир Кракачанов: Политиката понася щети заради казуса с апартаментите"}
{"url": "https://trud.bg/%d1%81%d0%bc%d0%b5-%d0%bde-%d0%b8%d0%b7k%d0%bb%d1%8e%d1%87%d0%b2a-%d0%bfpo%d0%b4a%d0%b6%d0%b1a%d1%82a-%d0%bda-%d1%87ac%d1%82-%d0%b8%d0%bb%d0%b8-%d0%bda-%d1%86e%d0%bb%d0%b8%d1%8f-c%d0%b8-%d0%b1%d0%b8/", "text": "Eвpoпeйcĸaтa ĸoмпaния  , в ĸoятo влизa и мeдийнaтa гpyпa нa бългapcĸaтa bТV, пoтвъpди, чe нe ce e oтĸaзaлa oт пpoдaжбaтa нa чacт oт бизнeca cи. Cлeд зaceдaниe нa бopдa oт ĸoмпaниятa oбявиxa в пoнeдeлниĸ, чe пpoдължaвaт „дa paзглeждaт cтpaтeгичecĸи aлтepнaтиви, вĸлючитeлнo възмoжнa пpoдaжбa нa чacт oт бизнeca“, пишe Маrkеt Wаtсh. Ocвeн y нac СМЕ пpитeжaвa тeлeвизиoнни ĸaнaли нa oщe няĸoлĸo пaзapa в Цeнтpaлнa и Изтoчнa Eвpoпa – Чexия, Pyмъния, Cлoвaĸия и Cлoвeния. Oт oфициaлнoтo cъoбщeниe нa дpyжecтвoтo cтaвa яcнo, чe бopдът нa диpeĸтopитe e взeл peшeниe зa cъздaвaнeтo нa cпeциaлeн ĸoмитeт, ĸoйтo дa pъĸoвoди пpoцeca пo oцeнявaнeтo нa paзличнитe cтpaтeгичecĸи възмoжнocти. „Toвa мoжe дa вĸлючвa, зaeднo c дpyги нeщa, пpoдaжбaтa нa чacт или нa цялaтa ĸoмпaния, oбeдинявaнeтo c дpyг cтpaтeгичecĸи пapтньop, peĸaпитaлизaция или пpoдължaвaнe нa изпълнeниeтo нa дългocpoчния бизнec плaн нa СМЕ. АТ&Т, ĸoйтo e нaй-гoлeмият aĸциoнep в СМЕ, пoдĸpeпa плaнa зa пpepaзглeждaнe нa cтpaтeгичecĸитe aлтepнaтиви“, ce ĸaзвa в cъoбщeниeтo. Πpeз 2017 гoдинa гигaнтитe Тіmе Wаrnеr и АТ&Т oбявиxa, чe щe ce oбeдинят. Toгaвa cтaнa яcнo, чe гpyпaтa щe тpябвa дa ce oтĸaжe oт чacт oт aĸтивитe cи, зa дa мoжe дa бъдe ocъщecтвeнa cдeлĸaтa, изчиcлявaнa нa дeceтĸи милиapди дoлapи. Bъпpeĸи чe oбeдинeниeтo нa Тіmе Wаrnеr и АТ&Т бeшe блoĸиpaнo oт влacтитe в CAЩ, oт eвpoпeйcĸaтa мeдийнa гpyпa пpoдължиxa дa тъpcят ĸyпyвaч зa бизнeca cи в Чexия, Cлoвaĸия, Pyмъния и Бългapия. Πpeз лятoтo нa cъщaтa гoдинa СМЕ пoтвъpди, чe щe пpoдaдe oпepaциитe cи в Cлoвeния и Xъpвaтcĸa. B нaчaлoтo нa тaзи гoдинa oбaчe oт гpyпaтa cъoбщиxa, чe ca пpeĸpaтили cпopaзyмeниeтo зa пpoдaжбaтa нa aĸтивитe cи в Cлoвeния. Kaтo пpичинa зa тoвa бeшe пocoчeнo нaмaлявaнeтo нa зaдлъжнялocттa нa ĸoмпaниятa. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.25", "title": " СМЕ нe изĸлючвa пpoдaжбaтa нa чacт или нa цeлия cи бизнec"}
{"url": "https://trud.bg/%d0%b7%d0%b0%d0%bce%d1%81%d1%82%d0%bd%d0%b8%d0%ba-%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d0%b5%d0%bd%d0%b5%d1%80%d0%b3%d0%b5%d1%82%d0%b8%d0%ba%d0%b0%d1%82%d0%b0/", "text": "Замeстник-министърът на енергетиката Красимир Първанов, който според медийни публикации също е купил луксозно жилище на преференциални цени от строителната фирма „Артекс“, засега няма да подава оставка. Това заявиха за   източници от енергийното министерство. Самият Първанов не бе открит за коментар на информацията, че през есента на миналата година си е купил апартамент от 150 квадрата и два гаража. Жилището е в столичния квартал „Изток” и според платената от него сума квадратен метър е струвал около 600 евро на квадратен метър. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.25", "title": " Замeстник-министърът на енергетиката Красимир Първанов засега няма да подава оставка заради апартамент от „Артекс“"}
{"url": "https://trud.bg/%d0%b4%d0%b0%d1%84%d0%be%d0%b2%d1%81%d0%ba%d0%b0-%d1%81%d0%b8-%d0%bf%d0%be%d0%b6%d0%b5%d0%bb%d0%b0-%d0%bc%d0%bb%d0%b0%d0%b4%d0%b5%d0%b6%d0%ba%d0%b0-%d0%be%d0%bb%d0%b8%d0%bc%d0%bf%d0%b8%d0%b0%d0%b4/", "text": "Екатерина Дафовска си пожела България да бъде домакин на зимни младежки олимпийски игри, за да може инфраструктурана за биатлон да бъде оправена. Олимпийската шампионка и председател на родната федерация уточни, че страната ни се нуждае поне от 2-3 бази, за да може зимния спорт да има бъдеще у нас. „Възможности за обособяване на центрове има в Боровец, където е необходимо да се възстанови стрелбището и пистата – каза тя. – Както и в Троян. Преди 6 години там построиха стрелбище, но то остана в нищото, без ролбан. А там тренират около 100 деца от два клуба.“ И отчете, че федерацията изпраща успешен сезон след европейската титла на Красимир Анев, среброто на Владимир Илиев от световното, както и 6-то място на Милена Тодорова от мондиала за девойки. Самият Анев не изключи възможността да остане и за следващата олимпиада до 2022, стига да има условия за подготовка, резултати и финансиране. „Ако имаме необходимата база това ще даде възможност и на младите да тренират пълноценно, а пък и ние ще спестим пари от лагери в чужбина – обяви Анев. – Много съм горд, че победих норвежеца Тарей Бьо на европейското. Не можем да сравняваме нашето финансиране с тяхното. Показахме им обаче, че от нищото правим нещо.“", "date": "2019.03.25", "title": " Дафовска си пожела младежка олимпиада"}
{"url": "https://trud.bg/%d0%bc%d0%b0%d0%b9%d0%ba-%d0%bf%d0%b5%d0%bd%d1%81-%d0%bf%d0%be%d1%82%d0%b2%d1%8a%d1%80%d0%b4%d0%b8-%d1%87%d0%b5-%d1%82%d1%80%d1%8a%d0%bc%d0%bf-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be/", "text": "В понеделник президентът на САЩ Доналд Тръмп официално ще признае суверенитета на Израел върху Голанските възвишения с израелския премиер до себе си, съобщи американският вицепрезидент Майк Пенс, цитиран от AFP. „Днес за първи път от 52 години, с министър-председателя Нетаняху до него, президентът на САЩ официално ще признае суверенитета на Израел над Голанските възвишения“, каза Пенс пред про-израелското лоби AIPAC, което посрещна думите му с гръмки аплодисменти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.25", "title": " Майк Пенс потвърди, че Тръмп официално ще признае Голанските възвишения за част от Израел в понеделник"}
{"url": "https://trud.bg/%d0%b2%d0%be%d0%b9%d1%81%d0%ba%d0%b0%d1%82%d0%b0-%d0%ba%d1%83%d0%bf%d1%83%d0%b2%d0%b0-33-000-%d1%87%d0%b8%d1%84%d1%82%d0%b0-%d0%ba%d1%83%d0%b1%d0%b8%d0%bd%d0%ba%d0%b8/", "text": "Армията усилено подновява стайлинга си. Военното министерство се кани да купи 33 000 чифта летни кубинки за военните. Ведомството е обявило обществена поръчка за доставка на чепиците на стойност 3 437 500 лева без ДДС. Фирмата, която спечели търга, ще сключи рамково споразумение за 36 месеца. Обувките трябва да бъдат доставени в армейските складове в софийското село Негушево. МО е пуснало и търг за доставка на наградни знаци. Бройките са близо 500 и ще струват на военния бюджет около 70 000 лв. без ДДС. Най-много бройки са поръчани за знак “За вярна служба под знамената”. В номенклатурния лист са вписани още почетен знак “Свети Георги”, знак “За отлична служба”, “За принос към Министерство на отбраната”, “За достойнство и чест”, “За пострадали във военен конфликт, мисия и операция” и др.", "date": "2019.03.25", "title": " Войската купува 33 000 чифта кубинки"}
{"url": "https://trud.bg/%d1%86%d0%b8%d0%b3%d0%b0%d0%bd%d0%b8%d0%bd-%d0%b7%d0%b0%d0%ba%d0%bb%d0%b0-22-%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d1%81%d0%b8-%d0%b6%d0%b5%d0%bd%d0%b0-%d0%be%d0%b1%d0%b7%d0%be/", "text": "Бащата наскоро излязъл от затвора Циганин закла 22-годишната жена, с която живеел доскоро под един покрив в ромския квартал “Лозенец”, бе арестуван от полицията в Стара Загора. Първоначалните информации, че жертвата е била проститутка, а убиецът – неин сводник, не бяха потвърдени. Трупът на Мария бил намерен от 5-годишното й момченце в спалнята на втория етаж в къща на ул. “Витоша”. Детето било гладно и отишло да види защо майка му не става да му приготви закуска. Видяло я да лежи на спалнята с нож, забит в гръкляна. Сигналът до полицията бил подаден в 8, 20 ч в неделя и още същия ден криминалисти стигнали до извършителя – 28-годишният Тодор В. Той бил задържан в дома на майка му, обвинен за убийство и пратен в ареста за 72 часа. Свидетели от махалата разказаха, че Тодор заживял с Мария, когато тя била 13-годишна. Той бил наркоман и полицията го арестувала за закана с убийство, когато размахвал нож на друга жена и заплашвал да я заколи. За това деяние бил пратен в затвора и излязъл преди няколко месеца. В събота отишъл при жената и детето, вечеряли и Тодор и Мария се усамотили в спалнята. Какво се е случило помежду им, знаят само двамата.  ", "date": "2019.03.25", "title": " Циганин закла 22-годишната си жена (обзор)\t\t\t"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%bb%d1%8a%d1%81%d0%bd%d0%b0-12-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4/", "text": "Шофьор блъсна 12-годишно дете на столичния бул. „Александър Малинов“ на пешеходна пътека, съобщи  . Сигналът в МВР е подаден към 16 часа. Шофьорът е на място и в момента се работи с него, казаха от СДВР. На място веднага е изпратена линейка, казаха от Спешна помощ. Оттам пратили и втора кола за всеки случай. Веднага транспортирали детето към противошокова зала в „Пирогов“. По първоначални данни състоянието му е тежко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " Шофьор блъсна 12-годишно дете на пешеходна пътека на столичен булевард\t\t\t"}
{"url": "https://trud.bg/%d1%81%d0%bf%d0%b5%d0%ba%d1%83%d0%bb%d0%b0%d1%86%d0%b8%d0%b8-%d0%b7%d0%b0-%d1%82%d1%80%d0%b5%d1%82%d0%b8%d1%8f-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d1%87%d0%b5%d0%b7/", "text": "Не са подадени обвързващи оферти Публичното дружество “Еврохолд” определи като “слухове и спекулации” свързването му с процедурата за продажба на българските активи на ЧЕЗ. Чешкото издание “Лидове новини” съобщи, че “Еврохолд” е третата компания, след “Инерком” и индийската “Индия пауър”, която се интересува от активите. В съобщение до медиите холдингът заявява, че като публична компания винаги обявява явно придобиванията си. “Следвайки своята корпоративна политика и правила, “Еврохолд България” АД не коментира слухове или спекулативни информации, особено, когато това засяга трети страни. Всяка една публикувана спекулативна непотвърдена информация би могла да повлияе на цената на акциите на холдинга и да увреди интересите на акционерите, включително миноритарните, като това би могло да се счита и за нарушение на законите, които регулират дейността на публичните компании. Ако компанията и подразделенията й възнамеряват да реализират нови придобивания в бъдеще, те ще ги обявят публично и своевременно ще информират всички заинтересовани лица”, се казва в съобщението на “Еврохолд”. От централата на ЧЕЗ в Прага са заявили за БНР, че нямат обвързващи оферти за активите си в България и докато това не се случи, няма да коментират процедурата. Все още българската “Инерком” и и индийската “Индия пауър” са потенциални купувачи на българските активи, са заявили от Прага. От централата на ЧЕЗ са добавили, че очакват обвързващи оферти през април. Информацията за трети потенциален инвеститор за активите на чешката компания в България беше анонсирана миналата седмица от Томаш Плескач от Надзорния съвет на ЧЕЗ.", "date": "2019.03.25", "title": " Спекулации за третия кандидат за ЧЕЗ\t\t\t"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d0%b5%d1%86-%d1%81%d0%bf%d1%80%d1%8f-%d0%b3%d1%80%d0%b8%d0%b3%d0%be%d1%80-%d0%b2-%d0%bc%d0%b0%d1%8f%d0%bc%d0%b8/", "text": "Австралиецът Джордан Томпсън сложи край на участието на Григор Димитров на турнира от сериите „Мастърс“ в Маями. Родната звезда не успя да продължи успешното си завръщане на корта два дни след разгромната победа над испанския ветеран Фелисиано Лопес. В мач от третия кръг Димитров отстъпи с 5:7, 5:7 след 2 часа на корта.  А срещата започна обещаващо – пробив още в първия гейм след игра с високо темпо срещу сравнително неопитния противник. Григор обаче загуби предимството веднага след това като изпусна подаването си. С течение на мача се оказа, че по-малко от 60% от първия му сервис влиза в полето.  Сетът се завърза, а в два от геймовете българинът стигна до нови шансове за пробив, но 24-годишният Томпсън си отрази с мощни удари. В 12-ия гейм австралиецът на свой ред разклати подаването на съперника и реализира втората си възможност да затвори сета.  Спечелената първа част окуражи 77-ия в света и той проби за 3:1 във втората. Димитров не се отказа и обърна до 5:4, но трепна в момента, в който сервираше за сета. Австралиецът се вкопчи в тази възможност и продължи смело да забива  топката с всичка сила в полето Григор. Последва нов пробив и малко по-късно мачът свърши.  ", "date": "2019.03.25", "title": " Австралиец спря Григор в Маями"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d1%81%d0%b5-%d0%b8%d0%bd%d1%82%d0%b5%d1%80%d0%b5%d1%81%d1%8a%d1%82-%d0%ba%d1%8a%d0%bc-%d1%82%d1%80%d0%b8%d1%81%d1%82%d0%b0%d0%b9%d0%bd%d0%b8/", "text": "Средната площ e 82 кв.м Повечето сделки се финансират със заеми Увеличава се интересът на купувачите към по-големите жилища и новото строителство, коментираха брокери на имоти. Интересът към малките жилища с една и две стаи намалява, а в същото време расте търсенето на тристайни и многостайни апартаменти. Търсенето на къщи е нараснало с 33%, а на тристайни апартаменти с около 40%. Средната площ на закупените жилища в София се е увеличила от 76 кв.м през 2014 г. на 82 кв.м през 2018 г., а средната цена на квадратен метър също бележи ръст от 766 евро на кв.м през 2014 г. до 1199 евро на кв.м. Причината на засиления интерес към по-големи жилища е, че в последните три години пазарът е движен основно от купувачи, които придобиват жилища за собствено ползване и в по-малка степен с инвестиционна цел. Когато се купува имот с инвестиционна цел очакванията са това да е дългосрочна инвестиция за период от поне пет години. 45% от жилищата са придобивани с цел инвестиция, а 55% – за задоволяване на собствени жилищни нужди. Интересът на купувачите към качествено строителство също расте, за което свидетелства намаляващият дял на панелните жилища в общия обем от закупените имоти и увеличаването на дела на монолитните жилища. Сериозно се увеличава интересът към новопостроените жилища, като делът им нараства от 10-15% през 2014 г. до 30-35% през 2018 г. С ипотечни кредити вече се финансират около 70% от сделките с имоти, което доближава София до европейските пазари. През 2018 г. пазарът беше добър и се надявамe през 2019 г. да бъде още по-добър и по-балансиран, коментираха брокери на имоти. Купувачите вече са много по взискателни към имотите и не са готови да се сдобият с жилище на всяка цена. Това кара строителните предприемачи да преразглеждат своите очаквания. Прогнозите на брокерите са динамиката на средните цени на жилищните площи да продължи да намалява и това да доведе до удължаване на средния срок за закупуване на имот. Пазарът на имоти в София е балансиран и няма предпоставки за балон, коментираха брокери на имоти. Това се потвърждава от редица ключови икономически показатели през 2018 г. и в предкризисния период 2006-2008 г. Ръстът на ипотечните кредити сега е около 10%, при над 20% в годините преди кризата. Необслужваните заеми сега са около 11%, докато преди десет години равнището им надминаваше 22%. В периода 2005-2008 г. цените на жилищата нарастваха с 25% на година, а в последните няколко години средният ръст е около 10%. Тези данни показват, че икономиката не прегрява, поради което не може да се говори за балон на пазара на жилищни имоти, коментират експертите. Средната цена на жилищата в София е нараснала с 11% за деветмесечието на 2018 г., като при панелните жилища е отчетено повишение с 8%, а при монолитното строителство – с 12%, сочат данните на брокери на имоти.   180 хил. евро за луксозен двустаен апартамент Наемите на къщи достигат 2000 евро При средновисокия и високия сегмент средните цени на двустайните жилища са на ниво между 145 хил. и 180 хил. евро, при тристайните достигат между 210 хил. и 250 хил. евро, а при къщите – до 450 хил. евро, сочат данните на консултантска компания на пазара на имоти. Отстъпката от офертната цена, която продавачите са готови да направят, постоянно намалява. Средните наемни цени на двустайни жилища от средновисокия и високия сегмент се увеличават, като варират между 950 и 1200 евро, а при тристайните апартаменти са между 1300 и 1600 евро. При къщите наемите достигат до 2000 евро, сочат още данните компанията. Строителството на жилища в средновисокия и високия сегмент е нараснало с 12%, а свободните площи през 2018 г. са около 8%. Основните фактори при покупката са кварталът, вътрешното разположение и наличието на паркомясто. Сред факторите, които отблъскват купувачите, все повече доминират социалните елементи и липсата на инфраструктура като училища и детски градини, както и на зелени площи, а некачественото строителство остава на по-заден план. При хората, които смятат да придобият имот, използването на собствени средства и на ипотечен кредит е разпределено сравнително поравно, показва проучване на консултантската компания. Клиентите от средновисокия и високия сегмент също все повече обръщат внимание на допълнителните услуги и обкръжаващата ги среда при избора на имот. В София сред кварталите, към които има най-голям интерес, се нареждат “Малинова долина”, “Младост” и “Изток”. Нараства и интересът към жилища извън София.   Метрото е решаващо за инвестициите Близостта на планината е плюс за район „Витоша” “Витоша” е районът в София с най-много издадени разрешения за строеж, като те са основно за строителство на жилищни сгради и в по-малка степен на индустриални и офис сгради. “Малинова долина” е най-динамично развиващият се квартал в района с ръст на инвестициите и строителството благодарение на близостта до метрото и Бизнес парка. Метрото ще продължи да се разширява, а това ще обуславя развитието и на други зони в район “Витоша”, които сега стоят като празни полета. Вече е прието удължаване на метрото с още две спирки в столичния квартал “Младост”. След построяването на метрото хората ще могат директно да се качват на Симеоновския лифт и да посещават планината. Именно близостта до планината и зелените пространства в кварталите над Околовръстния път кара хората да си купуват имоти и да строят жилища в столичния район “Витоша”. В последно време там се наблюдава насищане с големи вериги магазини, общинска и образователна инфраструктура, като последната е особено силен фактор при решението за закупуване или наемане на имот.  ", "date": "2019.03.25", "title": " Увеличава се интересът към тристайните жилища\t\t\t"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%b7%d0%b0%d0%bf%d0%be%d1%87%d0%bd%d0%b0-%d0%b4%d0%b0-%d0%bd%d0%b0%d0%bd%d0%b0%d1%81%d1%8f-%d1%83%d0%b4%d0%b0%d1%80%d0%b8-%d0%b2-%d0%b8%d0%b2%d0%b8%d1%86%d0%b0/", "text": "Израелската армия обяви, че е започнала въздушни удари по обекти на Хамас в ивицата Газа в отговор на ракетното нападение от палестинската групировка срещу Израел рано тази сутрин, предадоха Ройтерс и ДПА. Очевидци съобщиха, че са чули силни експлозии в Газа и че над града кръжат израелски дронове. В съобщението на израелските военни се казва, че набелязаните мишени са из цялата ивица. Палестински източници съобщиха, че ракети, изстреляни от израелските хеликоптери, са поразили военноморски обект на Хамас западно от град Газа и голям тренировъчен лагер на групировката северно от града. Очевидци твърдят, че лагерът е бил поразен от три ракети. Вероятно хората и от двата обекта са били евакуирани. В болниците по контролираната от Хамас територия е обявено извънредно положение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " Израел започна да нанася удари в Ивицата Газа в отговор на ракетния обстрел"}
{"url": "https://trud.bg/us-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b4%d0%b0%d0%b4%d0%b5-%d0%b3%d0%be%d0%bb%d0%b0%d0%bd-%d0%bd%d0%b0-%d0%b8%d0%b7%d1%80%d0%b0%d0%b5%d0%bb/", "text": "Президентът на САЩ Доналд Тръмп реши Вашингтон едностранно да признае суверенитета на Израел върху Голанските възвишения, които еврейската страна окупира от Шестдневната война от 1967 г. насам. Това съобщи самият Тръмп след срещата си в Белия дом с израелския премиер Бенямин Нетаняху. В присъствието на Нетаняху Тръмп подписа официалния президентски указ за признаването на Голанските възвишения за израелска територия. Намерението си да направи тази стъпка Тръмп обяви миналата седмица, а специалисти веднага коментираха, че то би било сериозно нарушение на международното право, което не признава присъединяване на територии, завзети с военна сила. Решението на US президента идва в изключително удобен момент за отявления му съюзник в Тел Авив Нетаняху, който е изправен пред парламентарни избори на 9 април и същевременно е обект на разследване за корупция и злоупотреба с власт. Малко преди официалното съобщение от Белия дом, на провеждащата се във Вашингтон конференция на проеврейската лобистка група “Комисия за американско-израелски публични отношения” се яви основният конкурент на Нетаняху за следващ премиерски мандат Бени Ганц, който призова за единство в Израел. Междувременно израелският премиер бе принуден да съкрати визитата си в САЩ, първоначално планирана за 4-дневна, след ракетно нападение рано сутринта по израелска територия от Ивицата Газа. При атаката пострадаха седем души. В отговор късно днес израелските ВВС подложиха цели в Ивицата Газа на масирани бомбардировки.    ", "date": "2019.03.25", "title": " US президентът даде Голан на Израел\t\t\t"}
{"url": "https://trud.bg/%d0%bf%d0%b0%d0%ba%d0%b5%d1%82%d1%8a%d1%82-%d0%bc%d0%be%d0%b1%d0%b8%d0%bb%d0%bd%d0%be%d1%81%d1%82-%d0%b2%d0%bb%d0%b8%d0%b7%d0%b0-%d0%b2-%d0%b4%d0%bd%d0%b5%d0%b2%d0%bd%d0%b8%d1%8f-%d1%80%d0%b5/", "text": "Пакетът „Мобилност“ влиза за гласуване в залата на Европейския парламент в сряда. До това се стигна, след като депутатите гласуваха дневния ред на европарламента през тази седмица, предаде  . За решението гласуваха 156 за и 154 против, а 14 се въздържаха. Трима български депутати не са взели участие е гласуването – Николай Бареков, Светослав Малинов и Нежми Али. Протест на български и румънски превозвачи ще се състои в сряда пред сградата на ЕП в Страсбург в сряда, категорични бяха българските евродепутати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " Пакетът „Мобилност“ влиза в дневния ред на Европейския парламент"}
{"url": "https://trud.bg/%d0%bf%d1%80%d0%b8%d0%ba%d0%b0%d0%b7%d0%ba%d0%b0-%d0%b7%d0%b0-%d0%b0%d1%81%d0%b0%d0%bd%d1%81%d1%8c%d0%be%d1%80%d0%b0-%d0%ba%d1%8a%d0%bc-%d0%b4%d1%8a%d0%bd%d0%be%d1%82%d0%be/", "text": "Апаратчици от всякакви партийни цветове се надпреварват „да се устроят“ По нашите географски ширини почти нищо в политиката не е в състояние да подразни хората толкова, колкото устройването на властниците с големи жилища на тънки цени. Ако гладът и тежка несправедливост са в състояние да изкарат народа на улицата, то имотите на властта го карат да я презира. Един управник може да къта милиони по сметките си, но това не е такъв мощен дразнител за общественото мнение, в какъвто се превръща един апартамент, придобит при подозрителни ценови условия, докато съответният управник е на държавна служба. Апартаментите на властта у нас олицетворяват в масовото съзнание поучителната „Приказка за стълбата“, но в нова редакция – като „Приказка за асансьора… към дъното“. Тази особеност на родната политическа психология сякаш се корени във времето на „зрелия социализъм“. Тогава комунистическата плутокрация – онази каста от няколко хиляди души, която упражняваше тоталитарната „диктатура на пролетариата“ и се беше самопровъзгласила за „боеви авангард“ – си строеше луксозни кооперации и си раздаваше апартаменти по 150-200 кв. м, с аристократично високи тавани, просторни гаражи и тераси. И сега могат да се видят тези сгради, например в София, по бившата улица „Г. Г. Деж“ (дн. ул. „Велико Търново“), по бул. „Васил Левски“, в кварталите „Изгрев“ и „Изток“. Да не говорим за вилите на номенклатурата, за специалните магазини, от които пазаруваха. По-възрастните софиянци помнят този в сградата на хотел „Рила“. Да не се връщаме към пълното битово обслужване на държавна сметка – от готвене, пране и чистене, до разходка на домашни любимци – което им предоставяше УБО. Отрочетата на червената плутокрация днес живеят из тези имоти или се изхранват от тях. Докато плутокрацията се ширеше в този невиждан за онова време у нас лукс, народът беше натикан в сумрачни панелки с ниски тавани и масово в гарсониери. Дълго време тристайният апартамент беше рядкост и се вземаше предимно с връзки. Хората чакаха години, а някои дори десетилетия за жилище. Този контраст между червената каста и обикновените хора неминуемо предизвикваше недоволство, сарказъм и попържни към властта. Темата с привилегиите, в които тънеше соц-номенклатурата, беше един от основните политически въпроси, които предизвикваха критика към режима в навечерието на промените, а отнемането им стана един от първите белези на демонтажа на тоталитарната система след 1989 г. Тази несправедливост в уж най-социалния строй, неминуемо е оставила отпечатък в народопсихологията. Почувства го като атмосфера и отношение дори и Симеон Сакскобургготски с т. нар. казус с „царските имоти“, които реституира докато беше във властта. Истината е, че и до днес една нагласена обществена поръчка за милиони не предизвиква възмущението, което провокират новодомците на властта и техните имоти. Докато заемаш висок публичен пост и вземаш държавна заплата, не трябва да се лакомиш за ново жилище, особено пък взето с отстъпка или на преференциални цени. Дори всичко да е законно. Защото хората с основание са твърде чувствителни по темата. Това е политическа аксиома. И който не я разбира, значи не разбира нищо от политика. Г-н Бойко Борисов, който е във властта вече повече от 15 години като кмет и премиер, явно добре разбира тази аксиома. Превърна в един от емблематичните елементи на своя публичен образ „родната къща в Банкя“. Там живее, там посреща и изпраща приятели и просители. Сигурно е могъл да се пренесе някъде на ул.“Латинка“ или на друго апетитно място. Вероятно през всичките тези години са му предлагали даже като подарък я апартамент, я цял мезонет. Съвсем законно, като типичното българско подмазване пред властимащите. Но той разбира от политика. За разлика от мнозина от новата партийна номенклатура. Апаратчици от всякакви партийни цветове през годините се надпреварват „да се устроят“ докато са на държавен пост. Първо бяха разграбени ведомствените апартаменти. Още от времето на Иван Костов министри, зам.министри, шефове на агенции и членове на политически кабинети започнаха да ги изкупуват на символични цени. После, по времето на кабинета „Сакскобургготски“, тази порочна практика продължи с нова сила. Извадени от адвокатски кантори и университетски скамейки висши чиновници от новата власт се втурнаха да си решават битовите проблеми. Като народен представител по онова време, през 2003 г., бях един от тези, които извадиха такъв скандал на светло и поисках от парламентарната трибуна лично от присъстващия в залата министър-председател новодомците, включително от неговия политически кабинет, да понесат отговорност, да доплатят или върнат жилищата. „Жилищната треска уби новия морал“, заявих от трибуната и внесох поправка в Закона за държавната собственост, с която забранихме на политически фигури да купуват евтини ведомствени имоти. Колко съм бил наивен! И колко незначителни изглеждат днес тогавашните прегрешения на властта в това отношение, на фона на събитията след това. Алчността и тщестлавието човешки са неизтребими грехове. По времето на последвалото управление на БСП и „тройната коалиция“ започна вакханалията със „заменките“. Днес, при ГЕРБ, ставаме свидетели на нова апартаментна треска сред номенклатурцчиците на властта. Не ги наричам „политици“, защото очевидно не са. Държавният или партиен пост не правят никого „политик“. Идеите и способността да се разбират и управляват процесите в обществото правят разликата между един номенклатурен назначенец и един политик. Та, тази номенклатура очевидно е затънала в измамната илюзия, че властта й се полага. Просто ей-така, по рождение. Че е незаменима и е обречена да бъде на власт. Плутокрацията не управлява, тя консумира властта. Само така може да се обясни липсата на мяра и приличие. Защото това е най-малкото, което може да се каже за скандала с апартаментите на властта, който тресе държавата вече няколко дни. По-големият въпрос – за съмненията около цените на имотните сделки, произхода на парите и подозренията, че става въпрос за отплата за прокарване на частен лобистки интерес в законодателството – ще бъдат изяснявани тепърва. Но дори и само липсата на мяра и приличие са достатъчни. Защото символизират разгула на една оядена партийна номенклатура, която консумира власт в свой интерес, а не работи за хората. И тук не става дума за Вежди Рашидов, който е фигура с мащаб, авторитет и възможности, далеч преди да влезе в политиката. Думата е за онези типични номенклатурчици, които преди да заемат висок пост във властта, имат скромни биографии на хора, които са били цял живот на държавна хранилка или нямат никакви забележими професионални или бизнес достижения. Апартамент-гейт може да се разглежда и като пример за негативни явления като „кронизъм“ – облагодетелстване по приятелска линия във и чрез властта. Но е и пример, че „който копае гроб другимо, сам пада в него“. Откакто е на власт, особено в първите години, ГЕРБ системно и с особено настървение се опитва да дискредитира, да унижава, да напада свои предшественици, опоненти и критици. И често за целта си служи с преувеличения, манипулации и откровени лъжи. Затова дори и всичко да е изрядно с въпросните апартаменти, номенклатурчиците на ГЕРБ няма как да очакват пощада от широкото обществено мнение. Идването на власт може и да става понякога по случайност и съвсем не е сигурно, че една партия може да се добере до властта дори да има най-прекрасните идеи и личности. Падането от власт обаче винаги е абсолютно сигурно и неизбежно. Независимо кога и как. И тогава безпринципността, арогантността и самозабравянето се връщат като бумеранг със страшна сила. Реакцията на лидера на ГЕРБ, който досега поиска две оставки, е правилна. Тук не става дума за допусната управленска грешка или някакво административно прегрешение, които могат да бъдат подминати само с остра критика и партийно мъмрене. Става дума за плутократичен манталитет, който е вреден за всяко управление, за държавността и обществения морал. Ефектът от реакцията на премиера обаче ще бъде анихилиран, ако мери с различен аршин за новодомците. Техническите детайли нямат значение. Защото въпросът опира не до тяхното политическо настояще, а до политическото бъдеще на г-н Борисов. И за наследството, което ще остави след себе си, когато рано или късно, по волята народна, слезе от сцената.                    ", "date": "2019.03.25", "title": " Приказка за асансьора… към дъното\t\t\t"}
{"url": "https://trud.bg/%d0%b1%d0%be%d0%b9-%d0%b2-%d0%ba%d0%be%d0%bc%d1%83%d0%bd%d0%b0%d1%82%d0%b0-%d0%bd%d0%b0-%d0%be%d1%82%d0%b5%d1%86-%d0%b8%d0%b2%d0%b0%d0%bd-%d0%bd%d0%b0%d0%bc%d1%83%d1%88%d0%ba%d0%b0%d1%85%d0%b0-%d1%81/", "text": "Скандал посред бял ден в една от къщите на отец Иван в монтанското село Якимово е прераснал в бой. В схватката възрастен мъж от комуната е наръгал с нож 22-годишен младеж, съобщиха от полицията. Битката се е разразила  в ранния следобед в неделя. Според местни жители от дома, където живеели Ивелина М. /40 г./ и синът й Димитър И., в почивния ден се носел силен шум и съседът им Румен Р. /63 г./ отишъл и направил забележка на младия мъж. Двамата обаче се скарали и размахали юмруци. В мелето Румен Р. измъкнал кухненски нож  и пробол противника си в корема. Раненият е бил транспортиран до Центъра за спешна помощ в близкия град Вълчедръм, а оттам го изпратили  в болницата в Монтана, където го оперирали и настанили на лечение. Животът му е вън от опасност, казаха медиците. На местопроизшествието е извършен оглед и е образувано досъдебно производство. 63 годишният мъж е  задържан за 24 часа в полицията в Лом.", "date": "2019.03.25", "title": " Бой в комуната на отец Иван, намушкаха с нож млад мъж"}
{"url": "https://trud.bg/%d0%b7%d0%b0%d0%bc-%d0%b4%d0%b8%d1%80%d0%b5%d0%ba%d1%82%d0%be%d1%80%d1%8a%d1%82-%d0%bd%d0%b0-%d0%be%d0%b4%d0%bc%d0%b2%d1%80-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%b1/", "text": ", служителите предприеха и обиски в жилището на баща й Георги Кьосев, шеф на охранителната полиция в Благоевград. Той също е отведен за разпит. Кьосев бе изведен от панелния му апартамент след два часа обиск от униформени. Той каза, че сега няма да говори, а по-късно. А на въпрос дали знае за отношенията на щерка му с криминално проявен заяви- Питайте нея! Служителите на реда нахлуха в полицията в Благоевград и закопчаха дознателката по подозрение, че изнася вътрешна информация към кримиконтингент. Качулати униформени извършиха ареста на Розалина Кьосева на работното и място , която напълно била ошашавена. Тя работи като дознател в Първо управление на благоевградската полиция и е дъщеря на шефа на Охранителна полиция към ОДП-то Георги Кьосев. Дознателката е 28 –годишна и срещу нея са постъпили сигнали преди около 4 месеца за обвързаност с лица от кримиконтингента. Тя има любовен романс с Владимир Т., известен с прозвището Боклука. В момента криминално проявеният се намира в затвора, излежава присъда за наркотици. Дознателката е посещавала изгората си в затвора и е успяла да му внесе мобилен телефон. Освен това го е захранвала и с информация, известна от работното й място. Владимир е издирван и в Гърция по обвинение за пласиране на фалшиви пари. Той е стар познайник на местната полиция и преди време беше част от обкръжението на бандата на Венци-Мишката. Кьосева е била следена и наблюдавана преди да се осъществи ареста. От любов да правиш глупости, така коментираха колегите и нейния арест. Към този момент няма официална информация за зрелищната акция, която разбуни Благоевград и полицията. Тя е осъществена от вътрешна сигурност и благоевградската районна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " Задържаха и бащата на дознателката от Благоевград, който е шеф на охранителна полиция"}
{"url": "https://trud.bg/%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d0%bf%d0%be%d1%81%d1%80%d0%b5%d1%89%d0%b0-%d1%83%d1%87%d0%b0%d1%81%d1%82%d0%bd%d0%b8%d1%86%d0%b8-%d0%be%d1%82/", "text": "Участници от цялата страна ще се съберат в Горна Оряховица за ХІІ Национална младежка среща, която ще се проведе от 29 до 31 март. Форумът е под патронажа на евродепутата Ева Майдел и ще премине под мотото „Ние сме бъдещето”. Срещата се организира от Сдружение „Горнооряховски младежки парламент”, съвместно с Община Горна Оряховица. В продължение на три дни участниците ще имат възможност да споделят опит не само с домакините, но и с поканените представители на водещи партньори. Още първия ден в работата на срещата ще се включи евродепутатът Ева Майдел, която ще разговаря с младите хора по темата „Един ден без Европейския съюз“. Здравето в друг аспект ще представи студентката от МУ във Варна Ивелина Борисова. Как да се използват новите технологии, за да се черпи вдъхновение всеки ден, ще разкаже Георги Ненов, който е създател на един от най-успешните български подкаст канали – Свръхчовекът с Георги Ненов. За силата на думите и успешните послания, младите хора ще разговарят с Александър Куманов и Милена Захариева от Фондация „Четиридесет и две“ и форум КЛЮЧ. В работата на младежката среща ще вземат участие още „Център Мария“ с председател Людмила Цветанова, Николета Попкостадинова от Платформа LoveGuide. По време на тридневната среща ще бъдат организирани различни арт ателиета, в които младите хора ще могат да се включат. От Маргарита Бонева и Кремена Димитрова ще научат как се плете калоферска дантела, а с Иван Маринов ще правят българска бродерия. Снежана Златарска ще покаже на младежите как се работи с царевична шума и как се плъсти вълна. С Ивайло Драганов, младите хора ще се забавляват във вечерта на настолните игри. Поздрав към всички участници ще отправи Младежки театър „Алтернатива“ при НЧ „Напредък – 1869“. Ранобудните младежи ще могат да направят сутрешно зареждане с енергия, заедно с треньора на Таекуондо клуб „Инвикта“ Стефан Купичков и неговият помощник Пламен Николаев. Домакините са подготвили и много музикални игри за презареждане. В ХІІ национална младежка среща ще се включат младежки групи от Димитровград, Стара Загора, Търговище, Силистра, Свищов, Карнобат, Ямбол, Варна, Левски, Казанлък, Хасково, Козлодуй, Златица, София, Сливен, Монтана, както и представители на домакините от Горнооряховски младежки парламент. Участниците в срещата ще бъдат приветствани от кмета на Общината инж. Добромир Добрев. Националната младежка среща в Горна Оряховица е поредна стъпка за продължаване на започнатия диалог между младежта, местната и централната власт за ролята и мястото на младото поколение в изграждането на просперираща България в рамките на обединена Европа.", "date": "2019.03.25", "title": " Горна Оряховица посреща участници от цялата страна за ХІІ Национална младежка среща\t\t\t"}
{"url": "https://trud.bg/%d1%84%d0%b5%d0%bb%d0%b4%d1%88%d0%b5%d1%80%d0%b8-%d0%b8-%d0%bb%d0%b5%d0%ba%d0%b0%d1%80%d1%81%d0%ba%d0%b8-%d0%b0%d1%81%d0%b8%d1%81%d1%82%d0%b5%d0%bd%d1%82%d0%b8-%d0%bd%d0%b0-%d0%bf%d1%80%d0%be%d1%82/", "text": "Пореден протест на специалистите по здравни грижи се проведе пред здравното министерство, където този път излязоха фелдшери и лекарски асистенти. Медици от различни градове в страната взеха участие в протеста. По думите на специалистите до национално недоволство се стига след системно неглижиране на желанието им за срещи със здравния министър Кирил Ананиев, както и неуважително отношение към цялото съсловие от страна на властта. Фелдшерите и лекарските асистенти поискаха и своя съсловна организация, недоволството им беше подкрепено и от други специалисти по здравни грижи.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " Фелдшери и лекарски асистенти на протест пред здравното министерство (СНИМКИ)"}
{"url": "https://trud.bg/%d1%85%d0%b0%d0%bc%d0%b0%d1%81-%d0%be%d1%82%d1%80%d0%b5%d1%87%d0%b5-%d0%b4%d0%b0-%d0%b5-%d0%b8%d0%b7%d1%81%d1%82%d1%80%d0%b5%d0%bb%d0%b2%d0%b0%d0%bb%d0%b0-%d1%80%d0%b0%d0%ba%d0%b5%d1%82%d0%b8/", "text": "Палестинската групировка „Хамас“ отрече обвиненията на Израел, че стои зад   от ранните часове на деня, който порази населен район северно от Тел Авив, предава AFP. „Никой от движенията за съпротива, включително „Хамас“С, не се интересува от изстрелването на ракети от Ивицата Газа към врага“, заяви представител на организацията, пожелал анонимност. Същото съобщение е било предадено на Египет, който е посредник между Израел и „Хамас“. В резултат на обстрела пострадаха седем души, а министър-председателят на Израел Бенямин Нетаняху обяви съкращаване на визитата си в САЩ.  заяви служителят на АФП при условие, че има анонимност, добавяйки, че същото съобщение е било предадено на Египет, посредник между Израел и Хамас.    ", "date": "2019.03.25", "title": " „Хамас“ отрече да е изстрелвала ракети по Израел"}
{"url": "https://trud.bg/%d0%b4%d0%be%d1%86-%d0%b4-%d1%80-%d0%b9%d0%be%d1%80%d0%b4%d0%b0%d0%bd-%d0%b2%d0%b5%d0%bb%d0%b8%d1%87%d0%ba%d0%be%d0%b2-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b4%d0%b0%d0%b4%d0%b5/", "text": "Политиците ни не умеят и не искат да се пазарят, винаги са със свалени гащи Какви са причините да се стигне до скандала „Апартаментгейт”, защо българските политици често се разминават с политическата отговорност, знаят ли въобще какво означава това. Какво ще означава за нас, ако тук бъде построена военноморска база на НАТО. Как да разбираме протестите на хората, живеещи до границата с Турция, срещу строеж на нов кризисен център за бежанци. По тези въпроси разговаряме с доц. Йордан Величков. – Доцент Величков, държавата и властта се тресе от скандала „Апартаментгейт“, който сериозно заплашва управлението на страната. Вече бяха поискани и подадени оставки. Защо се стигна дотук?  – Това е поредният гейт, който преля чашата на търпението. Причините са много, но всички те са следствие от изключително ниското политическо ниво на нашата политическа прослойка. България през последните не само 30, а дори стотина години, има най-посредствените, най-неподготвените и най-сервилните и корумпирани политици в Европа. И това е факт. Резултатите от тяхното управление са смазващи. Това им е нивото. Тези хора не са влезли във властта да помагат на народа и държавата, а единствената им амбиция е как да се облагодетелстват от нея. – Такава констатация е страшна, но думите не бива да хвърлят ей така в пространството, ще трябват и факти, нали?  – Те – фактите, излизат отвсякъде. В последните години видяхме хора без професионални и делови качества, без дипломи, които ги назначават на съответните постове. Но назначаващите ги имат полза от тях. За да могат да поддържат състоянието си във властта, те наложиха изключително остра кампания на противопоставяне, на конфронтация в обществото. Пораженията, които нанесоха на българския народ, са много тежки и непоправими. Унищожена е нагласата за съпротива. Налице е пълна апатия, на българите от години им е все едно. Имаше такива фрапантни случаи във властта, които ако се бяха случили където и да е в Европа, щеше да има мощни демонстрации. Само си спомнете как унищожаваха документи с камиони, уличаващи управляващите в крупни далавери. Следи за стотици милиони бяха унищожени, а съпротива – никаква. Тази апатия е страшна. – Е, тук-там има протести, в парламента има вотове на недоверие…  – Има, но почти не се забелязват на фона на всеобщата апатия. А протестът, вотът на недоверие, по-честите избори са нагледен пример за това, че демокрацията е жива. Какво й е на една Франция, която за шест години имаше избори 8 пъти? А Италия за 20 години – 40 пъти избори? Това са митове. Особено този, че като паднат сегашните няма кой да дойде. Хубава работа! Ако сме стигнали само до сегашната прослойка – смешно и жалко е, горко ни тогава. – Българските политици умеят ли да носят политическа отговорност за действията си и в какво се изразява тя?  – Отговорност се изразява най-вече с подаване на оставка. Не може, както имаше един господин – Станишев, който десетина пъти губи избори, и накрая каза, че поемал политическа отговорност. Но когато си стигнал до провал, единственият изход е оставка! Това е и достойно, и задължително. При нас лидерите обикновено не поемат отговорност по този начин, не се оттеглят, и партиите загиват. Колко партии от големите ги няма вече, за по-малките да не говорим. Къде е НДСВ, която спечели с почти 50%, къде е СДС, която пълнеше площадите със стотици хиляди? Пред очите ни е такова падение. Надявал съм се много, че тези хора ще бъдат една от необходимите ни алтернативи, защото не може без ляво и без дясно. Те бяха необходими на България. А сега сините отиват да се съюзят за някакво местенце в Европарламента! Това е смешно, но и позорно. – Всичко това не е ли резултат от сбъркания ни политически модел, доцент Величков?  – Ето тук е разковничето, той е сбъркан изначало. Модел означава да има разделение на властите, това е железният принцип на демокрацията, който можа да утвърди капитализма като една приемлива на този етап система. Липсата на такова разделение всъщност ликвидира онази соцсистема, в която един човек ръководеше… Ако имаше разделение на властите, никога нямаше да се стигне дотам. Призваните да наблюдават законността в България, трябваше да реагират веднага. Та те имат информация – специални служби, прокуратура, съд. А тук какво стана? Аз ви назначавам за магистрати, а вие след това как ще ме съдите – е, няма начин. – Ами това са абсурдите на нашия преход и нашата действителност.   – И оттам идва всичко. Независимата власт може да бъде страшна за всички политици, а и не само за тях. Тази симбиоза – власт-съдебна система-законодателна-изпълнителна, е страшна! И другата сбъркана работа са партиите. Докато съществуват тип вождистки партии – един човек с неговите капризи и прищевки да налага волята си и той да определя линията и бъдещето, не може да има демокрация. Моето поколение е свидетел на такива неща. Нещо подобно се случва и сега. Това е много опасно! – Искам да ви попитам за нещо, за което много се говори – къде явно, къде тайно. Става дума за това тук да има военноморска база на НАТО, разбирай на Щатите. Соломон Паси дори спомена за база с ядрено оръжие, която да ни пазела от руснаците. Какво означава това?  – Налице е мощна прослойка от глобалисти, наричат ги и ястреби, които доминират на Запад и във външната политика на САЩ. И тези хора искат да направят транснационалните компании доминиращи и ръководещи света, искат да обезличат силните национални държави, каквато е Русия, и съответно да ги сложат под техен контрол. Русия е много съблазнителна с богатствата си. Една госпожа преди години – Мадлин Олбрайт, дори си позволи без да се притеснява да каже, че богатствата, които има Русия, са им множко и те трябва бъдат преразпределени. След това през годините го повтаряха и други важни фактори. – Нещо като необявен, но реален кръстоносен поход срещу Русия, съгласен ли сте с такава теза?  – Точно така е. Доказано е, че война се води за две неща – за територии и за богатства и ресурси (идеологии вече няма). Русия има и от двете неща в повече. За какво да води война и с кого? Та нали тя освободи всичките се съюзници след 1989-а и им каза: Всеки да върви сам по пътя си, който избере. Всички други приказки, че Русия ги заплашва и иска да им вземе отново териториите са прибалтийски и разни други измишльотини. Русия иска само едно – сигурност. И го казвам не като адвокат на Русия, аз съм международник. – Да се върнем на евентуалните морски бази у нас. Искат ли това от нас или ние се натискаме да дадем територии за тях?  – Соломон Паси вече го заяви и това ме кара пак да кажа: често пъти нашето поведение е по-сервилно от поведението на проститутките от Околовръстния път. Те поне се пазарят, а ние сме със свалени гащи. Има един исторически факт, който показва какви сме били. През 1941 година България подписва участие на страната ни в Тристранния пакт по време на Втората световна война без дори да се пазарим, и когато премиерът Богдан Филов и другите от делегацията се връщат в София, цар Борис III казва ядосан: „Отидохте при съюзниците германци, италианци и японци не само със свалени гащи, но и вазелин им занесохте.“ Така че нашата сервилност не е от вчера. – Какво ще означава, ако се окаже, че се съгласим на наша територия да има такива военноморски бази?  – Ако се допусне, това ще бъде крупно национално предателство. Атия е една от основните български военноморски бази, а колкото и да е малка и ние имаме някаква гордост. Какво налага да се случи това? Веднага бих опонирал тези, които искат да засилят военното присъствие в нашата страна. Нека да кажат от кого и от какво ще трябва да ни пазят американците? В продължение на 140-150 години има 4 държави, които са в басейна на Черно море – Русия, Турция, Румъния и България. Освен по време на война, никога в Черно море не е имало стълкновения. Има подписана специална конвенция в Монтрьо за това. Сега някои от хиляди километри щели да идват да ни пазят. И от кого? Могат да ни пазят само от комарите от Дунава. Кога Русия или Турция са посегнали по море на нас, по-малките? Трябва да има баланс. Винаги може да се намерят няколко протежета тук, в Украйна, в Молдова или в Грузия, които да започнат да се оплакват и да настояват да дойдат да ни пазят. Ако наистина се съгласим да има американски бази в морето ни, това ще нанесе удар по престижа ни и върху икономическите ни интереси. – Какво имате предвид?  – Има една база Гуантанамо, която всички я знаят. Ето това ще стане – Атия като Гуантанамо. Кой ще дойде да почива на морето до такава база? Аз съм бил в Куба и зная за какво става дума. Ще се мотаят разни корвети в Черноморието ни, дали тогава някой ще иска да плава с яхти и платноходки? Стига толкова. Ето как Великите сили използват малките изключително в техен интерес. Това е интересът на Америка и на глобалистите, но нашият път не бива да е такъв. Ако Атия стане база на американците в Черно море, това означава, че между Атия и Гуантанамо може да сложим знак на равенство. Дори ще стане още по-страшно, защото Русия е отсреща. В този кръстоносен поход глобалистите са готови на всичко. – Около нас на Балканите ври и кипи – протестират в Румъния, Сърбия, Македония, Гърция, Черна гора дори. А тук – апатия, както казахте в началото на разговора ни. Вие сте и историк изследовател – само петвековното турско робство ли ще сочим като удобна причина?  – Знаете ли, българинът се смята за обречен. А дотам го доведоха политиците. Дори няма надежда. Та сърбите бяха четири века под турско робство, гърците и румънците също са били. Ами италианците… Но там има общество, което не се страхува, и което отстоява правата си, което вдига глас срещу лъжата и корупцията. Сърбите например винаги са били достоен народ. Вярно е, че много злини са ни причинили, но същото важи и за нас в исторически план. Те обаче винаги са били мъжкари в поведението си. Никога не са се свенили да кажат истината. – Дайте факти, ако обичате.  – Като млад дипломат в Белград съм виждал с очите си каква перфектна външна политика водеха в интерес на Югославия. Такъв уникален баланс имаха между Съветския съюз и Америка! Идваше делегация от Вашингтон, след 15 дни заминаваше югоделегация за Москва. Вашингтон дава кредит от 1-2 милиарда долара, Съветският съюз изкупува за 3 милиарда стоки от ширпотреба – обувки, конфекция, мебели. Умеят го това сърбите. Ние – не. Ние сме пълни лаици. – И какво, камъните пак са в нашия двор, така ли да ви разбирам?  – Не хвърлям камъни, това е истината, която трябва да ни събуди. Сърбите наистина винаги са имали политически елит, на който съм се възхищавал. Докато нашите политици винаги са били най-посредствените и оттам идва бедата за България. Има един много показателен факт – пак е от времето на последната война. Когато трябва да подпишат Тристранния пакт с Германия, Хитлер е много по-щедър към Югославия като им обещава Солун – за това те трябва да пуснат германските обози да минат през страната им, за да атакуват Гърция. А да получат Солун, това значи и цялата Егейска Македония. Правителството на кралска Югославия приема и подписва договора, но два дни след това има бурни, страхотни демонстрации в цялото кралство и правителството пада. На митингите един от лозунгите е потресаващ: „Bolje rat nego pakt“, което означава „По-добре война, отколкото Пакт с Хитлер“. Заради този невероятен кураж и мъжество югославските народи платиха с 1,7 милиона жертви. – Скандалът с апартаментите на властта като че ли засенчи нещо много тревожно: обявената обществена поръчка за около 10 милиона лева за изграждане на временни кризисни центрове от затворен тип за посрещане на бежанци в районите на Малко Търново и Елхово и хората протестират срещу това.  – Хората там са прави да протестират. Бедата е, че имаме ръководство, което няма чувство за отговорност, то не се чувства независимо да взема решения в интерес на народа. Ние нямаме един Орбан, ако имахме нямаше да е така. Хвалим се като най-послушния сателит на Брюксел. Затова всичко се прави тайно. Мой близък преди ден ми се оплака, че не може да стигне до Малко Търново, всичко е блокирано – няма превоз, няма нищо. Ето това е нивото на управляващата ни прослойка – продажно. Те искат чрез външна индулгенция да получат рамо за властта. Ето, вижте – вторият човек в ГЕРБ е всеки месец до Щатите. Бих му казал: „Не американците, а ние пускаме бюлетина за теб. Бъди достоен, бъди мъж“. Но това него не го интересува. Шест години съм бил в САЩ и мога да ви кажа, че американците са един достоен народ. Те са много ясни, стига да си конкретен с тях, не обичат завоалираните неща. И още нещо – те никак не обичат предателите. Във външната политика се уважава не само силния, но и достойния. Нека поне да бъдем достойни. Нашият гост Доц. д-р Йордан Величков е завършил право, специализирал е дипломация в Москва и Лондон. Бил е на дипломатическа работа в Югославия, САЩ и Канада. Депутат в 40-ото НС. Почетен председател на Съюза на патриотичните сили „Защита”. От 1995 г. е преподавател по международни отношения в ЮЗУ „Неофит Рилски” – Благоевград и в СУ „Св. Климент Охридски”. Написал е няколко книги и стотици статии.                ", "date": "2019.03.25", "title": " Доц. д-р Йордан Величков пред „Труд“: Дадем ли Атия за база на НАТО, ставаме като Гуантанамо"}
{"url": "https://trud.bg/%d0%b5%d1%81-%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%bf%d0%be%d0%b4%d0%b3%d0%be%d1%82%d0%be%d0%b2%d0%ba%d0%b0%d1%82%d0%b0-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82-%d0%b1/", "text": "Европейският съюз обяви, че е приключил подготовката си за излизането на Великобритания от структурите на Общността без споразумение, предава AFP. „Тъй като става все по-вероятно Обединеното кралство да напусне ЕС без споразумение на 12 април, Европейската комисия днес приключи подготовката си за развод без споразумение“, се казва в изявление на ЕК. Агенцията припомня, че само преди броени дни Брюксел се съгласи да отложи Брекзит. По план той трябваше да стане факт на 29 март тази година. ЕК очерта мерките в 13 ключови области, от правилата за въздухоплаването и автомобилния транспорт до регулациите на пътуванията, риболовните права и банковото дело. „Мерките на ЕС за непредвидени обстоятелства няма да – и не могат – да смекчат цялостното въздействие на сценария без сделка, нито пък по някакъв начин да компенсират липсата на готовност или да възпроизведат пълните ползи от членството на Великобритания в ЕС“, се казва в разпространения текст. „Тези предложения са с временен характер, ограничени по обхват и ще бъдат приети едностранно от ЕС. Те не са мини-сделки и не са договорени с Обединеното кралство“. Последното изречение е насочено към многобройните поддръжници на Брекзит в британския парламент, които твърдят, че мерките за непредвидени обстоятелства ще означават, че излизането на страната от ЕС няма да бъде толкова лошо, колкото много предполагат. Ако няма споразумение ЕС, незабавно ще приложи правилата си на границата с Обединеното кралство – включително митнически проверки, инспекции на безопасността на храните и проверка на стандартите, което ще доведе до закъснения на натоварените пунктове за пресичане, като пристанищата на канала и тунела под Ламанша. Британските граждани, които пътуват до ЕС, ще бъдат ограничени до 90-дневен престой и ще бъдат подложени на по-строги проверки на паспортите – включително евентуално искане да докажат целта на посещението си и че разполагат с достатъчно средства, за да се издържат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " ЕС приключи подготовката за Брекзит без споразумение"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%ba%d1%82-%d0%bf%d0%be%d0%b4%d0%ba%d1%80%d0%b5%d0%bf%d0%b0-%d0%b4%d0%b8%d0%bc%d0%b8%d1%82%d1%8a/", "text": "Твърди се, че сивата икономика у нас е между 20 и 30 %. Това заяви президентът на КТ „Подкрепа“ Димитър Манолов, който присъства на десетата редовна отчетно-изборна конференция на СРС „Подкрепа” във Велико Търново. „Сивата икономика, новата формула за пенсиониране и протестите на медици в страната. Зависи обаче какво разбираме под сива икономика, защото има една част от която се вижда и друга, която не се вижда. Въпросът е колко я считаме за сива. Има някоя, която е извън всякакви регулации. Има нещо, което по нашите схващания считаме за сива икономика, ама то не е. Това е така наречената недекларирана заетост”, коментира Димитър Манолов. Той уточни, че това са хората, които продават например семки преди мача на стадиона.  „Ясно е, че семкарят няма да ви издаде касов бон. Нивата в България се доближават до Европа. Аз се изкушавам да мисля, че българския пазар е по-подреден от европейския, колкото и да ви се стори парадоксално“, изтъкна Манолов. Той коментира и протестите на медицинските сестри и фелдшерите. „Мисля че никой няма съмнения, че не малка част от тези движения се случват предвид наближаващите избори. От тук нататък кого и как ще може да мобилизира ми е трудно да предскажа и не ми е работа. Но че има проблеми никой не бива да отрича, не го отричам и аз. Този проблем с медицинските сестри и фелдшерите е такъв от няколко години. И още тогава беше ясно, че колективния трудов договор на определени места няма да може да бъде изпълнен. Може би пък е хубаво, че тая година има избори, че темата гръмна и вероятно и там ще се търси някакво решени“, каза Манолов. Относно подготовката на промени при начина на пенсиониране, президентът на КТ „Подкрепа” сподели, че е присъствал на разговора с премиера Бойко Борисов, Томислав Дончев, Бисер Петков и Ивайло Иванов. „Това, за което ще говоря не е сива, а е криминална икономика, която фабрикува пенсионни права. Преди 1997-ма година всички данни за права и доходи са твърде спорни по отношение на своята истинност. И тази криминална икономика функционира именно заради това, защото можеш да произведеш каквито си пожелаеш права на хората и всякакви документи без някой да е в състояние да докаже дали тези документи са верни или не са“, подчерта Димитър Манолов.", "date": "2019.03.25", "title": " Президентът на КТ „Подкрепа“ Димитър Манолов: Сивата икономика у нас е между 20 и 30%"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%81%d1%8a%d1%82%d1%80%d1%83%d0%b4%d0%bd%d0%b8%d1%87%d0%b5%d1%81%d1%82%d0%b2%d0%be%d1%82%d0%be/", "text": "„Египет има ключова роля в региона в борбата срещу тероризма, организираната престъпност, радикалния ислям и нелегалната миграция. Затова сътрудничеството с Египет е важно за нашата национална и европейска сигурност“. Това заяви пред журналисти в Кайро президентът Румен Радев, който пристигна на официално посещение в Арабска република Египет. „Египет е и най-големият наш търговско-икономически партньор за региона на Близкия изток и цяла Африка. Стокообменът вече надхвърли един милиард долара, но има още по-голям потенциал за развитие, затова с мен водя внушителна бизнес делегация във важни области от взаимен интерес“, посочи Румен Радев и допълни, че диалогът и взаимното доверие на високо политическо ниво са много важно условие този потенциал да се развива. Президентът добави, че се очакват редица споразумения между представителите на бизнеса от двете държави. „Тези дни са много важни, програмата е наситена, има и бизнес форум. Очаквам наистина добри сделки“, подчерта държавният глава. В отговор на журналистически въпрос за подадените две оставки на представители на изпълнителната власт президентът Радев заяви, че не е дошъл в Египет, за да коментира апартаментите на Цветан Цветанов. „Моята позиция винаги е била принципна. Преди два месеца по време на моя годишен отчет много ясно заявих, че партиите, които искат да видят себе си на бъдещия политически хоризонт, трябва сами да се чистят от корумпирани и некомпетентни кадри с управленски амбиции, а не да чакат да гърмят скандали и да ги гасят с оставки“, категоричен беше президентът Радев и добави, че това се отнася за всички партии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.25", "title": " Президентът Радев: Сътрудничеството с Египет е важно за нашата национална и европейска сигурност\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d0%b4%d0%b2%d0%b5-%d0%be%d0%b3%d1%80%d0%b0%d0%b4%d0%b8-%d0%b8-%d1%81%d0%b5/", "text": "Трима души, сред които и две деца, пострадаха при катастрофа вчера на бул. „Христо Ботев“ в Русе, предаде „Канал 3“. Произшествието е станало около 15:00 ч. За изясняването му са изпратени екип пътни полицаи. Те са установили, че лек автомобил „Форд Ескорт“ с русенска регистрация, управляван от 29-годишен мъж от Русе, след като е напуснал пътното платно вдясно, се е блъснал в оградата на автокъща, после е продължил движението си и се е спрял в обработваемата земеделска градина на съседния имот. Междувременно той дори е повалил оградата и на двора, и буквално отсякъл част от дърво, до което автомобилът е спрял. В резултат на инцидента са пострадали леко: водачът и двама пътници – на 9 и 13 години. След преглед в болницата 9-годишно момиченце е оставено за наблюдение, а другите двама са освободени за домашно лечение. При проверката на водача за алкохол пътните полицаи са констатирали положителна проба от 1,96 промила. Произшествието е документирано.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.25", "title": " Пиян шофьор се блъсна в две огради и се заби в дърво, докато вози деца на 9 и 13 г. в Русе"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%bf%d0%bb%d0%be%d1%89%d0%b0%d0%b4%d0%ba%d0%b8%d1%82%d0%b5-%d0%b2-%d0%b5%d0%bb%d1%85%d0%be%d0%b2%d0%be/", "text": "Площадките в Елхово, Любимец и Малко Търново се изграждат за евентуална мигрантска криза. Това заяви министърът на вътрешните работи Младен Маринов по време на брифинг, на който беше представен годишен отчет на Главна дирекция „Гранична полиция във връзка с изграждането на кризисни центрове на територията на общините Любимец, Елхово и Малко Търново. „По отношение на справяне с тази криза, България е важна граница на ЕС и ЕК отпусна 160 млн. евро, които са за тази цел. Ние имаме ангажимент да изградим такива кризисни центрове. Уточнявам, че става въпрос за кризисни центрове и готовност за взаимодействие при кризи с миграционен натиск. Това, че ние сме овладели натиска по българо-турска граница и по зелената граница с Гърция, не означава, че в световен мащаб тази заплаха е отпаднала. Знаете колко бежанци и нелегални мигранти има в Турция. Площадките се изграждат със средства на ЕС, с тази помощ. Процедурата е открита“, отбеляза той. „Дали ще приемаме мигранти от Западна Европа, категорично мога да кажа, че в участието ми в Съвет по вътрешни работи и правосъдие, това е една от основните теми, защото към момента действа регламентът Дъблин, но се работи по общо решение за политиката на убежище на ЕС. В това общо решение се обсъждат 7 акта и нашата позиция, която е твърдо отстоявана и съвпада с държавите в нашата ситуация, като Малта, Гърция, Кипър и Италия, които имат проблем с първа граница, е категорично да се приеме общоевропейско решение – пакет, за да гарантираме на страната ни при евентуална криза отговорностите, които имаме и това, което ще свършим за страните в ЕС ще имаме съответна солидарност от страните, които не са в първа линия“, обясни Маринов.  Предлагам да не се играе със страховете на хората, каза още министърът. Наистина това е проблем, за който ние много малко можем да влияем в световен план. Когато ни дойде на границата ние трябва да сме готови за решаване. Искам да убедя хората, че мислим за тяхната сигурност и не искаме да допуснем кризата през 2014 и 2015 г. Тези площадки се изграждат за евентуална криза“, увери  той. Министър Маринов заяви още, че миграционният натиск към страната е далеч по-нисък в сравнение с нивата от 2014 и 2015 г. „Беше проведен годишен отчет анализ на дейността на Главна дирекция „Гранична полиция“ и регионалните дирекции и бяха отчетени добри резултати по отношение на миграционния натиск. Можем да кажем, че той е далеч по-нисък от нивата през 2014 – 2015 г. С известно увеличение в края на 2018 г. и то основно по отношение на българо-гръцката граница“, коментира министър Маринов. Той коментира, че изводът, който може да се направи, е, че изграждането на възпрепятстващо съоръжение на българо-турската граница и неговото надграждане със сензорни системи е дало резултат заради значителното намаление на опитите по българо-турската граница. „Не така обаче стои въпросът със ситуацията в Гърция. Там е доста по-сложна, с доста повече мигранти. По нашата граница с Гърция няма как да бъде изградено възпрепятстващо съоръжение и това налага технически средства за наблюдение, за да можем да гарантираме сигурността. Там отчитаме повече опити за нелегално преминаване на българо-гръцката граница. Това е заплахата, която касае сухоземните граница на България“, отбеляза Маринов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " Министър Маринов: Площадките в Елхово, Любимец и Малко Търново се изграждат за евентуална мигрантска криза"}
{"url": "https://trud.bg/%d0%b3%d1%80%d1%83%d0%b7%d0%b8%d1%8f-%d1%89%d0%b5-%d1%81%d0%b5-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d0%b8-%d0%ba%d1%8a%d0%bc-%d0%bd%d0%b0%d1%82%d0%be/", "text": "Генералният секретар на НАТО Йенс Столтенберг увери днес в Тбилиси, че Грузия ще се присъедини към Северноатлантическия съюз въпреки противопоставянето на Москва, предаде Франс прес. „29-те съюзници ясно посочиха, че Грузия ще стане член на НАТО… Ще продължим да работим заедно, за да подготвим присъединяването на Грузия към НАТО“, заяви Столтенберг на обща пресконференция в Тбилиси с грузинския министър-председател Мамука Бахтадзе. „Не приемаме Русия или която и да е друга сила да може да решава кой да е член“ на НАТО, подчерта Столтенберг. Възможността за членство на Тбилиси в НАТО, сред чийто 29 членове има редица бивши държави от комунистическия блок, се смята от Москва за западна намеса в нейната сфера на влияние, отбелязва Франс прес. На срещата на високо равнище през 2008 г. в Букурещ лидерите на алианса прецениха, че Грузия е призвана да влезе в НАТО, но все още не са дали начало на процеса по присъединяването й. Премиерът Бахтадзе каза днес, че Русия „няма право да ограничава избора на суверенна държава по отношение на споразуменията й в сферата на сигурността“. „Присъединяването към НАТО е избор на грузинския народ и това е записано в конституцията ни“, подчерта той. Бахтадзе каза още, че Грузия и НАТО смятат да си сътрудничат активно в процеса по гарантиране на сигурността на Черно море. „Планираме да осъществим мероприятия в това направление“, каза грузинският премиер, цитиран от ТАСС. Столтенберг пристигна в Тбилиси, за да присъства на военните учения, организирани от Грузия и НАТО в Кърцаниси в околностите на грузинската столица. Започналите на 18 март учения ще продължат 12 дни с участието на 350 военни от САЩ, Великобритания, Франция, Германия и 17 други членове на пакта. Участват също военни от държави, които не са членки на НАТО, като Азербайджан, Финландия и Швеция. През август 2008 г. Русия и Грузия водиха петдневна война, след като Тбилиси започна военна операция срещу сепаратисткия район Южна Осетия.  Мирно споразумение сложи край на конфликта и на 26 август 2008 г. Москва призна независимостта на Южна Осетия и Абхазия. Оттогава тя поддържа там силно военно присъствие, осъдено от Грузия като „окупация“. Миналата година руският премиер Дмитрий Медведев заяви, че евентуално влизане на Грузия в НАТО „може да предизвика ужасен конфликт“. „Грузия активно извършва реформи по пътя към интеграцията си в НАТО, ще продължим подкрепата на вашата страна в процеса по присъединяване към алианса“, каза Столбенберг на среща с грузинския президент Саломе Зурабишвили, излъчвана от телевизия „Рустави 2“, предаде ТАСС. „Грузия прави всичко, за да вървим твърдо по пътя към НАТО“, каза Зурабишвили. „Грузия продължава курса на интеграция в НАТО, няма алтернатива на този път, той е неизменен, продължаваме реформите в това направление“. След срещата си с държавния глава Столтенберг заедно с премиера Бахтадзе и военния министър Леван Изория посети Кърцаниси, за да наблюдава ученията. Това са вторите многонационални учения в Грузия в рамките на реализацията на пакета за сътрудничество на страните от НАТО, приет на срещата на върха през 2014 г. в Уелс. Първите подобни учения в Грузия бяха през 2016 г. с участието на въоръжени сили от 14 държави, посочва ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.25", "title": " Грузия ще се присъедини към НАТО"}
{"url": "https://trud.bg/%d0%b2%d0%bc%d1%80%d0%be-%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%81%d0%b2%d0%b8%d0%ba/", "text": "Утре, вторник – 26 март, от 14.00 ч. в Гранитната зала на Министерски съвет заместник министър-председателят по обществен ред и сигурността и председател на ВМРО-БНД Красимир Каракачанов е поканил видни общественици, интелектуалци и представители на гражданското общество, за да чуе тяхната позиция за мерките, които държавата трябва да предприеме за справяне с проблема с маргинализираните цигански общности. Това съобщиха от пресцентъра на партията. След предварителна съгласувателна процедура с министерствата, заместник министър-председателят иска да чуе и хората, които формират обществените нагласи и имат своята професионална ангажираност и тежест в областите, в които работят и са лидери на мнение. На разговора са поканени професори, академици, интелектуалци, артисти, представители на НПО-та, журналисти и граждани. От ВМРО припомнят, че преди два месеца Красимир Каракачанов представи пред обществото Концепция за промени в политиката за интеграция на циганския (ромския) етнос в Република България и мерките за реализацията им, която стана публично известна като Концепцията срещу циганизацията. Тя получи безпрецедентна подкрепа от обществото, а Каракачанов обвърза позицията си като вицепремиер и министър отбраната с нейната реализация, като заяви, че ако тя не стане факт, ВМРО няма място в управлението на държавата. Депутатите на партията през периода на съгласуване направиха първите законодателни инициативи за постигане на нейното интегриране в законодателството като внасяне на промени, които да обвържат изплащането на социални помощи с ограмотяване, повишаване на трудовата квалификация и социализацията. По места общинските съветници и кметове на ВМРО направиха нужните стъпки за описване на незаконните постройки и започване на процедура за премахване на гетата.", "date": "2019.03.25", "title": " ВМРО: Вицепремиерът Каракачанов свиква кръгла маса за Концепцията срещу циганизацията"}
{"url": "https://trud.bg/%d1%82%d0%b5%d1%85%d0%bd%d0%b8%d1%87%d0%b5%d1%81%d0%ba%d0%b8-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b1%d0%b0%d0%b2%d1%8f%d1%82-%d0%b8%d0%b7%d0%b4%d0%b0%d0%b2%d0%b0%d0%bd%d0%b5%d1%82/", "text": "Поради технически причини, независещи от Националната здравноосигурителна каса, заявленията за издаване на Европейски здравноосигурителни карти не могат да се верифицират и процесът по издаването на картите ще се забави. Това съобщиха от пресцентъра на НЗОК. Създадена е организация районните здравноосигурителни каси да обработват заявленията при пълен работен капацитет, за да се преодолее забавянето. При необходимост гражданите могат да се обърнат към РЗОК за издаване на Удостоверение, временно заместващо ЕЗОК, което важи за срок от 2 месеца. Поднасяме извинения на гражданите за причиненото неудобство.", "date": "2019.03.25", "title": " Технически проблеми бавят издаването на европейски здравноосигурителни карти"}
{"url": "https://trud.bg/%d0%bc%d0%b0%d1%80%d0%b0%d1%82%d0%be%d0%bd-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%bf%d0%be%d1%81%d1%82%d0%b0%d0%b2%d1%8f-%d0%bd%d0%b0%d1%87%d0%b0%d0%bb%d0%be%d1%82/", "text": "Четвъртото издание на Маратон Стара Загора на 31 март привлича елитни бегачи от цял свят. С него ще стартира веригата от надпревари, обединени под мотото „Бягането като начин на живот”. В Стара Загора ще бъдат определени и държавните шампиони в полумаратона. Участниците могат да избират между три дистанции – класическата от 42,195 км, полумаратон 21 км и 10,5 км, което дава възможност повече любители на бяганията да се включат в надпреварата. При мъжете мароканецът с италианско гражданство Ахмед Насеф отново ще бъде сред основните фаворити. Претендентка при дамите отново е кенийката Рут Матебо, която миналата година записа победи и в трите български маратона и грабна за втори пореден сезон големия джакпот от 20 000 лева от веригата „Бягането като начин на живот”. Организатори са Община Стара Загора, Министерство на младежта и спорта, Български олимпийски комитет, Асоциация „Спорт в свободното време”, Спортен клуб лека атлетика „Берое”, Спортен клуб „Ракета” и Българската федерация по лека атлетика.  ", "date": "2019.03.25", "title": " Маратон Стара Загора поставя началото на веригата надпревари „Бягането като начин на живот”"}
{"url": "https://trud.bg/%d0%bf%d0%b0%d0%ba-%d1%85%d0%b2%d0%b0%d0%bd%d0%b0%d1%85%d0%b0-%d0%b1%d1%83%d1%81-%d0%b4%d0%b0-%d0%b8%d0%b7%d0%b2%d1%8a%d1%80%d1%88%d0%b2%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be/", "text": "Нерегламентиран международен превоз на пътници засякоха отново полицаите от Търговище. На околовръстния път на града в неделя е спрян „Мерцедес Спринтер”, управляван от 38-годишния му собственик от село Камбурово. В микробуса имало четирима гурбетчии от Омуртаг и селата, които се прибирали от Австрия. Възможно е по пътя да са оставили и други в района на Разградско, тъй като бусът идвал от тази посока. Хората ползвали т.нар. споделен транспорт, заявили те. В случая е установено, че международният пътнически превоз се изпълнява без да има такъв лиценз и по тази причина пътуващите са без билети и съответно  застраховки, което ги поставя в риск при евентуален инцидент. На микробуса са били свалени номерата и на практика превозното средство е спряно от движение. Проверяващите уточниха, че от тази година имало промяна в разпоредбите. Преди тези превозни средства се спираха за половин година. Сега,  ако хванатият в нарушение си платял глобата от 2000 лв., то бусът можело да се върне на пътя след погасяване на санкцията. Това било по линия на автомобилната инспекция. В полицията пък е образувана преписка за упражняване на професия без съответната правоспособност. Това бил четвърти случай на нерегламентиран международен превоз, който се засича в Търговище тази година. Голямото пътуване тепърва започва с ангажирането на сезонни работници, както и по празниците и ваканциите. Според запознати нелегалните превозвачи са десетки и пускат обяви в интернет без да ги интересува какво гласи законът и на какви рискове излагат хората.", "date": "2019.03.25", "title": " Пак хванаха бус да извършва международни превози без лиценз\t\t\t"}
{"url": "https://trud.bg/%d0%bc%d0%b8%d0%ba%d1%80%d0%be%d0%b1%d1%83%d1%81-%d1%81-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%b8%d0%b7%d0%ba%d1%83%d0%bf%d0%b5%d0%bd%d0%b8-%d0%be%d1%82%d0%bf%d0%b0%d0%b4%d1%8a/", "text": "Микробус, натоварен с метални отпадъци, засякоха полицаите от Омуртаг. Ямболският „Мерцедес Спринтер”, управляван от 38-годишния му собственик от село в община Стралджа, е спрян в събота. При проверките е установено, че в буса има 320 кг метални предмети, които мъжът изкупил от адреси в района без да има право да извършва такава дейност. В полицията в Омуртаг извършват проверки откъде са металите, за да установят евентуално дали няма крадени, каквито често попадат при нерегламентирани изкупчици. Ще се установява дали собственикът на буса и преди е хващан да изкупува метал без разрешение. За незаконната дейност с метални отпадъци Наказателният кодекс предвижда лишаване от свобода до 5 години и глоба от минимум 2000. Отпадъците пък се конфискуват в полза на държавата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " Микробус с незаконно изкупени отпадъци засякоха в Омуртаг"}
{"url": "https://trud.bg/%d0%bc%d0%bb%d0%b0%d0%b4-%d1%88%d0%be%d1%84%d1%8c%d0%be%d1%80-%d0%b8-%d1%81%d0%bf%d1%8a%d1%82%d0%bd%d0%b8%d0%ba%d1%8a%d1%82-%d0%bc%d1%83-%d1%81%d0%b0-%d1%81-%d0%be%d0%bf%d0%b0%d1%81%d0%bd%d0%be%d1%81/", "text": "Млад шофьор и спътникът му са откарани в болница с опасност за живота след тежка катастрофа на варненския бул. „Вл. Варненчик“, в района на Бизнес парка. Инцидентът е станал около 21:20 часа на 24 март, съобщиха от ОДМВР-Варна. 21-годишният шофьор от Вълчи дол, поради причини в процес на изясняване, губи контрол над автомобила, блъска се в рекламни пилони и се преобръща извън пътя, според информацията. Вследствие на инцидента са пострадали два души – водачът и пътник от автомобила (на 22 г. от с. Караманите). Двамата са настанени за лечение с различни тежки травми в МБАЛ „Св. Анна“, с опасност за живота. По случая е образувано досъдебно производство.", "date": "2019.03.25", "title": " Млад шофьор и спътникът му са с опасност за живота след катастрофа във Варна"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d1%85%d0%b0-150-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b6%d0%b5/", "text": "В Историческия музей в Свищов бяха отбелязани 195 години от рождението на Елена Шишманова – баба на Алеко Константинов и основателка на женско дружество „Съгласие“ в Свищов, както и 150 години от създаване на дружеството. В изложбената зала на къщата музей „Алеко Константинов“ се събраха представителки на сдружението, представители на община Свищов, на ККП „Щастливеца“, на СКП „Нове“, общественици и граждани, които отбелязаха двете кръгли годишнини заедно. Приветствено слово произнесе председателката на сдружението за периода 2010 – 2016 година г-жа Галя Фирова, която направи хронология на дейността и припомни девиза на сдружението: „Нека не забравяме, че сме се събрали да правим добро и нека Бог да ни помага!“ Председателят на Общински съвет – Свищов д-р Кристиян Кирилов отправи поздрав към дамите, съхранили през годините преди всичко човещината в българката и любовта към ближния. „Благодарение на Вашата дейност в сдружението, Вие допринасяте за развитието на благотворителността, на само в Свищов, но и в България“, каза още той. Поздравителен адрес от името на кмета на Свищов беше изчетен от директора на дирекция „Култура и културно наследство“ Росен Маринов, след което почетният гражданин доц. д-р Юлия Николова запозна присъстващите с подробности около живота и делото на Елена Шишманова, създаването, и развитието на женското сдружение през годините. Тя обърна особено внимание на богатото културно-историческо наследство оставили за българската история рода Шишманови след себе си. За добрата атмосфера на събитието допринесоха музикалните изпълнения на 10-годишната пианистка Александра Мичич и съвместното изпълнение на Бистра Друмева (пиано), и Ангел Колев (китара), които докоснаха душевните струни на присъстващите. Отбелязването на двете кръгли годишнини завърши с поднасяне на цветя пред паметната плоча на къщата, в която от 1845 до 1878 година е живяла Елена Шишманова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.25", "title": " Честваха 150 години от създаването на женско дружество „Съгласие“ в Свищов\t\t\t"}
