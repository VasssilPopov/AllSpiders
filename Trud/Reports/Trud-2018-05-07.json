{"url": "https://trud.bg/%d1%81%d0%b0%d1%89-%d1%89%d0%b5-%d0%be%d0%b1%d1%8f%d0%b2%d1%8f%d1%82-%d0%bd%d0%be%d0%b2%d0%b8-%d0%bc%d0%b0%d1%89%d0%b0%d0%b1%d0%bd%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5/", "text": "В понеделник вицепрезидентът на САЩ Майк Пенс ще анонсира нови санкции срещу Венецуела и ще призове за отмяна на предстоящите през май президентски избори в южноамериканската страна, предава АФП. Пенс ще се изкаже пред Организацията на американските държави във Вашингтон, където ще анонсира новите санкции, свързани с търговията на дрога, заяви негов помощник. Вицепрезидентът „ще анонсира нови мащабни санкции срещу Венецуела и ще призове за отмяна на фалшифицираните избори на (президента Николас) Мадуро“, е заявил неназован източник пред „Франс прес“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " САЩ ще обявят нови мащабни санкции срещу Венецуела, поискаха отмяна на изборите в страната"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b3%d1%80%d1%8a%d1%86%d0%ba%d0%b8-%d0%ba%d0%be%d1%80%d0%b0%d0%b1%d0%b0-%d0%b8-%d1%81%d0%b0%d0%bc%d0%be%d0%bb%d0%b5%d1%82-%d0%bd%d0%b0-%d1%84%d1%80%d0%be%d0%bd/", "text": "Гръцките власти и европейската гранична служба Фронтекс предприеха днес спасителна операция след получаване на сигнал за бедствие от лодка с мигранти, закъсала край остров Крит, предаде ДПА, като се позова на гръцкото радио. Четири гръцки кораба и самолет на Фронтекс участват в операцията за спасяване на около 45 мигранти, които се намират на борда на лодката. Според Асошиейтед прес 20-метровата рибарска дървена лодка с 45 души на борда е била забелязана от минаващи кораби на 25 киломатра южно от Крит.  Отделно гръцката брегова охрана съобщи днес, че е пресрещнала няколко лодки с около 80 мигранти между островите Милос и Крит. Двама заподозрени трафиканти са арестувани, съобщи бреговата охрана.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Четири гръцки кораба и самолет на Фронтекс търсят мигранти от бедстваща лодка край остров Крит"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d1%81%d0%b5-%d1%83%d1%81%d1%82%d0%b0%d0%bd%d0%be%d0%b2%d1%8f%d0%b2%d0%b0-%d0%b2-%d0%be%d0%ba%d1%83%d0%bf%d0%b8%d1%80%d0%b0%d0%bd%d0%b8%d1%82%d0%b5-%d0%be/", "text": "Франция е започнала да се установява на окупираните от терористите от „Работническата партия на Кюрдистан“ (ПКК) територии в Източна Сирия. Зад военната мобилизация на Франция стоят ключови фигури от незаконния референдум за независимост на Кюрдистанското регионално правителство (КРП) в Ирак на 25 септември 2017 година – френският политик Бернар Кушнер и френският интелектуалец Бернар-Анри Леви, пише в материал на електронното издание на турския консервативен ежедневник Yeni Safak, представен без редакторска намеса. В хода на незаконния референдум на 25 септември, иракчаните в контролираните от КРП райони, включително в спорните между Ербил и Багдад територии и историческият туркменски град Киркук, както и Мосул, да гласуват по въпроса дали да обявят независимост от централното правителство на Ирак. Нелегитимният плебисцит бе разкритикуван остро от повечето регионални и световни играчи, много от които предупредиха, че той може да стане причина за още по-сериозната дестабилизация на Близкия Изток.  Франция започна военната си активизация в Сирия, след като президентът на САЩ Доналд Тръмп анонсира, че ще изтегли американските войници от страната съвсем скоро. Френските войници са разположени в Манбидж, Тел Абайд, Айн Исса и Дейр-ез-Зор. Бившият френски външен министър Кушнер и Леви, който е определян за френския Лорънс Арабски, са посетили Хасака и Ракка четири пъти за последните шест месеца. Франция в момента строи военни бази в Хасака, Манбидж,Табка, Тел Абайд й Айн Иса и наскоро оказа активна подкрепа на бойното поле на ПКК в Дейр-ез-Зор. Дара Мустафа, представител на „Партията на Демократическия съюз“ (PYD) описа френската активност в района като удовлетворяваща. PYD е сирийската издънка на ПКК. „Обсъдихме много неща по време на срещите, които проведохме с Оланд, Макрон и Кушнер. Вярвам, че се разбираме. Нашите връзки с Франция са в добро състояние. Ще защитаваме тези земи от вътрешни и външни атаки заедно“, заяви Мустафа, официален дипломатически представител на PYD.  През месец март френският президент Еманюел Макрон прие делегация от ПКК/PYD в Елисейския дворец и им обеща подкрепа в Северна Сирия. „Франция е отбелязвала много пъти, че е решена да защитава ценностите на Северна Сирия и Рожава. Франция разположи своите сили в широк район от Дерик, Дейр-ез-Зор, Манбидж до Кобане и подкрепя нашите формирования и технически, и военно. Те ще защитават този регион“, добави Мустафа в своето интервю пред BasNews. Той отбеляза също, че PYD са открили ново представителство на Автономната администрация на Рожава във Франция.  ПКК е в списъка на терористичните организации в Турция, Европейския съюз, САЩ и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Франция се установява в окупираните от кюрдите територии в Сирия"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-151/", "text": "Българският катерач е в неизвестност от 3 май. 29 алпинисти са загинали в опити да изкачат Хималайския връх Шиша Пангма.       Крайбрежните кръчми започват лятото с по-скъпа цаца. Цените на чадъри и шезлонги остават по 5 лева. Капаните в Бургас вече са пълни, работят до полунощ.       Расте обемът на новото строителство. Има интерес към терени на комуникативни места в София.         Седмичната трудово-правна консултация на “Труд”.           1,32 лв. взима годишно джипи от 24-часови разположения, казва доц. Любомир Киров, председател на сдружението на общопрактикуващите лекари, в интервю за “Труд”.         Как тв новинарите разчитат знаците на времето – коментар на Иван Гарелов в неговата рубрика TV Панорама.           Силует на Хулио Иглесиас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Вижте акцентите в броя на вестник “Труд” във вторник, 8 май 2018"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b8-%d0%b7%d0%b0%d0%b5%d0%b2-%d0%b7%d0%b0%d0%b5%d0%b4%d0%bd%d0%be-%d0%b2%d1%8a%d0%b2-%d0%b2%d0%b0%d1%82%d0%b8%d0%ba%d0%b0%d0%bd%d0%b0/", "text": "Премиерът Бойко Борисов ще бъде заедно с македонския си колега Зоран Заев във Ватикана на традиционната аудиенция за Деня на славянската писменост и култура – 24 май. Това потвърдиха вчера пред “Труд” от Министерски съвет. Припомняме, че само преди три години – през 2015 година при визитата в Рим, македонската делегация трябваше да изчака българската, а това стана тема в София и Скопие. Премиерът Борисов за втори път ще получи благословията на папа Франциск, а на българската визитата се обръща особено внимание предвид председателството ни на Съвета на ЕС. Само дни преди това ще е приключила и знаковата среща на върха в София за Западните Балкани. Припомняме, че идната седмица на 17 май българската столица ще е домакин на лидерските разговори Европейски съюз – Западни Балкани. А преди дни стана ясно, че всички 28 държави членки са постигнали съгласие по текста на заключителната декларация от срещата. На 16 май вечерта Борисов ще домакинства неформалната вечеря на лидерите в София Тех Парк. Пак в рамките на същия ден ще бъде обсъден икономическия потенциал на региона с участие на икономическите и финансовите министри на съседните държави. В края на тази седмица София е домакин и на семинар по сигурността за изграждането на капацитет у партньорите от Западните Балкани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Борисов и Заев заедно във Ватикана\t\t\t"}
{"url": "https://trud.bg/%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d1%8a%d1%82-%d0%bb%d1%8e%d0%b1%d1%87%d0%be-%d0%bd%d0%b5%d1%88%d0%ba%d0%be%d0%b2-%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b2-%d0%b3/", "text": "Журналистът Любчо Нешков, собственик на агенция БГНЕС, е бил задържан в Гърция на 4 май. Той е пътувал до лобното място на Гоце Делчев – несъществуващото вече село Баница, на 20 км от гръцкия град Серес. Нешков е бил заедно със свещеник и с 86-годишния журналист Иван Николов. Не сме нарушавали нито закона, нито реда или каквото и да било, каза Нешков пред “Труд”. Тримата отишли на мястото, на което е било селото, а днес е останала само камбанария и част от олтара на църквата “Св. Димитър”. През май 1903 г. там загива Гоце Делчев. “Решихме да запалим свещ, но чухме как тряскат врати и се говори на висок глас”, каза Нешков. Били двама мъже, единият е разбирал български, посочи журналистът. “Поискаха ни личните документи, взеха ги и се започна в продължение на може би час и половина да ни питат – защо сме тук, защо на това място…”. После ги отвели в полицейското управление, а Нешков се обадил на българския консул в Солун. Дипломатът не повярвал, че станалото е възможно. След няколко минути бяхме изпратени от шефа на полицията до тротоара с добри пожелания, посочи Нешков. Всичко продължило два и половина часа. “Това не е хрумване на селския полицай, не е дори хрумване на шефа на полицията в Серес. Това е централна директива, която важи особено около 4 май, когато всичко се проверява. Забраната е с цел забрава – хората да забравят какво е било там, кой е живял, кой е загинал, независимо дори, че е загинал в битка срещу поробителя”, убеден е Любчо Нешков.", "date": "2018.05.07", "title": " Журналистът Любчо Нешков задържан в Гърция\t\t\t"}
{"url": "https://trud.bg/%d0%b3%d1%83%d1%80%d0%bc%d0%b5-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%b7%d0%b0%d0%bf%d0%be%d1%87%d0%b2%d0%b0-%d0%b2-%d1%81%d0%be%d1%84%d0%b8%d1%8f-2/", "text": "За пети пореден път в София ще се проведе гастрономическия фестивал Sofia Restaurant Week. До 13 май всеки почитател на кулинарията ще може да опита изискани тристепенни менюта в подбрани ресторанти в столицата. Цената на обедите и вечерите и фиксирана – 29 лева на човек. В куверта се включват специално изготвени тристепенни предложения, които включват предястия или салата, основно ястие и десерт. Напитките, които консумирате се заплащат отделно. Това е 5-то издание на фестивала в София, като през тази година в него ще вземат участие заведенията, които са били най-търсени и резервирани в предходните издания на събитието. Всеки от ресторантите ще предлага по две сет менюта, между които клиентите могат да избират, като те са предварително публикувани на сайта на фестивала. Обикновено клиентите, които отиват по двойки си поръчват по едно от двете и така имат шанс да пробват повече авторски предложения, изготвени специално за дните на фестивала, разясниха от организаторите. Акцент при приготвянето ще е модерната европейска кухня, която съчетава интересни и гурме продукти със сложни сосове и авторски готварски прочит. Предвидени са и опции за вегани и вегетарианци, но такива все пак не се предлагат във всяко заведение. За сметка на това ще можете да пробвате на достъпна цена специалитети от най-добрите родни готвачи. Освен европейски гурме ястия ще можете да избирате и сред японска, гръцка, индийска, руска, испанска и арменска кухня. Всяка година заведенията, включени във фестивала се посещават от 6000 – 7000 клиенти, като голяма част от тях посещават ресторантите и при следващите издания, обясниха организаторите на събитието за “Труд”. Заради големия интерес през тази година вместо една седмица фестивалът ще продължи 9 дни, за да може да обхване два поредни уикенда. Проверка показва, че малка част от заведенията вече са резервирани за целия период на събитието, така че все още остават достатъчно възможности да направите резервация според вкуса си.", "date": "2018.05.07", "title": " Гурме фестивал започва в София\t\t\t"}
{"url": "https://trud.bg/%d1%84%d1%80%d1%83%d0%bc-%d1%89%d0%b5-%d0%be%d1%81%d0%bf%d0%be%d1%80%d0%b2%d0%b0-%d0%b4%d0%be%d0%bf%d0%b8%d0%bd%d0%b3-%d0%bf%d1%80%d0%be%d0%b1%d0%b0%d1%82%d0%b0/", "text": "Четирикратният шампион от Тур дьо Франс Крис Фрум може да оспорва допинг пробата, която показа, че е имал по-висока концентрация на забраненото вещество салбутамол в организма си. Британтецът бе уличен при победата си във Вуелта а Еспаня миналата година, но досега не му е наложено наказание. Според защитата на Фрум обикновена уринна проба не може да определи с точност каква е концентрацията на препарата, приет с лекарство за астма. Иначе Фрум продължава участието си в Джиро д’Италия, което днес тръгва отново в родината си след откриващите три етапа в Израел. Носител на розовата фланелка е австралиецът Роуан Денис („ВМС“) с аванс от 1 секунда пред миналогодишния шампион Том Дюмулен (Холандия, „Сънуеб“).", "date": "2018.05.07", "title": " Фрум ще оспорва допинг пробата"}
{"url": "https://trud.bg/%d1%81%d1%8a%d0%b4-%d0%b7%d0%b0-%d1%88%d0%be%d1%84%d1%8c%d0%be%d1%80-%d1%83%d0%b1%d0%b8%d0%bb-%d0%b6%d0%b5%d0%bd%d0%b0-%d0%bd%d0%b0-8-%d0%bc%d0%b0%d1%80%d1%82/", "text": "Окръжната прокуратура в Благоевград внесе обвинителен акт срещу 28-годишния Сашо Янчев от Бургас за катастрофа, причинила смъртта на жена на улица “Глазне” в град Банско. Предстои съдът да насрочи дата за разпоредителното заседание по делото. Кървавото произшествие стана навръх 8 март 2016 г. Около 8 ч сутринта 32-годишната Наталия Тинчева спряла с автомобила си “Мазда” пред магазин за цветя. Жената работела на ски гардероб и бързала, преди да застъпи на смяна, да купи букет за майка си. На излизане тъкмо отваряла предната врата, когато нейната кола бил връхлетяна и смачкана от автомобил “Ауди”. Тялото на Наталия отлетяло на няколко метра по тротоара и било затиснато от клоните на повалено при катастрофата дърво. Пристигналите екипи на Спешна помощ и полицията установили, че е издъхнала на място. Аудито-убиец било шофирано от Сашо Янчев – барман в местна дискотека. Той и колегата му Г. П. се прибирали от работа. Младият мъж карал по градската улица със скорост 115 км/ч. Изпреварил микробус, както и още един автомобил, след което на завой се разминал на косъм идващ насреща автомобил. Тогава ударил спирачки, колата започнала да се пързаля като шейна и помела спрялата “Мазда”. В мига на удара младата Наталия държала с лявата ръка ръчката на отворената врата на своята кола, а с дясната – волана. Маздата се завъртяла и изкоренила близко дърво, а аудито паднало встрани в бетонна канавка. Сашо Анчев бил тестван за алкохол и наркотици. Пробите показали, че е карал надрусан с марихуана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Съд за шофьор, убил жена на 8 март\t\t\t"}
{"url": "https://trud.bg/%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d0%b8%d0%b7%d1%87%d0%b5%d0%b7%d0%b2%d0%b0-%d0%bf%d0%be%d0%b4-%d1%81%d0%b2%d1%8f%d1%82%d0%be-%d0%bc%d1%8f%d1%81%d1%82%d0%be-%d0%be%d0%b1/", "text": "Алпинистът Боян Петров е в неизвестност от 3 май, съобщи партньорката му Радослава Ненова. Той се опитвал да изкачи Хималайския 8-хилядник Шиша Пангма, който се намира в Тибет и най-вероятно е изчезнал в подножието му. На 29 април Петров е тръгнал пред основната група към върха Шиша Пангма. Времето рязко се влошило и много от членовете на експедицията се върнали в базовия лагер, но Петров за момента го няма там. Това съобщиха на официалната си страница във фейсбук организаторите на експедицията “Калифа Хималаи 2018”, от която е част и Петров. До редакционното приключване на броя в 19.00 ч. нямаше информация Петров да е намерен. Алпинистът е участвал в експедиция в Хималаите заедно с още 10 души (1 унгарец, 5 италианци и четирима водачи от непалски произход). Тя е имала разрешение за влизане през Дзилун на 10 април 2018 г., изкачване на връх Шиша Пангма и напускане през Дзилун на 9 юни 2018 г. Дълги години Шиша Пангма е известен като Госаинтан (в превод Свято място), а популярното сега наименование е тибетско. Върхът, висок 8013 метра, е най-ниският сред 8-хилядниците, но е един от най-опасните за катерене. Той е покорен най-късно от всички наоколо – на 2 май 1964 г. Първото зимно изкачване е през 2005 г. 29 алпинисти са загинали в опити да го изкачат. Върхът се намира върху огромен масив, покрит с вечни снегове и ледове. “В посолството на Република България в Пекин на 6 май е постъпила информация от Тибетската алпинистка асоциация, че Боян Петров е в неизвестност от 3 май 2018 г.”, потвърдиха от Министерство на външните работи. Според данните, неговата липса е била забелязана от участниците в експедицията в района на Шиша Пангма на около 7500 м надморска височина. Веднага след това са изпратени трима души, за да го издирват. На 6 май сутринта, на 7350 м надморска височина са били открити палатката и спалният чувал, без самия алпинист. Поради внезапно влошаване на метеорологичните условия в района тримата търсачи временно са прекратили издирването. Унгарският алпинист Давид Клейн пък съобщи, че негови колеги сънародници и местни шерпи са открили екипировката в събота. Партньорката на Петров и властите у нас са били информирани от Клейн, който е пристигнал в базовия лагер в подножието на Шиша Пангма на 20 април. “Петров е един от най-добрите български алпинисти. Той може да се изкатери и на 10 хил. метра надморска височина без никакъв допълнителен кислород”, смята унгарският алпинист, който е част от хималайската експедиция “Калифа 2018 – Шиша Пангма”. Клейн заявяви, че ситуацията е притеснителна, но подчерта, че вече е имало случаи, когато алпинисти, макар и с голямо закъснение, са пристигали по други низходящи маршрути. Клейн е имал пропуснато повикване от сателитния телефон на Петров. За това съобщи Борислав Сандов във “Фейсбук” профила си. “Телефонът не е в Боян. Момче украинец на име Алекс го държи в момента и приема обажданията”, написа в отговор партньорката на Петров Радослава Ненова.   “Теренът горе, на 8000 метра, е такъв, че няма къде да се подслони, ако е лошо времето и ако духа много силен вятър. Ако той не се окопае в снега, трудно ще оцелее”, смята алпинистът Дойчин Василев. Според него при случая на Боян Петров не става дума за грешка от неопитност. Според Василев при добро време, добра климатизация и подготовка, изкачването на връх Шиша Пангма не е проблемно. Върхът бил от “малките” осемхилядници. “Опасявам се да не е попаднал на лавинно място и евентуално да е пострадал от някоя от лавините, които там много пъти са погребвали други алпинисти”, обяснява Василев.   Половинката на Боян Петров – Радослава Ненова, даде израз на скърбта си за него в социалните мрежи. “Не заспивай, когато умират звезди”, призова тя любимия си, който изчезна на 3 май в подножието на хималайския 8-хилядник Шиша Пангма. Цитатът от известната песен по текст на Димитър Точев и музика на Мария Нейкова “Светът е за двама”, тя публикува в неделя. В понеделник Радослава съобщи за изчезването на Петров. “Отлагах този пост, за да си представям още малко, че всичко е наред. Но историята бавно плъзна по чужди сайтове, а вече и във външно министерство. Боян е в неизвестност от дни, някъде по склона на връх Шиша Пангма. Със сигурност е направил опит да се качи на върха, защото палатката му е била на лагер 3. Времето рязко се е влошило и другите момчета са слезли в базовия лагер. Те са се движили един ден след него”, обясни във “Фейсбук” Ненова. Тя съобщи че спасителна акция вчера не е била възможна и такава ще се осъществи най-вероятно днес, 8 май. Радослава държи постоянна връзка със спътниците на Боян по сателитния телефон. “В планината хората стават повече от семейство и знам, че ще направят всичко по силите си тази история да завърши добре. За хора, обсебени от осемхилядниците, базовият лагер е повече от дом, а снежният склон им действа като лампа на пеперуда… Едни от най-силните приятелства съм направила в планината, като наркотик е”, пише Радослава.   Най-високият връх на Земята се намира в граничната зона между Непал и китайски Тибет. Тибетците го наричат Джомолунгма (Еверест), което означава “Богинята-майка на света”. На непалски названието му е Сагарматха (“Високо в небесата”). Със своите 8848 метра той е най-високата точка на планетата ни. Втори по височина е връх К2 – 8611(м.) А смятаният до средата на XIX век за най-висок Кангчендзьонга е едва трети с 8586 метра. На Земята има 14 осемхилядника. Всичките те се намират в Азия – 10 в Хималаите и 4 в Каракорум.  Най-ниският в класацията на осемхилядниците е Шиша Пагма (8013 м) АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Боян Петров изчезва под Свято място (обзор)\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d1%85%d0%b0%d1%81%d0%b0%d0%bd-%d1%80%d0%be%d1%85%d0%b0%d0%bd%d0%b8-%d0%b8%d1%80%d0%b0%d0%bd-%d0%bc%d0%be%d0%b6%d0%b5-%d0%b4%d0%b0-%d1%81%d0%bf/", "text": "Президентът на Иран Хасан Рохани заяви, че Ислямската република може да продължи да спазва ангажиментите си по ядреното споразумение от 2015 година, дори ако американският президент Доналд Тръмп реши да го денонсира – стига иранските интереси да бъдат гарантирани от останалите държави, подписали споразумението, предаде БНР. Подписите си под сделката преди 3 години сложиха външните министри на Великобритания, Франция, Германия, Русия и Китай, държавният секретар на САЩ и първият дипломат на ЕС Федерика Могерини. Тогава Техеран се ангажира да замрази ядрената си програма срещу отмяна на международните санкции срещу него. Тръмп трябва да вземе решение за американското участие до събота. По този повод във Вашингтон е британският външен министър Борис Джонсън. Той се съгласи с Тръмп, че сделката с Иран трябва да бъде предоговорена, но: “Трябва да го направим, без да изхвърляме бебето заедно с мръсната вода – тоест без да се отказваме от цялото нещо, защото, ако го направим, ще трябва да си отговорим на въпроса: “Какво ще стане по-нататък?”. И ако иранците се впуснат да си правят ядрено оръжие, сериозно ли бихме бомбардирали лабораториите им. Реално ли би било това? Или да работим с каквото имаме и да натискаме Иран заедно” , каза Джонсън. Същата позиция потвърдиха в Берлин външните министри на Германия и на Франция – Хайко Маас и Жан-Ив льо Дриан. Френският първи дипломат беше категоричен: “Решени сме да продължим с ядреното споразумение, защото то е необходими инструмент и гарантира, че Иран няма да се сдобие с ядрено оръжие. Трябва да запазим споразумението и ние ще го направим, независимо от това какво решение ще вземат американците” Франция, Германия и Великобритания са “за” преговори с Иран за ракетната му програма и за ядрената – след 2025 година, когато изтича срокът на действащото споразумение. Както и за ролята на Техеран в Сирия и Ливан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Президент Хасан Рохани: Иран може да спазва ядреното споразумение, дори ако Тръмп реши да го денонсира"}
{"url": "https://trud.bg/%d0%ba%d0%be%d0%b3%d0%b0-%d0%b8%d0%bc%d0%b0%d0%bc%d0%b5-%d0%bf%d1%80%d0%b0%d0%b2%d0%be-%d0%bd%d0%b0-%d0%bf%d0%bb%d0%b0%d1%82%d0%b5%d0%bd-%d0%be%d1%82%d0%bf%d1%83%d1%81%d0%ba-%d0%b7%d0%b0-%d0%be%d0%b1/", "text": " Работя по програма „Старт в Кариерата”, която е за 9 месеца, 3 от тях вече са минали. В същото време уча магистърска степен задочно и вече имам дати на които ще се проведат лекциите. Въпросът ми е имам ли право на „учебен отпуск”, въпреки че работя по програма?  Съгласно чл.169, ал.1 от Кодекса на труда (КТ), работник или служител, който учи в средно или висше училище без откъсване от производството със съгласието на работодателя, има право на платен отпуск в размер 25 работни дни за всяка учебна година. Следва да се има предвид, че висшите училища осъществяват цялостната си дейност върху принципа на академична автономия в съответствие със законите на страната – чл. 19, ал. 4 от Закона за висшето образование (ЗВО). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Кога имаме право на платен отпуск за обучение"}
{"url": "https://trud.bg/%d1%87%d0%b0%d0%b2%d1%83%d1%88%d0%be%d0%b3%d0%bb%d1%83-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%b0%d0%ba%d0%be-%d1%81%d0%b0%d1%89-%d1%80/", "text": "Министърът на външните работи на Турция Мевлют Чавушоглу смята, че възможна отмяна на споразумението за продажба на американски многоцелеви изтребители Ф-35 на Турция би била неприемлива. Той добави, че ако това се случи, Анкара ще отговори и обяви, че следващата седмица ще бъде на посещение в САЩ, пише електронното издание на гръцкия вестник Protothema, като се позовава на интервю на дипломата пред телевизионния канал CNN Turk. Според мнението на Чавушоглу, е грешно и абсурдно САЩ да налагат санкции на Турция. „Ако предприемат подобна стъпка, в момент, когато се опитваме да оправим двустранните отношения, те със сигурност ще получат отговор от Турция. Защо трябва да стигаме до там. САЩ трябва да се откажат от това“, заяви турският външен министър. „Ние сме членове на НАТО. В същото време, докато се опитваме да поправим обтегнатите ни отношения, те ни заплашват и говорят за санкции. Ако това продължи ще последва съответен отговор“, подчерта Чавушоглу. „Системите С-400, които или ще произведем тук, в нашата страна, или ще купим, не са заплаха за другите съюзници в НАТО. Ние също сме много чувствителни по този въпрос. Ние ще ги управляваме“, отново потвърди министърът. Освен това, Чавушоглу спомена, че Турция е искала да купи системи „Пейтриът“ вместо С-400 и изрази учудване: „Защо САЩ не ни ги продадоха? Защо ги изнесоха извън нашите граници?“ Както заяви турският дипломат, страната трябва да защитава въздушното си пространство и спешно се нуждае от система за противовъздушна отбрана. „Ако не ми ги дадете, за ще си ги набавя от някой друг. Не само, че отказваш да ми ги продадеш, но също искаш и да се обяснявам защо съм го взел от другаде. Турция не е страна под ваше управление“, подчерта Чавушоглу. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Чавушоглу: Турция ще отговори ако САЩ развалят договора за доставка на изтребители Ф-35"}
{"url": "https://trud.bg/%d1%81%d0%be%d0%ba%d0%be%d0%bb%d0%be%d0%b2-%d0%b7%d0%b0%d0%b3%d1%83%d0%b1%d0%b8-%d1%82%d0%b8%d1%82%d0%bb%d0%b0%d1%82%d0%b0-%d0%b2-%d0%b8%d1%82%d0%b0%d0%bb%d0%b8%d1%8f/", "text": "Цветан Соколов и неговият „Кучине Лубе“ (Чивитанова) не успяха да спечелят титлата в италианското волейболно първенство, след като отстъпиха с 0:3 (-22, -23, -25) на „Сър Сейфти Конад“ (Перуджа) в решителния пети мач от финалната серия. Така действащите шампиони не успяха да защитят трофея и го предадоха на първенеца от редовния сезон. Българският диагонал се представи на ниво и бе най-резултатен в мача с 18 точки. „Поздравления за „Перуджа“, заслужиха скудетото – призна Соколов. – Трябва да съжаляваме за грешките си, тъй като не можем да си ги позволим в подобен мач. Разочаровани сме, но ще забравим бързо този битка, тъй като трябва да се подготвим за финалната четворка в Шампионската лига.“  ", "date": "2018.05.07", "title": " Соколов загуби титлата в Италия"}
{"url": "https://trud.bg/%d0%b1%d0%b0%d1%80%d1%81%d0%b0-%d0%be%d1%82%d0%bf%d1%80%d0%b0%d1%89%d0%b0-%d0%b2%d0%b5%d0%b7%d0%b5%d0%bd%d0%ba%d0%be%d0%b2/", "text": "Александър Везенков ще напусне „Барселона“, твърдят каталунските медии. Според местните журналисти „Барса“ ще привлече за новия сезон американеца Роландс Смитс, който да заеме мястото на българския баскетболист. Това засили слуховете, че 206-сантиметровият Везенков може да заиграе в НБА през следващия сезон, след като миналата година „Бруклин Нетс“ го избра в драфта. Иначе националът завърши с 2 точки, една борба и 1 чадър за 5:44 минути срещу „Морабанк Андора“ в последния мач на каталунците.", "date": "2018.05.07", "title": " „Барса“ отпраща Везенков?"}
{"url": "https://trud.bg/%d0%b2%d0%b8%d1%81%d0%be%d0%ba%d0%be-%d0%bf%d1%80%d0%b5%d0%bf%d1%8f%d1%82%d1%81%d1%82%d0%b2%d0%b8%d0%b5-%d0%b7%d0%b0-%d0%b3%d1%80%d0%b8%d0%b3%d0%be%d1%80-%d0%b2-%d0%bc%d0%b0%d0%b4%d1%80%d0%b8%d0%b4/", "text": "Бившият №3 в света Милош Раонич (Канада) е първият съперник на Григор Димитров на турнира от сериите „Мастърс“ на клей в Мадрид. 196-сантиметровият гигант надигра с 6:3, 6:2 Николас Кикер (Аржентина) в първия кръг, а Димитров като поставен под №3 започва направо от втория. Двамата с Раонич са се срещали четири пъти, като канадецът е спечелил само първия им сблъсък през далечната 2011-а. Българинът влиза в турнира с по-голямо самочувствие, тъй като се изкачи с една позиция в ранглистата и вече е 4-ти с 4950 точки. Той изпревари Марин Чилич (Хърватия). Докато чака съперника си, Григор се подготвя на най-високо ниво – с №1 в света Рафаел Надал. „Неговите успехи ме карат да влагам повече труд – призна Димитров. – Страхотно е да имаш такъв партньор в тренировките, та той е най-добрият на клей. Когато си срещу него, винаги знаеш какво ще направи и къде ще прати топката, но не можеш да отговориш с нищо.“ Българинът се надява, че ще продължи с добрите изяви на клей до втория турнир от Големия шлем – „Ролан Гарос“. „Никога не съм се справял много добре там – призна Григор. – Но ако продължавам да играя така, имам големи надежди да направя нещо повече.“", "date": "2018.05.07", "title": " Високо препятствие за Григор в Мадрид"}
{"url": "https://trud.bg/%d0%b2%d1%83%d1%87%d0%b8%d1%87-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bc%d0%b5%d0%b6%d0%b4%d1%83-%d1%81%d1%8a%d1%80%d0%b1%d0%b8%d1%8f-%d0%b8-%d1%82%d1%83%d1%80/", "text": "През последните десет години търговският обмен между Сърбия и Турция е нараснал десет пъти, а през последните две се наблюдава голямо увеличение на турските инвестиции в сръбската икономика, заяви в интервю пред РТС сръбският президент Александър Вучич. Той посочи, че в момента отношенията между двете страни са най-добрите в модерната сръбска история, предава македонската новинарска агенция „Макфакс“. „Не се работи за лична печалба, а за резултати. През последните десет години буквално сме увеличили търговския обмен девет път и дори имаме 30 пъти по-голям брой инвестиции и инвеститори. Това носи на нашите народи работа и по-добро и по-различно бъдеще. През последните две години имаме най-голямо увеличение на турските инвестиции в нашата страна“, уточни Вучич. Сръбският президент заяви, че очаква разбиране и открит разговор на четири очи с турския си колега Реджеп Таийп Ердоган, както и че Сърбия ще покаже уважение и разбиране към турските интереси на Балканите. Според Вучич, няма съмнения, че Турция е важен фактор за целия Балкански полуостров, както и че трябва да се постигне определена степен на разбирателство, но това е невъзможно, тъй като, както каза сръбският лидер, Турция е признала Косово. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Вучич: Отношенията между Сърбия и Турция са най-добрите в модерната сръбска история"}
{"url": "https://trud.bg/%d0%bf%d1%80%d0%be%d1%84-%d0%b0%d0%bd%d0%bd%d0%b0-%d0%bc%d0%b0%d1%80%d0%b8%d1%8f-%d0%b1%d0%be%d1%80%d0%b8%d1%81%d0%be%d0%b2%d0%b0-%d0%b8%d0%b7%d1%85%d0%b2%d1%8a%d1%80%d0%bb%d0%b5%d1%82%d0%b5-%d0%bb/", "text": " – Ако катастрофирам и си счупя нещо, това не е остеопорозна фрактура. Но ако получа фрактура, след като падна по някаква причина от изправено положение или от стола, или в леглото, е. Човек се ражда с определена костна маса, която нараства и достига своя пик на 30-годишна възраст. След това тя започва бавно да пада, след 40-45 г. този процес много се ускорява, особено когато настъпи менопаузата при жените, а за съжаление това вече става много рано, преди 52 години. След 60 г. загубата се забавя, след 70 – още повече. Това е старческата загуба на кост. Тя е неминуема и важи за всички – мъже и жени, но има разлика.  – Освен че тя започва рано, и менархията (първата менструация) при момичетата започва по-рано – масово на 10 години, има даже и 8-годишни. Това, което пише в учебниците за ранен пубертет, вече трябва да се ревизира. Не е обяснено на какво се дължи, но отдавна се говори за изкуствено хранените с хормони пилета, които даваме на децата си. И така, ранна менархия – ранна менопауза, преди 40-45 години. Все повече жени навлизат в нея на 38 години. Колкото по-късно настъпи менопаузата, толкова по-дълго ще имаме здрави кости.  – За съжаление – никакви. Тя се открива случайно. Ако сравним млад и възрастен човек, ще видим, че възрастният е по-нисък. Снижаването е един от признаците. Друг е прегъването на гръбнака и появата на гърбица. Единствената клинична изява е фрактурата. Но ако тя се случи, ние ужасно сме закъснели, пропуснали сме години, в които е могло да лекуваме.  – Най-честите, веднага след настъпването на менопаузата, са фрактурите на тялото на прешлените. Ако видите ваш познат, който много се е снишил или се е изгърбил, значи има такъв тип фрактури. Следваща по честота е фрактурата на шийката на бедрената кост. Тя налага операция, която е тежка. Бедрените фрактури обичайно водят до инвалидизация, която може да бъде и до края на живота, а за съжаление през първата година смъртността е много висока. Това е може би най-смъртоносното заболяване. Затова казваме, че остеопорозата е социално значимо заболяване.  – Категорично не. Ако детето не е било злоядо и не е страдало от хронично заболяване, ако е яло мляко и сирене, играло е на воля навън, родителите му са го водили на море и планина, пекло се е на слънце, а девойката не се е стремила да е прекалено слаба и е играла физкултура, ще натрупа повече костна маса. Подчертавам, че много са важни детството и юношеството. Важно е до 30 г. да натрупаме пика на костната си маса. Това е нашият влог в банката. От него цял живот ще теглим. Колкото повече натрупаме, толкова по-големи възможности ще имаме и някои никога няма да достигнат до остеопороза.  – Те са две групи. Едните са, които можем да променим – тютюнопушене, прекаляване с алкохол, липса на двигателна активност. Оставам с впечатление, че нас, българите ни мързи, не ни се занимава с физически упражнения. Рисков фактор е диетата, бедна на белтъци, калций и витамин Д. Антидепресантите водят до тежка остеопороза по пътя на ефекта, който имат върху черния дроб, а там претърпява метаболизъм витамин Д, който сме синтезирали в кожата. Антидепресантът пречи на химическата реакция в черния дроб. Втората група са фактори, които ние не можем да променим – грацилни кости по рождение, наследственост. Ако майката си е счупила шийката на бедрената кост, е много вероятно това да се случи и на дъщерята, затова тя трябва да си прави измервания на костната плътност и ако се налага, да започне лечение. Хроничен колит, ревматоиден артрит, захарен диабет много често също водят до остеопороза.  – Връзката между тези две епидемични заболявания е много сложна. Някои наричат захарния диабет диабетопороза. Българското дружество по ендокринология два пъти е правило епидемиологични проучвания за диабет – през 2006 и 2012 г. Ние поддържаме българските данни в световния диабетен атлас от 2006 г. и аз се гордея с това. Преди това България ползваше турските данни, по географски причини, като близка страна. През 2006 г. у нас имаше 5% диабетици между 20 и 80-годишна възраст (312 хил. души), през 2012 г. те бяха 7% (427 хил. души), а през 2015 г. по изчисления вече са 8,8% (519 хил. души). И това е известният диабет, а имаме и неизвестен, с който са 150-200 хил. души. Лошото е, че човек, който не е диагностициран, нехае и после ще страда от сърце, мозък и остеопороза, разбира се. Диабетът нараства значимо във възрастта 50-59 г., а точно тогава започва и остеопорозата – неприятно съвпадение! И едното, и другото заболяване са епидемия в света. Данните показват, че честотата на фрактурите при диабетици е доста по-висока. Смъртността от бедрена фрактура – също, между 20 и 50 процента умират през първата година. Виждате как са вплетени тези две епидемии една в друга.  – Той може да се дължи на няколко причини – например, диабетиците по-често имат травми поради падания. Те развиват диабетна невропатия и започват да губят усета за пространството под краката си. Това ги прави нестабилни. Втората причина са очите – диабетната ретинопатия, намалена зритална острота – не може да прецени къде е бордюрът, къде е стъпалото. Третата причина са хипогликемиите (ниска кръвна захар) – в такова състояние човек е разтревожен, изпотен, не знае къде е, а в тежките случаи дори прави кома. Освен това поради факта, че диабетът засяга цялата обмяна, това се отразява и на метаболизма на костта, тя е некачествено изградена и поддържана. Затова е важно рано да се направи добра компенсация на диабета.  – Много моден въпрос в научната общност през последните години. Оказва се, че диабетиците с втори тип диабет имат значимо по-ниско ниво на витамин Д, а той играе роля в изграждането на костта. Има значение и за укрепването на мускулатурата, а това също има значение. Витамин Д намалява риска от падания с 50%. Той има отношение и към инфекциите, автоимунните заболявания, раковите – намалява ги, към бъбрека – намалява хипертонията, дори може да я ликвидира, ако е в лека степен. Пийте витамин Д! Черпете всички вкъщи! Той може да се пие всеки ден или веднъж седмично в по-голяма доза. Преди това си измерете нивото на витамин Д, за да ви се определи дозата.  – Само 10% от него си набавяме от храната. Той се съдържа в рибата, но у нас няма традиции тя да се яде. Съдържа се в гъбите – страх ни е да не се отровим, в жълтъка, в маслото – не ги ядем, за да не направим склероза. Остава слънцето, само че не в София. Към дефицит на витамин Д предразполагат напредналата възраст, тъмната кожа (негрите на Екватора имат най-голям дефицит), женският пол, градският начин на живот, замърсеният въздух. Печенето на балкона в София всъщност е само греене, става ви топличко от инфрачервените лъчи, но ултравиолетовите не минават през смога. Начинът на обличане също оказва влияние – сред арабите неслучайно има епидемия от остеопороза и диабет. Достатъчно е да се печем на слънце половин час сутрин и половин час следобед, през останалото време можем да се мажем със слънцезащитни средства. Затлъстяването допринася за дефицита на витамин Д, защото той е мастноразтворим и отива в мастните клетки, вместо в кръвта и чрез нея – в костите.  – Запомнете правилото на „трите 1000“: 1000 мг на килограм тегло белтък на ден, и то разнообразен. Белтъкът в месото е един, в млякото – друг, в яйчения белтък – трети, в растенията – четвърти, а ние трябва да имаме от всички видове. Модата с вегетарианството води до изключително тежки проблеми, а по отношение на костите е пагубна. Второто е: 1000 мг калций на ден, но не таблетка, а с храната. Трето: 1000 международни единици витамин Д на ден за профилактика, а когато лекуваме – до 4000. Детето не може да се остави да прави каквото иска по отношение на храненето – не може да израсте здрав организъм на солети!  – Мазните – ако ядем тлъсто, калцият в червата се свързва и се изхвърля от организма. Кафето намалява усвояването на калций, кока-колата има много фосфор, а когато прекалим с него, остаряваме бързо. Натриевият хлорид (солта) гони калция и той се изпикава. Алкохолът пречи на процеса на формиране на кост, тютюнопушенето също. Поднорменото тегло означава проблем с естрогените, а тези женски хормони са пазач на костите. При младите жени те претърпяват физиологична обмяна в подкожната мастна тъкан. Затова по-пълничката жена има повече естрогени, това е плодовитата жена. При слабите няма мастна тъкан, естрогените са ниски, явяват се счупвания на прешлени преди 30 г., особено по време на бременност.  – Която натоварва цялото тяло, а това е ходенето – на 60-70 г. по 2 км на ден. Добре е да се тренира равновесието и координацията. Много лесно изпълнимо упражнение е качването по стълби. Забранено е навеждането напред, защото крие опасност от счупване на прешлените. Плуването става за мускулите, но за костите – не, защото във водата се губи гравитацията, а тя е важна, за да се формира нормално костта. Колоезденето не е подходящ спорт поради риска от травми, затова пък гимнастиката с плавни движения и танците – да!  – За да се предпазите от падане, килимите трябва да са здраво закрепени, да няма летящи килимчета и изтривалки, прагове. Банята е най-опасното място за счупвания – сложете дръжки! И още: сменяйте си редовно очилата, носете здрави обувки, внимавайте като слизате от бордюрите и от превозните средства. Внимавайте!", "date": "2018.05.07", "title": " Проф. Анна-Мария Борисова: Изхвърлете летящите килимчета\t\t\t"}
{"url": "https://trud.bg/%d0%ba%d0%b5%d0%b9%d1%82-%d0%b1%d0%bb%d0%b0%d0%bd%d1%88%d0%b5%d1%82-%d1%81%d0%b5%d0%ba%d1%81%d1%8a%d1%82-%d0%bd%d0%b0-%d0%b5%d0%ba%d1%80%d0%b0%d0%bd-%d0%b5-%d0%b7%d0%b0%d1%81%d1%82%d1%80%d0%b0%d1%88/", "text": "Сега Кейт Бланшет ще бъде председател на журито на фестивала в Кан (8-19 май), а през юни българските зрители ще могат да я гледат в “Бандитките на Оушън”.  – Разбира се. Нямах капка колебание в себе си. Да председателствам журито на фестивала в Кан е страхотно признание за моята работа като артист в света на киното. От десетилетия съм редовен гост на Лазурния бряг, представяла съм там много филми и винаги съм си прекарвала прекрасно. Обещавам ви, че и този път събитието няма да разочарова. Всички киномани са добре дошли през май в Кан. Радвам се, че една австралийска актриса като мен, която е направила кариера в Холивуд основно в англоезични филми, ще има честта да оглави журито на най-престижното и атрактивно европейско филмово събитие. Кан по традиция е празник на киното и красотата, на естетиката и качествената артистична провокация. Като шеф на журито, аз ще търся диалог с останалите членове – а те са чудесни професионалисти, които много уважавам – и ще се старая да избирам филмите заради тяхото майсторство и идеи.  – О, толкова са много. Лично аз бих препоръчала всеки един филм от конкурсната програма, която и тази година е събрала най-доброто от най-доброто. По принцип аз не съм най-върлата привърженичка на състезателния характер в креативна област, каквато е киното, но фестивалът в Кан е много повече от конкуренция между творци. Затова вярвам, че хората няма да разглеждат изборите на журито в спортен план, а като диалог, като разговор за състоянието на седмото изкуство. Ценителите на киното няма как да не се вълнуват, че в Кан ще бъде представен най-новия филм на най-прочутия датски режисьор Ларс фон Трир “Къщата, която Джак построи”. В главните роли са Мат Дилън и Ума Търман, които аз обожавам и съм сигурна, че ще направят чудесни роли. Лично аз нямам търпение до премиерата. Филмът, който ще се прожектира на закриването също не е за изпускане – “Човекът, който уби Дон Кихот”, завършен след десетилетия на проблеми, прекъсвания и драми. Историята на създаването на това произведение е невероятно интересна и показва колко трудно е да се осъществи един мечтан авторски проект в днешните условия. Масовото кино също винаги присъства в Кан като комплимент и задължителен аксесоар, който да подсили суетата на Лазурния бряг. Този път това е премиерата на Хан Соло: История от “Междузвездни войни”. В ролята на Хан е младият и безкрайно талантлив актьор Олдън Ерънрайх. Сигурна съм, че той ще бъде един достоен наследник на Харисън Форд в този толкова обичан и легендарен образ.  – Много се гордея с филма, който направихме и съм сигурна, че публиката ще го оцени. Няма нужда да се разглежда като нещо, което е проява на неуважение към “Бандата на Оушън”, който също е римейк на по-стар филм. Нашата версия ще бъде изключително развлекателна и ние се забавлявахме страхотно по време на снимките. Аз обичам да редувам по-сериозни и драматични филми с леки и забавни комерсиални продукции. Иначе става прекалено задълбочаване и взимане насериозно. Надявам се, че “Бандитките на Оушън” ще се хареса на почитателите на предишните филми от поредицата и ще намери нова публика, която досега не е била заинтересована от жанра.  – От една страна това, което става е страшно важно и здравословно. Най-накрая открито се говори за години на сексуален тормоз, упражняван от могъщи продуценти и други влиятелни фигури, върху млади актриси, които чест са нямали избор. Но не мисля, че самото кино трябва да става особено пуританско. За съжаление еротиката от дълго време е ограничавана от големите холивудски студия. Сексът на екран е застрашен. Не трябва да допускаме цензура и излишна пуританщина. Киното може да бъде едновременно сигурно място за жените и творческа територия за разгръщане на свободни идеи. Сексът има място във филмите, но принудата към секс няма място в самата индустрия.", "date": "2018.05.07", "title": " Кейт Бланшет: Сексът на екран е застрашен\t\t\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bf%d0%be%d1%81%d1%82%d0%b0%d0%b2%d1%8f-%d0%bd%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%be-%d0%be%d0%b1/", "text": "Красимир Каракачанов вкарва Закона за вероизповеданията в парламента. Това става ясно от позицията на заместник министър-председателя по обществен ред и сигурност и председател на ВМРО – Българско национално движение, публикувана във фейсбук, съобщиха от партията. От там припомнят, че Каракачанов, като лидер на ВМРО, миналата година направи работна група от експерти в качеството му на лидер на партията, след което, като вицепремиер свика работна междуведомствена среща и в Министерски съвет, след която пое ангажимента до края на този политически сезон новият проект на Закон за вероизповеданията да стане част от дневния ред на 44-ото Народно събрание. Пълният текст на позицията: В качеството ми на заместник министър-председател по обществен ред и сигурност и председател на ВМРО – Българско национално движение ще предизвикам обществено обсъждане по готовия Законопроект за вероизповеданията, който обещах да бъде внесен в парламента до края на този политически сезон. Това включва и разговори с Българската православна църква и всички основно застъпени в България вероизповедания. Както е посочено и в мотивите, правилата, съдържащи се в него, са формулирани при стриктно спазване на принципа на равнопоставеност на различните вероизповедания. Предложенията, които аз и екипът ми правим с този проект, са предизвикани от негативни по характера си явления – религиозен радикализъм и осъществяване на терористични актове, наличие на индикации за политизация на вероизповеданията и на започнал процес на дезинтеграция на религиозен принцип на отделни религиозни общности в страната. Наблюдаваните опасни явления, които изброих, както и разпространението на религиозни доктрини за промяна на държавното устройство, светския характер и закони на страната ниса реална опасност на националната сигурност. Ето защо настъпи моментът за конкретни действия, а именно обществено обсъждане и внасяне в Народното събрание за гласуване на нов Закон за вероизповеданията. Този законопроект предлага ограничение за участието в ръководни органи на религиозните общности и институции на лица, които участват в ръководството на политическа партия, забрана за финансиране на вероизповеданията от трети страни и въвеждане на правила за осъществяване на образователни дейности, извършвани в съответните религиозни общности. Прилагам целия законопроект с мотивите, за да може всеки един български гражданин, представителите на вероизповеданията и политическите партии в страната да се запознаят, с което давам ход на реалните действия по таза важна за сигурността на страната ни на всички нива тема.   Проект! ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ВЕРОИЗПОВЕДАНИЯТА Обн. – ДВ, бр. 120 от 29.12.2002 г.; изм., бр. 33 от 21.04.2006 г.; изм., бр. 59 от 20.07.2007 г., в сила от 01.03.2008 г.; изм., бр. 74 от 15.09.2009 г., в сила от 15.09.2009 г.; изм., бр. 68 от 02.08.2013 г., в сила от 02.08.2013 г.; изм., бр. 61 от 11.08.2015 г.; изм., бр. 79 от 13.10.2015 г., в сила от 01.08.2016 г. § 1. Наименованието на глава II се изменя така:  „Право на вероизповедание. Права и задължения на вероизповеданията и религиозните общности.“ § 2. В чл. 5 се създава ал. 4:  „(4) Правото на вероизповедание не може да се упражнява с политически цели.“ § 3. В чл. 6 се правят следните изменения и допълнения:  1. В ал. 1:  а) в т. 1 след думата „поддържат“ се добавя „при условията и по реда на този закон“;  б) в т. 8 накрая се добавя „при условията и по реда на този закон“;  в) точка 10 се изменя така:  „10. да се установяват и поддържат връзки, по религиозни и верски въпроси, в страната и в чужбина с лица и общности, които не упражняват и не разпространяват религиозен радикализъм, и не са обвързани или финансирани от политически партии.“  2. Създава се ал. 3:  „(3) Правото на вероизповедание не може да бъде ограничавано, освен в случаите по чл. 7 и чл. 7а.“ § 4. В чл. 7 се правят следните изменения и допълнения:  1. В ал. 2 след думата „институции“ се добавя „духовните училища от системата на предучилищното и училищното образование и висшите духовни училища, религиозните празници, ритуалите и събиранията на вероизповеданието“.  2. Алинея 3 се изменя така:  „(3) Ученията, вътрешната организация, проповедите, символите и обредността на вероизповеданията не могат да противоречат на българското законодателство.“  3. Алинея 5 се изменя така:  „(5) Религиозните общности и институции не могат да включват в:  1. дейността си малолетни и непълнолетни лица, освен с изричното писмено съгласие за конкретни дейности на техните родители, настойници или попечители;  2. ръководните си органи лица, които участват в ръководството на политическа партия;  3. ръководните си органи, административните и организационните си дейности чужденци.  4. Създават се ал. 6 – 8:  „(6) Лица, които участват в ръководни органи на политическа партия не могат да участват в ръководни органи на религиозни общности и институции.  (7) Български граждани, завършили религиозното си образование в чужбина, могат да участват в богослужение и да извършват богослужебни ритуали след признаване на резултатите от ученето при условията и по реда на Закона за предучилищното и училищното образование или на издадената диплома при условията и по реда на Закона за висшето образование.  (8) Чужденци могат да участват в богослужението или в извършването на богослужебни ритуали според практиката на религиозната общност. Участието на чужденци в проповеди, в дейности набиране на средства или в други дейности на религиозната общност или институция се осъществява след предварително съгласуване с Дирекция „Вероизповедания“ на Министерския съвет.“ § 5. Създава се чл. 7а:  „Чл. 7а. (1) Религиозните общности и институции са длъжни да:  1. определят за проповядващи духовници български граждани, завършили училищното и висшето си светско и религиозно образование в Република България, с изключение на чл. 7, ал. 7;  2. не възлагат проповеди в храмовете и молитвени домове на територията на страната на духовници от чужбина, с изключение на случаите по чл. 7, ал. 8;  3. поискат експертно становище от Дирекция „Вероизповедания“ на Министерски съвет за пребиваването на територията на страната на проповедници, емисари и други духовни лица;  4. не разпространяват литература и да не проповядват идеи, които противопоставят българските граждани на религиозна основа;  5. не печатат, да не разпространяват, да не внасят на територията на страната и да не употребяват в проповеди или на събрания на религиозни общности, за обучение и по друг начин на литература, проповядваща религиозен радикализъм;  6. не установяват и да не поддържат връзки с лица и общности в страната и чужбина, които упражняват или разпространяват религиозен радикализъм или използват религията за политически цели;  7. прекратят всички правомощия на членовете или служителите си, на които са наложени наказания за нарушения на т. 4 – 6;  8. гарантират за спазване на закона в съответствие с уставите си, когато провеждат избори за свои органи.  (2) Духовните училища от системата на предучилищното и училищното образование и висшите духовни училища имат задълженията по ал. 1, т. 4 – 6. “ § 6. В чл. 8 се правят следните изменения и допълнения:  1. В ал. 1:  а) в текста преди т. 1 след думите „чл. 7“ се добавя „и чл. 7а“.  б) точка 2 се изменя така:  „2. спиране на издателската дейност за определен период от време или прекратяване на същата без право да бъде възстановена;“  в) в т. 3 след думата „ограничаване“ се добавя „или забрана“;  г) в т. 4 думата „отмяна“ се заменя с „прекратяване“;  д) създават се т. 4а и 4б:  „4а. запечатване на помещения или места за богослужение или ритуали на съответното вероизповедание;  4б. експулсиране на чужди проповедници, емисари и други духовни лица, които са нарушили този закон.“  2. В ал. 2, изречение първо след думите „заинтересованите лица“ се поставя запетая и се добавя „на директора на Дирекция „Вероизповедания” на Министерски съвет“. § 7. В чл. 11, ал. 2 накрая се добавя „а за проповедите и във всички останали случаи се използва задължително официалния български език.“ § 8. В чл. 12 се правят следните допълнения:  1. Създава се нова ал.2:  „(2) Не се допуска извършване на публични религиозни обреди в сграда или нейно помещение, които не са предназначени за извършване на религиозна дейност.“  2. Създава се ал. 3:  „(3) Религиозните общности и религиозните институции представят до края на м. Февруари всяка година на Дирекция „Вероизповедания“ на Министерския съвет списък на обредните, молитвените и богослужебните домове, предназначени за извършване на техните публични религиозни обреди.“  3. Досегашната ал. 2 става ал. 4 и в нея се създава изречение второ:  „В тези случаи вероизповеданията не могат да използват технически средства или звукови устройства, служещи за увеличаване на силата на звука, освен при провеждане на обществени прояви, празници и чествания.“ § 9. Наименованието на глава трета се изменя така:  „РЕГИСТРАЦИЯ. ЗАЛИЧАВАНЕ НА РЕГИСТРАЦИЯ“ § 10. Създават се чл. 14а и чл. 14б:  „Чл. 14а. (1) Статут на юридическо лице може да поиска само религиозна общност, в която участват най-малко 300 физически лица, които изповядват съответната религия.  (2) В ръководството на религиозната общност, която иска статут на юридическо лице, могат да участват само пълнолетни български граждани.  Чл. 14б. (1) Преди подаване на молбата за регистрация, религиозната общност, която иска да придобие статут на юридическо лице, подава писмено заявление за изготвяне на експертно становище от Дирекция „Вероизповедания” на Министерския съвет.  (2) Към заявлението се прилагат:  1. Устав на вероизповеданието;  2. списък, съдържащ трите имена, ЕГН, постоянен адрес и саморъчен подпис на не по-малко от 300 граждани подкрепящи регистрацията, заверен от Главна дирекция „Гражданска регистрация и административно обслужване.  3. декларация от членовете на ръководството, че са пълнолетни български граждани и не участват в ръководни органи на политическа партия – по образец;  4. описание на основното религиозно съдържание на учението, копие от литературата, на която ще се извършва богослужението и разпространението на учението, описание на ритуалите и на съдържателните си различия с останалите вероизповедания.  5. описание на източниците и начина на финансиране – по образец.  (3) Образците по ал.2, т. 3 и 5 се утвърждават от директора на Дирекция „Вероизповедания“ на Министерски съвет.  (4) Експертното становище се изготвя в срок до 3 месеца от подаването на заявлението и приложенията към него.  (5) Непроизнасянето в срока по ал. 4 е мълчалив отказ и подлежи на обжалване по реда на Административнопроцесуалния кодекс.“ § 11. В чл. 15, ал. 2 думите „Недопустимо е да съществува“ се заменят с „Не се допуска регистрация на“, след думата „наименование“ съюзът „и“ се заличава и се поставя запетая, а накрая се добавя „или религиозно съдържание.“ § 12. Член 16 се изменя така:  „Чл.16. (1) Към молбата за регистрация се прилагат:  1. Експертното становище по чл. 14б;  2. Устав на вероизповеданието;  3. Другите документи по чл. 14б, ал. 2, т. 2 – 5.  (2) Когато религиозната общност, която иска да придобие статут на юридическо лице, не представи документите по ал.1, съдът постановява отказ за регистрация на вероизповеданието.“ § 13. Създава се чл. 19а:  „Чл. 19а. В седемдневен срок от регистрацията религиозната общност уведомява Дирекция „Вероизповедния” на Министерския съвет и представя съдебното решение за регистрацията.“ § 14. В чл. 20 накрая се добавя „след регистрацията в Софийски градски съд“ § 15. В Глава трета „Регистрация“ се създава се чл. 20а:  „Чл. 20а. (1) Софийски градски съд прекратява регистрацията на религиозна общност:  1. когато е постановена без да е представен някой от документите по чл. 16, ал.1;  2. по искане на религиозната общност;  3. при нарушение на чл. 7 и чл. 7а;  4. когато с дейността си регистрираната религиозна общност системно нарушава другите изисквания на този закон;  5. когато дейността й противоречи на разпоредбите на Конституцията на Република България.  (2) Решението по ал.1, т.2 се постановява по искане на ръководството на религиозната общност.  (3) Решението по ал.1, т. 1 и т.3-5 се постановява по искане на Дирекция „Вероизповедания” на Министерския съвет или на прокурора.  (4) Решението за прекратяване на регистрацията на основание ал.1, т. 1 и т. 3 – 5 подлежи на обжалване по общия ред.“ § 16. Член 22 се правят следните изменения и допълнения:  1. Досегашният текст става ал. 1.  2. Създава се ал. 2:  „(2) Религиозните общности и институции и създадените от тях по този закон юридически лица с нестопанска цел декларират пред Сметната палата банковите си сметки в страната или в чужбина в 14-дневен срок от откриването им.” § 17. В чл. 25, ал. 3 след думите „Министерството на финансите“ се добавя „или Сметната палата“, след думата „прокуратурата“ съюзът „и“ се заличава и се поставя запетая, а след думите „финансова инспекция“ се добавя „и Националната агенция за приходите“. § 18. В чл. 26 се правят следните изменения и допълнения:  1. Досегашният текст става ал. 1.  2. Създава се ал. 2:  „(2) Вероизповедание, придобило статут на юридическо лице, няма право да:  1. учредява и да участва в чуждестранни търговски дружества, обединения, в които участват такива търговски дружества, както и в кооперации с чуждестранни лица;  2. участва в сдружения или да извършват съвместна дейност под каквато и да е форма с чуждестранни държавни предприятия и чуждестранни търговски дружества, включително с техни филиали, клонове или представителства.“ § 19. В чл. 27, ал. 1 се изменя така:  „(1) Вероизповеданията могат да създават юридически лица с нестопанска цел за своето подпомагане и популяризиране, като носят солидарна отговорност с тях за извършени нарушения по този закон.“ § 20. Чл. 28 се изменя така:  1. Досегашният текст става ал. 1.  2. Създават се ал. 2 – 8:  „(2) Държавната субсидия за регистрираните вероизповедания, към които принадлежи не по-малко от едно на сто от населението на страната на база резултатите от последното преброяване на населението, представени от Националният статистически институт, се разпределя на база предварително представен проект за бюджет от всяко вероизповедание. При недостиг на средства за финансиране на всички заявени разходи, разпределението е пропорционално съобразно числеността на заявилите принадлежността си към съответното вероизповедание при последното преброяване на населението.  (3) Държавната субсидия се изплаща на централното ръководство на съответното вероизповедание на четири равни части, платими съответно до 15 януари, до 15 април, до 15 август и до 15 октомври на съответната година по сметка, посочена от вероизповеданието.  (4) Субсидията се изразходва целево за разходите на вероизповеданието за възнаграждения на персонал (свещенослужители и служители на религиозните институции), както и за осъществяването на техни лечебни, образователни и социални дейности по смисъла на Глава пета на този закон. До 10 на сто от субсидията за съответното вероизповедание може да се разходва за строителство и ремонт на храмове (молитвени домове) и прилежащите им сгради, както и за изграждане и поддръжка на гробищни паркове.  (4) Получената от религиозна институция държавна или общинска субсидия не може да се предоставя за обезпечение на вземания на трети лица, включително за обезпечение на вземания на юридически лица с нестопанска цел по чл. 27, ал. 1.  (5) Духовните училища от системата на предучилищното и училищното образование, както и висшите духовни училища се финансират от регистрираното вероизповедание, по чието искане са открити. Финансирането се предоставя за издръжка на дейностите по обучение на учениците, за стипендии на учениците, за ученици, настанени в общежитие и за поддръжка на материалната база.  (6) Духовните училища от системата на предучилищното и училищното образование може да се финансират и от държавния бюджет чрез бюджета на Министерството на образованието и науката, като размерът на средствата се определя с постановлението за изпълнение на държавния бюджет.  (7) Министерството на образованието и науката чрез своя бюджет може да финансира и утвърдени от него образователни програми, които вероизповеданията да осъществяват извън училищната среда. Това финансиране се разпределя пропорционално между вероизповеданията съобразно числеността на заявилите принадлежността си към съответното вероизповедание при последното преброяването на населението от Националният статистически институт. “ § 21. Създават се чл. 28а и чл. 28б:  „Чл. 28а. (1) За разходването на държавната субсидия вероизповеданията изготвят финансов отчет за предходната календарна година съгласно изискванията на глава трета, раздел III от Закона за счетоводството.  (2) Финансовите отчети по ал. 1 подлежат на независим финансов одит и заверка от независим финансов одитор преди представянето им в Сметната палата. Разходите за одита и заверката на финансовите отчети са за сметка на съответното вероизповедание.  (3) До 31 март всяка година вероизповеданията представят на Сметната палата финансов отчет на хартиен и електронен носител.  (4) В 6-месечен срок от изтичането на срока за получаване на годишните финансови отчети Сметната палата извършва одит за съответствие с изискванията на този закон и на Закона за счетоводството на приходите и разходите по получената държавна субсидия.  (5) След изтичането на срока по ал. 3 органите на Националната агенция за приходите извършват действия по компетентност по реда на глава петнадесета от Данъчно-осигурителния процесуален кодекс по отношение на вероизповеданията, които получават държавна субсидия и които не са подали в срок отчетите си пред Сметната палата.  (6) Националната агенция за приходите извършва действията по ал. 5 в сроковете по чл. 114, ал. 1 и 2 от Данъчно-осигурителния процесуален кодекс.  (7) След изтичането на сроковете по ал. 6 изпълнителният директор на Националната агенция за приходите изпраща на Сметната палата информация за предприетите от нея действия, включително за издадените ревизионни актове.  Чл. 28б. (1) Вероизповедание може да финансира дейността си само от източници на доходи в Република България.  (2) Дейностите на духовните училища от системата на предучилищното и училищното образование и на висшите духовни училища, могат да се финансират само със средства, които се администрират от български държавни и общински институции или със средства от европейски фондове и програми.  (3) Вероизповеданията, духовните училища от системата на предучилищното и училищното образование и висшите духовни училища уведомяват Дирекция „Вероизповедания“ на Министерски съвет и Сметната палата за всяко дарение или наследство на имущество от български юридически лица или с източник от чужбина.  (4) Не се допуска дарение на финансови средства от чужди държави или чужденци за възнаграждение на персонал (свещенослужители и служители на религиозни институции).  (5) Сметната палата контролира изпълнението на волята на дарителя или наследодателя.“ § 22. В чл. 29 се изменя така:  1. Досегашният текст става алинея 1.  2. Създават се ал. 2 – 5:  „(2) Свещенослужители и служители на вероизповеданията могат да бъдат само български граждани.  (3) Максималните размери на основните месечни трудови възнаграждения, които се изплащат от държавната субсидия на свещенослужителите и служителите на религиозните институции, с изключение на трудовите възнаграждения на лицата в ръководните органи на вероизповеданията, не могат да надвишават:  1. средното месечно трудово възнаграждение за педагогически специалист – за свещенослужителите;  2. средното месечно трудово възнаграждение на наетите лица по трудово и служебно правоотношение в обществения сектор, съобразно данни на Националния статистически институт – за служителите в религиозните институции.  (4) Централните ръководства на вероизповеданията поддържат регистри на свещенослужителите и служителите за нуждите на отчетността и предоставят на Дирекция „Вероизповедания“ към Министерския съвет възможност за достъп до тези регистри.  (5) На всеки свещенослужител се издава удостоверение, с което се удостоверява принадлежността му към съответното вероизповедание. Удостоверенията се издават от централното ръководство или от местно поделение на съответното вероизповедание.“ § 23. В чл. 33, ал.7 се отменя. § 24. В чл. 35 се правят следните изменения и допълнения:  1. В т. 1 накрая се добавя „и осъществява контрол по спазването на разпоредбите на този закон;“  2. В т. 8 след думите „чл. 7“ се добавя „и чл. 7а“.  3. Създават се т. 10 и 11:  „10. контролира дейността на вероизповеданията на територията на Република България и на техните юридически лица;  11. съдейства за предотвратява разпространението на религиозен радикализъм и политизация на вероизповеданията в Република България.“ § 25. В чл. 36 се правят следните изменения и допълнения:  1. В ал. 1 думите „от 100 до 300 лв.“ се заменят с „от 500 до 1 000 лв.“  2. В ал. 2 думите „от 500 до 1000 лв.“ се заменят с „от 1 000 до 2 000 лв.“  3. Създават се ал. 3 – 6:  „(3) Който приема финансиране за вероизповедание от източник извън Република България в нарушение на този закон, се наказва с глоба от 5 000 до 10 000 лева – за физическо лице или се налага имуществена санкция в размер от 10 000 до 20 000 лева – за юридическо лице.  (4) Който приема дарение за вероизповедание в нарушение на този закон се наказва с глоба от 5 000 до 10 000 лева – за физическо лице или се налага имуществена санкция в размер от 10 000 до 20 000 лева – за юридическо лице.  (5) Когато деянията по ал. 3 и ал. 4 са извършени повторно, глобата е от 10 000 до 20 000 лева, а имуществената санкция е в размер от 20 000 до 40 000 лева.  (6) В случаите по ал. 3 – 5 предметът на нарушението се отнема в полза на държавата.“ § 26. В § 1 от Допълнителните разпоредби се създават т. 4 и 5:  „4. „Религиозен радикализъм“ са опасни за националната сигурност действия, проповеди, текстове, изявления или обръщения на вероизповедание, които:  а) отричат светския характер на държавата, оспорват или заменят върховенството на закона с друго право или се позовават на такова;  б) противоречат на Всеобщата декларация за правата на човека и свързаните с нея международноправни актове на ООН и на Хартата на основните права на ЕС;  в) противопоставят хората на религиозна или верска основа;  г) проповядват, пропагандират или оправдават религиозен тероризъм, или религиозна война;  д) използват символи или знаци или по какъвто и да е начин съдействат на терористични организации;  е) използват религията за политически цели.“  5. „Политизация на вероизповедание“ е опасно за националната сигурност нарушаване на принципа на отделно съществуване на политическата власт от религията и използване на вероизповедание, на неговите органи и храмове, традиции и обредност за политически цели от религиозна институция или политическа организация.“ ПРЕХОДНИ И ЗАКЛЮЧИТЕЛНИ РАЗПОРЕДБИ § 27. (1) Лице, за което възниква несъвместимост по чл. 7, ал.6 е длъжно в срок до 3 месеца от влизането в сила на този закон да предприеме необходимите действия за отстраняване на несъвместимостта.  (2) Контролът за изпълнение на задължението по ал.1 се осъществява от Дирекция „Вероизповедания“ на Министерски съвет. § 28. Религиозните общности и религиозните институции представят списъка по чл.12, ал.3 в срок до 3 месеца от влизането в сила на този закон. § 29. Директорът на Дирекция „Вероизповедания“ на Министерски съвет утвърждава образците по чл. 14б, ал. 3 в срок до 2 месеца от влизането в сила на този закон. § 30. (1) Училищата по чл. 33, ал. 1 и 6 привеждат учебните си планове и учебните програми в съответствие с този закон в срок до 1 година от влизането в сила на този закон.  (2) Висшите духовни училища по чл.33, ал. 7, които до три години от влизането на този закон в сила не са участвали или не са заявили желанието си да участват в процедура за акредитация по реда на Закона за висшето образование се закриват от Министерския съвет по предложение на директора на Дирекция „Вероизповедания“ на Министерския съвет. § 31. В Закона за висшето образование (обн., ДВ, бр. 112 от 27.12.1995 г., изм., бр. 28 от 2.04.1996 г., бр. 56 от 15.07.1997 г., попр., бр. 57 от 18.07.1997 г., изм., бр. 58 от 22.07.1997 г., изм. и доп., бр. 60 от 02.07.1999 г., в сила от 2.07.1999 г., попр., бр. 66 от 23.07.1999 г., изм., бр. 111 от 21.12.1999 г., в сила от 1.01.2000 г., изм. и доп., бр. 113 от 28.12.1999 г., бр. 54 от 4.07.2000 г., в сила от 4.07.2000 г., изм., бр. 22 от 9.03.2001 г., бр. 40 от 19.04.2002 г., в сила от 19.04.2002 г., изм. и доп., бр. 53 от 28.05.2002 г., в сила от 28.05.2002 г., бр. 48 от 4.06.2004 г., в сила от 4.06.2004 г., доп., бр. 70 от 10.08.2004 г., в сила от 1.01.2005 г., изм. и доп., бр. 77 от 27.09.2005 г., в сила от 27.09.2005 г., бр. 83 от 18.10.2005 г., в сила от 18.10.2005 г., изм., бр. 103 от 23.12.2005 г., изм. и доп., бр. 30 от 11.04.2006 г., изм., бр. 36 от 2.05.2006 г., в сила от 1.07.2006 г., изм. и доп., бр. 62 от 1.08.2006 г., в сила от датата на влизане в сила на Договора за присъединяване на Република България към Европейския съюз изм., бр. 108 от 29.12.2006 г. в сила от 01.01.2007 г.; изм. и доп., бр. 41 от 22.05.2007 г.; изм. и доп., бр. 13 от 08.02.2008 г., в сила от 08.02.2008 г.; изм., бр. 43 от 29.04.2008 г.; изм., бр. 69 от 05.08.2008 г.; изм. и доп., бр. 42 от 05.06.2009 г.; изм., бр. 74 от 15.09.2009 г., в сила от 15.09.2009 г.; изм. и доп., бр. 99 от 15.12.2009 г., в сила от 01.01.2010 г.; изм. и доп., бр. 38 от 21.05.2010 г.; изм. и доп., бр. 50 от 02.07.2010 г.; изм., бр. 56 от 23.07.2010 г., в сила от учебната 2010/2011 година; изм. и доп., бр. 63 от 13.08.2010 г., в сила от 13.08.2010 г.; изм. и доп., бр. 101 от 28.12.2010 г.; изм. и доп., бр. 61 от 09.08.2011 г.; изм. и доп., бр. 99 от 16.12.2011 г., в сила от 01.01.2012 г.; изм. и доп., бр. 60 от 07.08.2012 г., в сила от 07.08.2012 г.; доп., бр. 102 от 21.12.2012 г., в сила от 01.01.2013 г.; изм., бр. 15 от 15.02.2013 г., в сила от 01.01.2014 г.; изм., бр. 63 от 16.07.2013 г., в сила от 16.07.2013 г.; изм., бр. 68 от 02.08.2013 г., в сила от 02.08.2013 г. ; доп., бр. 101 от 22.11.2013 г., в сила от 01.01.2014 г.; доп., бр. 54 от 01.07.2014 г., в сила от 01.07.2014 г.; изм., бр. 66 от 08.08.2014 г., в сила от 08.08.2014 г.; изм., бр. 107 от 24.12.2014 г., в сила от 01.01.2015 г.; изм., бр. 56 от 24.07.2015 г., в сила от 24.07.2015 г.; изм., бр. 79 от 13.10.2015 г., в сила от 01.08.2016 г.; изм. и доп., бр. 17 от 01.03.2016 г., в сила от 01.03.2016 г.; изм. и доп., бр. 98 от 09.12.2016 г., в сила от 01.01.2017 г.) се правят следните изменения и допълнения:  1. Създава се чл. 91в:  „Чл. 91в. Държавните висши училища, които извършват обучение в професионално направление „Религия и теология“ получават допълнително финансиране при условия и ред, определени в акта по чл. 91, ал. 2, т. 1.“  2. В § 3 от Допълнителни разпоредби се създава ал. 3:  „(3) Висшите училища по ал.1 се финансират при условията и по реда на Закона за вероизповеданията.“ § 32. В чл. 16, ал. 1 от Закона за държавния печат и националното знаме на Република България (обн., ДВ, бр. 47 от 24.04.1998 г.; в сила от 25.05.1998 г.; доп., бр. 33 от 09.04.1999 г.; изм., бр. 69 от 03.08.1999 г.; в сила от 03.08.1999 г.; бр. 95 от 29.11.2005 г.; в сила от 01.03.2006 г.; бр. 24 от 21.03.2006 г.; изм., бр. 92 от 22.11.2011 г.), се създава т. 4:  „4. сградите на вероизповеданията или пред тях.” § 33. В Закона за политическите партии (обн., ДВ, бр. 28 от 01.04.2005 г., в сила от 01.04.2005 г.; изм. и доп., бр. 102 от 20.12.2005 г.; изм., бр. 17 от 24.02.2006 г., в сила от 01.05.2006 г.; изм. и доп., бр. 73 от 05.09.2006 г.; изм. бр. 59 от 20.07.2007 г., в сила от 01.03.2008 г.; доп. бр. 78 от 28.09.2007 г.; изм. и доп. бр. 6 от 23.01.2009 г.; доп., бр. 54 от 16.07.2010 г., в сила от 16.07.2010 г.; изм. и доп., бр. 99 от 17.12.2010 г., в сила от 01.01.2011 г.; изм. и доп., бр. 9 от 28.01.2011 г.; изм., бр. 99 от 16.12.2011 г., в сила от 01.01.2012 г.; изм. и доп., бр. 30 от 26.03.2013 г., в сила от 26.03.2013 г.; изм. бр. 68 от 02.08.2013 г.; изм. и доп., бр. 71 от 13.08.2013 г., в сила от 13.08.2013 г.; изм. и доп., бр. 19 от 05.03.2014 г., в сила от 05.03.2014 г.; доп., бр. 32 от 05.05.2015 г.; изм., бр. 95 от 08.12.2015 г., в сила от 01.01.2016 г.; изм. и доп., бр. 39 от 26.05.2016 г., в сила от 26.05.2016 г.; изм., бр. 98 от 09.12.2016 г.; изм., бр. 86 от 27.10.2017 г.) се правят следните допълнения:  1. В чл. 5 се създава ал. 3:  „(3) В дейността си пряко или чрез други организации политическите партии не могат да:  1. представляват религиозна институция;  2. защитават и пропагандират групови и малцинствени права по начин, който ги изолира и противопоставя на нацията;  3. се намесват в делата на вероизповеданията и да използват техните събития, ритуали и символи за своята дейност и цели;  4. въздействат за промяна на етническото и религиозно самоопределение на българските граждани.“  2. В чл. 40 се правят следните допълнения:  а) в ал. 1 се създава т. 6:  „6. партията е извършила нарушение на разпоредбите на чл. 5.“  б) Създава се ал. 3:  „(3) Прокурорът е длъжен да подаде иск и в едноседмичен срок от получаването на сигнал от държавен орган за извършено нарушение по чл. 5.“ § 34. Чл. 52, ал. 4 от Закона за предучилищното и училищното образование (обн. – ДВ, бр. 79 от 13.10.2015 г., в сила от 01.08.2016 г.; изм. и доп., бр. 98 от 09.12.2016 г. с ЗИД на Закона за отбраната и въоръжените сили на Република България и ЗАКОН за държавния бюджет на Република България за 2017 г., като измененията от ЗАКОН за държавния бюджет на Република България за 2017 г. влизат в сила от 01.01.2017 г.; изм., бр. 105 от 30.12.2016 г., в сила от 01.01.2017 г.; изм., бр. 58 от 18.07.2017 г., в сила от 18.07.2017 г.) се изменя така:  „(4) Духовните училища се финансират при условията и по реда на Закона за вероизповеданията.“ § 35. В чл. 59 от Закона за професионалното образование и обучение (обн., ДВ, бр. 68 от 30.07.1999 г., изм., бр. 1 от 4.01.2000 г., бр. 108 от 29.12.2000 г., бр. 111 от 28.12.2001 г., изм. и доп., бр. 103 от 5.11.2002 г., изм., бр. 120 от 29.12.2002 г., доп., бр. 29 от 31.03.2003 г., изм., бр. 28 от 1.04.2005 г., в сила от 1.04.2005 г., изм. и доп., бр. 77 от 27.09.2005 г., в сила от 27.09.2005 г., изм., бр. 94 от 25.11.2005 г., в сила от 25.11.2005 г., бр. 30 от 11.04.2006 г., в сила от 12.07.2006 г., изм. и доп., бр. 62 от 1.08.2006 г., в сила от датата на влизане в сила на Договора за присъединяване на Република България към Европейския съюз, попр., бр. 63 от 4.08.2006 г.; изм. и доп., бр. 13 от 08.02.2008 г., в сила от 08.02.2008 г.; изм., бр. 26 от 07.03.2008 г.; изм. и доп., бр. 36 от 15.05.2009 г.; изм., бр. 74 от 15.09.2009 г., в сила от 15.09.2009 г.; изм. и доп., бр. 50 от 02.07.2010 г., в сила от учебната 2011 – 2012 г.; изм., бр. 97 от 10.12.2010 г., в сила от 10.12.2010 г.; изм., бр. 66 от 26.07.2013 г., в сила от 26.07.2013 г.; изм., бр. 68 от 02.08.2013 г., в сила от 02.08.2013 г.; изм., бр. 70 от 09.08.2013 г.; изм. и доп., бр. 61 от 25.07.2014 г.; изм., бр. 98 от 28.11.2014 г., в сила от 28.11.2014 г.; изм., бр. 107 от 24.12.2014 г., в сила от 01.01.2015 г.; изм., бр. 14 от 20.02.2015 г.; изм., бр. 79 от 13.10.2015 г., в сила от 01.08.2016 г.; изм., бр. 59 от 29.07.2016 г., в сила от 01.08.2016 г.; изм., бр. 58 от 18.07.2017 г., в сила от 18.07.2017 г.) се създава ал. 11:  „(11) Духовните училища по чл. 9, ал. 1, т. 3 се финансират при условията и по реда на Закона за вероизповеданията.“ МОТИВИ  НА ПРОЕКТА НА ЗАКОН ЗА ИЗМЕНЕНИЕ И ДОПЪЛНЕНИЕ НА  ЗАКОНА ЗА ВЕРОИЗПОВЕДАНИЯТА Законът за вероизповеданията е действащо право от края на 2002 г. и създадената с него уредба е основана на съвременните тенденции във взаимоотношенията между религиозните общности и държавата. Законът се прилага за всички вероизповедания и религиозни общности в Република България, а правилата, съдържащи се в него, са формулирани при стриктно спазване на принципа на равнопоставеност на различните вероизповедания. Основен аргумент в подкрепа на този извод е факта, че прилагането на закона за периода от време от влизането му в сила до сега е породило необходимост от негови изменения общо 6 пъти.  Предложените изменения и допълнения с този проект са предизвикани от негативни по характера си явления – религиозен радикализъм и осъществяване на терористични актове, основани на него, наличие на индикации за политизация на вероизповеданията и на започнал процес на дезинтеграция на религиозен принцип на отделни религиозни общности в страната, както и разпространението на религиозни доктрини за промяна на държавното устройство, светския характер и закони на страната ни. Ефективното противодействие на тези явления изисква без да се засяга правото на вероизповедание като основно лично право на физическите лица и при спазване на конституционноустановения принцип за отделеност на религиозните институции от държавата (чл.13, ал. 2 от Конституцията на Република България), да се усъвършенства правната уредба в няколко основни групи, определени с оглед съдържанието на промените.  Първата група допълнения, които проектът предлага са свързани със създаването на законови определения за „религиозен радикализъм“ (§ 26 от проекта за § 1 от Допълнителните разпоредби, т. 4) и за „политизация на вероизповедание“ (§ 26 от проекта за § 1 от Допълнителните разпоредби, т. 5). Чрез тях се цели да се преодолее противоречието в разбирането за съдържанието на термините. Това от своя страна ще допринесе за еднаквото прилагане на закона във връзка с мерките за противодействието на тези негативни явления. Като допълнителна гаранция за ефективност на противодействието, проектът предлага на Дирекция „Вероизповедания“ на Министерския съвет като структура със специална експертиза в областта на вероизповеданията, да се възложи изрично задължение да оказва съдействие за предотвратяване на разпространението на религиозен радикализъм и политизация на вероизповеданията (§ 24, т.3 от проекта).  Втората група допълнения, които проектът предлага, са насочени към доразвиване съдържанието на правото на вероизповедание като лично право и съдържанието на задълженията на религиозните общности и институции, в съответствие с основната цел на проекта да уреди мерките за противодействие срещу религиозната радикализация и политизация на вероизповеданията. Проектът предлага да се уреди изрично, че правото да се установяват и поддържат връзки в страната и в чужбина с лица и общности по религиозни въпроси, като част от правото на вероизповедание, може да се осъществява само с лица и общности, които не упражняват или не разпространяват религиозен радикализъм и не са обвързани или финансирани от политически партии (§3 от проекта относно т.1, б. „в“). Предлага се и установяване на същото ограничение и за религиозните общности и институции (§ 5 от проекта относно чл. 7а, ал.1, т. 6), както и на задължение за тях да не създават, да не разпространяват и да не използват литература, която проповядва религиозен радикализъм или идеи, които противопоставят българските граждани на религиозна основа (§ 5 от проекта относно чл. 7а, ал. 1, т. 4 и 5). Създаването на уредба в такова съдържание съответства на разбирането, изразено в практиката на Конституционния съд на Република България, че „използването на религиозните общности и институции или на верските убеждения за проповядване на верски фундаментализъм или екстремизъм е винаги грубо нарушение не само на чл. 11, ал. 4 от Конституцията, но и на други основни конституционни принципи, изразени в редица разпоредби – чл. 12, ал. 2, чл. 13, ал. 4, чл. 37, ал. 2, чл. 44, ал. 2 от Конституцията“ (Решение № 2 от 18.02.1998 г. на КС на РБ по к. д. № 15/1997 г.). Завършеността на уредбата се постига чрез предложенията за допълнение на чл. 8 от действащия закон, съдържащи се в § 6. С него се предлага разширяване на каталога от мерки, които се прилагат при нарушаване на императивните изисквания, определени от закона.  Проектът предлага и в съответствие със конституционната забрана за упражняването на верските убеждения с политически цели, забраната да се упражнява право на вероизповедание със същите цели (§ 2) да се детайлизира с оглед на използването на духовните училища от системата на предучилищното и училищното образование, висшите духовни училища, религиозните празници, ритуали и събрания на религиозните общности (§ 4, т.1 от проекта). Пълнотата на уредбата се постига чрез предложението да се въведе ограничение за участието в ръководни органи на религиозните общности и институции на лица, които участват в ръководството на политическа партия (§4, т.3 от проекта относно чл. 7, ал.5, т.2 и ал.6). Предлага се липсата на такава несъвместимост да се декларира от лицата при регистрацията на вероизповеданието като юридическо лице (§ 10 от проекта относно чл. 14б, ал.3, т.3). По отношение на евентуално съществуващите заварени случаи в § 26 от проекта е предвиден 3-месечен срок за отстраняване на такава несъвместимост, като се предвижда контролът да се осъществи от Дирекция „Вероизповедания“.  С тази група предложени промени се създават допълнителни законови гаранции за спазването на чл. 13, ал. 4 от Конституцията на Република България. Те не нарушават принципа на отделеност на държавата от религиозните институции (чл.13, ал. 2 от Конституцията на Република България), тъй като не влияят на автономността на религиозната общност. Тя продължава да решава самостоятелно и независимо какво устройство да има, какви ръководни органи да формира и как да ги конституира. Участието на едни и същи лица в ръководството и на политическа партия и на религиозна общност обективно създава обосновано предположение, че религиозната общност или институция би могла да бъде използвана за политическите цели на тези лица, тъй като „политическите цели по правило са свързани с установяване на властови отношения между хората“ (Решение № 2 от 18.02.1998 г. на КС на РБ по к. д. № 15/1997 г), а „правото на вероизповедание, както и правата на мисълта и на убежденията е едно абсолютно основно лично право, непосредствено свързано с интимния духовен мир на човешката личност, и поради това представлява ценност от висш порядък. Тази характеристика на правото на вероизповедание определя не само възможните правомощия при упражняването му, но очертава и цялостния правен режим, регулиращ тази сфера.“ (Решение № 5 от 11.06.1992 г. на КС на РБ по к. д. № 11/1992 г.).  Третата група допълнения са свързани въвеждане на изисквания за лицата, които извършват богослужения на територията на страната. Проектът предлага диференциран режим в зависимост от гражданството на тези лица. За българските граждани се предвижда да могат да извършват богослужебна дейност, когато са завършили образованието си в България (§ 5 относно чл. 7а, ал. 1, т.1). А когато българският гражданин е придобил религиозното си образование в чужбина, проектът предлага той да може да извършва богослужебна дейност в България само след като образованието му в чужбина или дипломата му от чужбина бъдат признати при условията и по реда на съответния специален закон в сферата на образованието – Закона за предучилищното и училищното образование, респ. Закона за висшето образование (§ 4, т. 4 от проекта относно чл.7, ал. 6).  Въвеждането на това изискване е предназначено да се даде възможност на държавата да прилага единни стандарти по отношение на образованието на българските граждани като условие за упражняването на определени дейности на територията на България. Държавата не е и не можа да бъде ограничена да въвежда такива изисквания, стига те да не водят до ограничаване на основни права на гражданите или до ограничаване на възможностите за нормалното им упражняване. Предложеното изискване не ограничава юридическото съдържание на правото на вероизповедание като лично право. Създаването му като правило за поведение не влияе върху свободния избор на лицата какви верски убеждения ще споделят, каква религиозна принадлежност да имат, както и как да упражняват вероизповеданието: чрез печат, слово, чрез създаване на религиозни общности и сдружения и др.  По отношение на чужденците, проектът предлага те да участват в богослужение или да извършват богослужебни ритуали според практиката на съответната религиозна общност, а за участието им в проповеди, дейности по набиране на средства или други дейности на религиозната общност, да се осъществява предварително съгласуване с Дирекция „Вероизповедания“ на Министерски съвет (§ 4, т.4 от проекта относно чл. 7, ал.8 и § 5, относно чл.7а, ал.1, т.3). Този режим има характер на съгласувателен и е предназначен да даде възможност държавата да получава предварителна информация относно квалификацията на тези чужденци, които предстои да осъществяват богослужебна дейност на територията на страната. Основание за това предложение дава фактът, че през периода на действие на Закона за вероизповеданията броя на пребиваващите в страната чуждестранни свещенослужители се увеличи, а действащият закон не предвижда доказването на необходимост от използването на чужденци за богослужебна дейност в България и не поставя никакви условия за тяхното пребиваване.  Четвъртата група допълнения е свързана с детайлизацията на уредбата относно условията и реда за регистрация на религиозните общности като юридически лица (§ 9 – § 15 от проекта). Това законодателно решение е израз на изключителната компетентност на държавата „чрез своя законодателен орган да определи реда и условията, при които една общност, независимо дали е религиозна или не, може да придобие качеството на юридическо лице“ (Решение № 12 от 15.07.2003 г. на КС на РБ по конст. д. № 3/2003 г.). Безспорно се запазва действащото законово решение, че религиозната общност самостоятелно решава дали иска да придобие статут на юридическо лице. Проектът не предвижда заварените към влизането му в сила регистрирани вероизповедания да се пререгистрират, тъй като те са получили такъв статут в съответствие с действащия закон към момента на регистрацията си. Предвид липсата на такова предложение, новият режим за регистрация ще се прилага в бъдеще, т.е. по отношение на онези религиозни общности, които поискат придобиване на статут на юридическо лице след влизането в сила на този изменителен закон.  Проектът предлага да се предвидят няколко кумулативни условия за придобиване на статут на юридическо лице от религиозните общности:  1. В религиозната общност да участват най-малко 300 физически лица, които изповядват съответната религия (§ 10 относно чл. 14а, ал.1). Въвеждането на праг за минимален брой участващи не е прецедент в българското законодателство. Изискване за минимум участници съществуват и в момента по отношение на други случаи на сдружавания на гражданите, напр. юридическите лица с нестопанска цел, кооперациите, търговските дружества и др. Минимумът, който проектът предлага, кореспондира със специфичните правни последици, които се пораждат за религиозната общност със статут на юридическо лице, за реализацията на които е препоръчително да съществува по-висок праг на представителност. Във връзка с това условие следва да се направи изричното уточнение, че въвеждането му не лишава лицата, които участват в религиозни общности, но са с брой под минимума, да упражняват правото си на вероизповедание в общност. Последицата е само липсата на възможност общността им като общност да придобие статут на юридическо лице. Проверката за спазването на това условие следва да се извършва на две нива – преди подаване на документите за регистрация от Дирекция „Вероизповедания“ на Министерски съвет и от съда в процедурата по регистрация. И на двете нива проверката се основава на списък, съдържащ имената и други данни, посочени в закона, на участниците в религиозната общност (§10 относно чл. 14б, ал. 2, т. 2 и § 16 относно чл. 16, ал.1, т. 3).  2. В ръководството на юридическото лице да участват само пълнолетни български граждани (§ 10 относно чл. 14а, ал.2). Това предложение е в съответствие с фундаментален правен принцип, че правно валидна воля могат да изразяват само пълнолетни лица. Наред с това то изразява и разбирането, че вероизповеданията в България, без значение какви са, са български религиозни институции, и следва да бъдат представлявани от български граждани и насочени към български граждани. То не е дискриминационно по отношение на чужденците, които изповядват съответната религия, тъй като по никакъв начин не пречи на свободното упражняване на личното им право на вероизповедание, нито пречи на правото на чужденците да участват в съответната религиозна общност. А от гледна точка на интересите на държавата и мерките, които тя следва да предприема за ограничаване в максимално възможна степен на разпространението на религиозен радикализам и политизация на вероизповеданията, възприемането на това предложение е разумен подход.  3. Преди подаването на документите за регистрация в съда, религиозната общност, която иска статут на юридическо лице, следва да поиска експертно становище от Дирекция „Вероизповедания“ на Министерски съвет (§ 10 относно чл. 14б). Това условие е предназначено да даде на съда по регистрация онези специални знания, които са му необходими при преценката на съдържанието на Устава на вероизповеданието в частта му относно изложението на верското убеждение и богослужебната практика. Това изложение е задължителен реквизит на Устава и по действащата разпоредба на чл. 17, т.1 от Закона за вероизповеданията, за която проектът не предлага изменение. Условието за предварителното му представяне ще улесни съда при преценката дали да допусне регистрация на съответната религиозна общност, предвид ограниченията за това, посочени в действащата разпоредба на чл.15, ал. 2 и относимото към нея предложение в § 11 от проекта. Защитата на интересите на религиозната общност, която иска статут на юридическо лице, от недобросъвестно поведение от страна на Дирекция „Вероизповедания“ се постига чрез предвидените срок за изготвяне на становището и ред за обжалване при неговото неспазване (§ 10 от проекта относно чл. 14б, ал. 4 и 5). Защитата на интересите на държавата от недобросъвестно поведение на религиозната общност, която иска статут на юридическо лице, се постига чрез предложението експертното становище да е един от задължителните документи, които се прилагат към заявлението за регистрация, а ако не бъде представено съдът да се откаже регистрация (§ 12 от проекта).  Завършеният вид на уредбата, свързана с производството по регистрация на религиозните общности като юридически лица се постига чрез предложението за изрична разпоредба, която определя основанията за прекратяване на регистрацията и за кои случаи кой е субектът, който може да поиска прекратяване (§ 15 от проекта).  Петата група допълнения, които проектът съдържа, са свързани с финансирането на вероизповеданията. Предлага се уредбата в тази част да бъде разширена така, че да се постигне в максимално допустимата степен прозрачност и яснота във финансирането. Тъй като дейността на вероизповеданията в България е насочена и е в полза на българското общество и възпитанието му духовните ценности на религиозните общности, то би следвало и средствата за тази дейност да бъдат осигурявани също от местната общност. Предложените механизми за постигане на тази цел, са сходни със съществуващи за други правни субекти, напр. юридически лица с нестопанска цел в обществена полза. В § 21 от проекта се предлага изрично да се определи, че вероизповедание може да финансира дейността си само от източници на доходи в Република България, а образователните им дейности и със средства от европейски фондове и програми. Като превантивна мярка срещу финансиране от източници, които биха могли да използват вероизповедание в България за неправомерни цели, се предлага за всяко получено дарение или наследство от българско юридическо лице или с източник в чужбина, да се уведомяват Дирекция „Вероизповедания“ и Сметната палата. В същия контекст са и предложенията в § 18 от проекта. Те са насочени към ограничаване на възможностите за получаване на скрито финансиране от източници в чужбина на вероизповеданията в България. Сходно на другите юридически лица с нестопанска цел в обществена полза, се предлага вероизповеданията, които имат статут на юридически лица да представят пред Сметната палата годишни финансови отчети, а всички вероизповедания да декларират пред Сметната палата банковите си сметки в страната и чужбина (§ 16 от проекта). Този механизъм, наред с правилата, които се предлагат в § 20 от проекта, осигуряват в голяма степен необходимата прецизност за определяне на годишната държавна субсидия за вероизповеданията.  Последната група допълнения обединяват различни по съдържание предложения, които са насочени към усъвършенстване на правния режим на вероизповеданията.  На първо място в рамките на тази група следва да бъдат отбелязани онези предложения, които са свързани с правилата за осъществяване на образователни дейности от вероизповеданията. Такива правила се съдържат в глава Пета, чл. 33 от закона още от приемането му и по същество не са изменяни до момента. Промяната, която се предлага, е логически необходима във връзка с основната идея на проекта, че противодействието на религиозния радикализъм изисква комплекс от мерки, които да се прилагат едновременно. Част от тези мерки са свързани с обучението в духовните училища и по-конкретно с механизмите за наблюдение върху съдържанието на обучението в тях. В съответствие с общите правила на предучилищното и училищното образование в Република България, и чл. 33, ал. 1 от действащия закон още от приемането му се предвижда, че при искане на вероизповедание духовно училище се открива при условията и по реда на съответния специален закон. Същият подход е използван в чл. 33, ал.6 относно висшите училища. А изразената с тези решения воля на законодателя е безспорно ясна – осъществяването на всички образователни дейности следва да се подчинява на общи правила за всяко от нивата на образованието. Част от тези правила са свързани със съдържанието на обучението, контролът, върху което се осъществява от Министерството на образованието и науката, респ. Националната агенция за оценяване и акредитация. Затова проектът предлага заличаване на възможността училище за придобиване на висше духовно образование, извън висше училище, създадено по реда на специалния закон (§ 23 от проекта). По отношение на заварените такива висши духовни училища в § 30, ал. 2 от проекта се предвижда в срок до 3 години от влизането на промяната в сила, техните ръководства да предприемат действия за акредитация по реда на Закона за висшето образование. В случай че съответното висше духовно училище не желае в този срок да заяви желание за участие в акредитация или не участва в такава, по предложение на директора на Дирекция „Вероизповедания“ Министерския съвет следва да вземе решение за закриването му.  На следващо място в тази група промени следва да се отбележат тези, свързани с правилата за местата за извършване на публични богослужения (§ 8 от проекта). Те са насочени към ограничаване на възможността тези богослужения да се провеждат в сгради или помещения от тях, които не са функционално предназначени за това. Предлага се контролът за спазване на изискването за функционално предназначение на обредните, молитвените и богослужебните домове да се осъществява от Дирекция „Вероизповедания“ на Министерски съвет чрез ежегодно представяне от всяко вероизповедание на списък на сградите и помещенията, които то използва за публичните си религиозни обреди. Във връзка с това изискване, в § 28 от проекта се предвижда религиозните общности и институции да представят такъв списък първоначално в срок до 3 месеца от влизането в сила на този закон. Като се отчита факта, че местата за публични религиозни обреди се намират в населени места, проектът предлага и да се установи забрана за използване на технически или звукови устройства за увеличаване на силата на звука при извършване на богослужения, с изключение при провеждане на обществени прояви, празници и чествания. Въвеждането на това ограничение е в съответствие с основен правен принцип на правовата държава, че при упражняването на едно субективно право не може да се нарушават правата на други правни субекти, в случая правата на всички жители на населените места.  В съответствие с цялостната концепция на предложените промени и предвид особената важност, самостоятелно следва да се отбележат две взаимно свързани предложения. Предложението в § 7 от проекта е свързано с установяване на законово ниво на императивното указание, че проповедите и всички други проявни форми на упражняването на правото на вероизповедание, извън богослуженията и ритуалите, се извършват на български език. Така се гарантира от една страна, че всички присъстващи ще могат да разбират съдържанието на проповедите. От друга страна, използването на официалния език позволява своевременна реакция на държавата в случай на отправяне на послания насочени към религиозен радикализъм или политизация на вероизповедание прикрити под формата на богослужебни ритуали и проповеди. В логическа връзка с § 7 е предложението в § 22 от проекта за въвеждане на изискването свещенослужителите и служителите на вероизповеданията да бъдат български граждани (§ 22, т. 2 относно ал. 2). Като гаранция за изпълнението на законовото изискване се предлага централните ръководства на вероизповеданията да поддържат регистри на персонала си да нуждите на отчетността (§ 22, т. 2 относно ал. 4), достъп до които да има и Дирекция „Вероизповедания“. Проектът предлага и определяне на законово ниво на максималните размери на свещенослужителите и служителите на вероизповеданията (§ 22, т. 2 относно ал. 3).  На последно място, но не последни по значение, са предложенията, свързани с правомощията на Дирекция „Вероизповедания“. Те са предназначени за утвърждаването й като възлова експертна структура в държавната администрация по въпросите на вероизповеданията. Наред с допълнението, формулирано в § 23 от проекта относно общите правомощия на дирекцията, проектът доразвива и функцията й на основна контактна точка на държавата с вероизповеданията. Това се постига чрез въвеждането на задълженията вероизповеданията да получават експертното й становище преди да внесат документи за регистрация (§ 10 от проекта), да уведомяват дирекцията за постановена регистрация (§ 13 от проекта) или за получено дарение или наследство (§ 21 относно чл. 28б, ал. 2), да й представят ежегодно списък на обредните, молитвените и богослужебните си домове за публични религиозни обреди (§ 8, т. 2 от проекта) и др. Възложеното на дирекцията общо правомощие да осъществява контрол по спазването на закона (§ 23, т. 1 от проекта) е последователно проведено и чрез предвиждането дирекцията да може да поиска от съда заличаване на регистрация на вероизповедание в случаите, посочени в § 15 относно чл. 20а, ал. 3 и предвиждането на допълнителни състави на административни нарушения в § 24 от проекта. Запазва се действащата уредба длъжностни лица от дирекцията да издават актовете за установяване на административните нарушения по Закона за вероизповеданията, а наказателните постановления да се издават от директора й.  Предложеният проект за изменение и допълнение на Закона за вероизповеданията съдържа общо 35 параграфа. От тях 9 са Преходни и заключителни разпоредби – предвиждане на срокове във връзка с предложената уредба и промени в други закон, които са свързани с нея. 1 параграф за допълнение на Допълнителната разпоредба – създаване на законови определения. 2 параграфа са за промяна на наименования на главите от закона и 1 параграф за допълнение на административно наказателните разпоредби. Измененията и допълненията, които се предлагат са в останалите 22 параграфа на проекта, Тяхното съдържание, видно от изложените по-горе подробни мотиви, не предлага промяна в концепцията на действащия Закон за вероизповеданията. Те се изразяват само в детайлизиране на съдържанието на закона в съответствие с концепцията му и с акцент върху мерките за противодействие на религиозния радикализъм, политизацията на вероизповеданията и на негативните за обществото последици, които тези явления пораждат. Поради това предложените промени не могат да бъдат определени и като „многобройни и важни“ по смисъла на чл. 11, ал. 1 от Закона за нормативните актове. Това е и законовото основание, поради което предложенията проект е за изменение и допълнение на действащия закон, а не създаването на нов Закон за вероизповеданията.", "date": "2018.05.07", "title": " Каракачанов поставя на обществено обсъждане промени в Закона за вероизповеданията"}
{"url": "https://trud.bg/equinox-%d0%b8%d0%b7%d0%bf%d1%8f%d1%85%d0%b0-%d1%8f-%d0%ba%d0%b0%d0%b6%d0%b8-%d0%bc%d0%b8-%d0%be%d0%b1%d0%bb%d0%b0%d1%87%d0%b5-%d0%bb%d0%b5-%d0%b1%d1%8f%d0%bb%d0%be-%d0%b7%d0%b0-%d0%b1%d1%8a/", "text": "Група “Equinox”, която ще представи България на Евровизия 2018 в Лисабон отправи видео послания към българите в чужбина: Първият полуфинал на конкурса е на 8-ми май. Българите в 22 държави в Европа ще могат да подкрепят българските представители – Великобритания, Испания, Белгия, Гърция, Кипър, Австрия, Чехия, Ирландия, Израел, Македония, Финландия, Швейцария, Естония, Литва, Португалия, Албания, Армения, Азербайджан, Беларус, Исландия и Хърватия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Equinox изпяха “Я кажи ми, облаче ле бяло” за българите в чужбина (ВИДЕО)\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8-%d0%bf%d0%b0%d0%bb%d0%b5%d0%be%d0%bd%d1%82%d0%be%d0%bb%d0%be%d0%b7%d0%b8/", "text": "Български и македонски палеонтолози откриха за първи път скелетни останки от огромно животно, мастодонт живял преди 8 милиона години. Находището се намира в Долни Дисан, Македония, и е много обещаващо в търсене на останки на грекопитек – предчовека, Еспедицията е инициатива на БАН, но тази година се финансира от македонското министерство на културата, съобщи  . Отдавна знаят за това находище, от години се опитват да разкрият историята на живота от преди 8 милиона години. Когато тук е текла пълноводна река и растителността е била саванна. Подобна на Африканската. И усилията им сега са увенчани с голяма находка. “Това днес е камък, а някога е било слонова кост. Това е бивникът на животното. То наистина е като дънер на дърво, грамадно животно. Това е мастодонт от рода Херлофодон, едно наистина гигантско животно”, каза проф. Николай Спасов – ръководител на палеонтологичната експедиция, Природо-научен музей, БАН. Или по-специално Choerolophodon pentelici. Огромен – поне три метра висок, 7 метра дълъг. С изумително дълга издадена напред брадичка, чиято функция и до сега е неизвестна. Преди 8 млн. години животното е обитавало доста голяма територия – от Иран до Балканите. Но до този момент учените са откривали само единични кости от череп. “За първи път откриваме кости от скелета, които знаем със сигурност, че принадлежат на този вид. До сега са намирали скелетни останки на Choerolophodon pentelici, които да е сигурно, че са именно от нето, а не от някой друг вид, с който евентуално биха могли да се срещат заедно”, каза доц. д-р Георги Марков – палеонтолог. В далечната миоценска епоха, Pentelici е съжителствал с още три вида мастодонти. И откриваните кости от крайници е почти невъзможно да се каже чии са. А тук имат части от задните и добре запазени предни крайници. “Част от пръст… ето това е предната част от твоя пръст ..Това е кост, наречена радиус. Под нея и те са практически споени, за да издържат цялата тази тежест”, обясни проф. Николай Спасов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Български и македонски палеонтолози откриха скелет на мастодонт от преди преди 8 млн. години"}
{"url": "https://trud.bg/221-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%bf%d1%80%d0%b8-%d1%81%d1%82%d1%80%d0%b5%d0%bb%d0%b1%d0%b8-%d0%bd%d0%b0-%d0%be%d0%b1%d1%89%d0%b5%d1%81%d1%82%d0%b2%d0%b5%d0%bd%d0%b8-%d0%bc/", "text": "221 души са загинали в САЩ през 2016-2017 г. при стрелби на обществени места. Това се казва в доклад на ФБР. В него се посочва, че при 50 случая на преднамерено използване на огнестрелно оръжие в 21 щата са ранени още 722 души. Сред загиналите ФБР не е включило самите стрелци. В тези цифри не се включват загиналите и ранените при стрелби с участието на банди и наркотърговци, както и инцидентите с невнимателно боравене на оръжие, пише  . Най-голям брой жертви – 58 загинали и 489 ранени – има при стрелбата на 1 октомври в Лас Вегас. Тогава 64-годишният Стивън Падок откри огън от автомат от прозореца на хотел по събралите се на концерт край хотел Mandalay Bay, след което се самоуби. На второ място е инцидентът от 12 юни 2016 г., когато 29-годишният Омар Матин организира истинска касапница в клуб Florida Pulse в Орландо. Тогава загинаха 49 души, а 53 бяха ранени. В доклада се отбелязва, че нападателите /общо 50 на брой/ са на различна възраст: от 14 до 66 години. 13 от тях са се самоубили на мястото на престъплението, или по-късно. 11 са застреляни от правоохранителните органи. 18 са арестувани от полицията други 8 са задържани от гражданите, които след това са ги предали на органите на реда. По време на всички тези инциденти, които са се случвали в бизнес и търговски центрове, офиси, училища и университети, в църкви, клубове и болници, са загинали 13 служители на полицията. Правото на придобиване и носене на огнестрелно оръжие е гарантирано на американците от втората поправка на Конституцията. През последните години властите правят опити за затегнат контрола на търговията с оръжия, но нямат успех. В момента на 326 милиона американци се падат над 300 милиона единици огнестрелно оръжие, което е два пъти повече, отколкото през 1968 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " 221 загинали при стрелби на обществени места в САЩ за две години"}
{"url": "https://trud.bg/%d0%be%d0%bf%d1%80%d0%b5%d0%b4%d0%b5%d0%bb%d1%8f%d1%82-%d0%be%d0%b2%d1%86%d0%b5%d0%b2%d1%8a%d0%b4%d1%81%d1%82%d0%b2%d0%be%d1%82%d0%be-%d0%ba%d0%b0%d1%82%d0%be-%d0%bd%d0%b0%d0%b9-%d1%82%d0%b5%d0%b6/", "text": "Стопани определят овцевъдството у нас като най-тежкият животновъден отрасъл. За три десетилетия от 10 милиона овце, у нас сега животните са около милион по официална статистика. Фермерите отглеждат животните само за месо, тъй като мандрите почти не изкупуват овче мляко или предлагат много ниски изкупни цени. Вълната пък я изхвърлят, защото килограм от нея струва стотинки. Агнета продават най- много по време на Великденските празници и около Гергьовден. Субсидиите възлизат на 48 лева на глава, като повечето от тях смятат, че тези пари доникъде не стигат, но все пак са благодарни и на тази помощ. Чавдар Богутев от Златарица от години има стадо. В момента гледа 60 овце и кози, и понеже вече е пенсионер, си задава въпроса има ли смисъл да продължава да е фермер. “Животните изискват много рижи и неуморна работа, 24 часа 365 дни в годината съм с тях, не помня откога не съм почивал”, споделя овцевъдът. Отглеждането на овце е неблагодарна работа и това сочи и статистиката че в цялата община Златарица, където броят им е малко над 200, разпределени в три стопанства. „Навремето когато работех в ТКЗС-то, имаше 4-5 разкладки вълна, 12 лева струваше килото, а сега – 60 стотинки за руно. Принудени сме да ги хвърляме руната, няма какво да ги правим“, споделя Богутев. Тази година той продал по-голямата част от агнетата по Великденските празници, а преди Гергьовден – съвсем малко. Няма на кого да остави стадото си, тъй като синът му живее в чужбина, а дъщеря му работи като социален работник в Златарица и не я привлича животновъдството. От Националната асоциация за развитие на млечната овца в България настояват пред институциите за решаване на техните проблеми. Преди 2 седмици отново потърсиха Министерството на земеделието с нови предложения. „Входирахме писма за промяна на БДС, с искане за организираното събиране на сурово мляко и неговата продажба на регионално ниво от регистрирани производители“, информира Симеон Караколев, председател на Асоциацията. Той е убеден, че колективният модел на работа тепърва ще се развива и че няма да касае само общото извозване на суровината, но и общата преработка и обща реализация на пазара. По думите му, държавата трябва да подпомага овцевъдите но не само под формата на субсидии, а и със законодателните инициативи и промени в нормативната база – на схемите и мерките, които касаят пряко и косвено сектора. “Месото в овцевъдството е задължителен елемент, но от 2017 г. има тенденция да се намалява изкупната цена на овчето мляко. Това само по себе си е предотвратимо, стига да има възможност – нормативна възможност фермерите от страна на държавата да могат сами да преработват своята продукция. Да могат сами да избират на кого да си продават млякото. В момента продаваш на регистриран изкупвач. Ами аз искам да го продам на комшията си, тъй като той ми дава по голяма цена- това е пазар, оцеляваш както намериш за добре”, коментира Караколев. Вносното агнешко месо продължава да притеснява производители и потребители заради съмнителното качество. „Най- важното е да се промени БДС, евентуално за месото ще се опитаме да изработим браншови стандарт, който купувайки го потребителят, виждайки печат – да може да бъде сигурен, че е с произход България“, посочва Симеон Караколев. Овцевъдите се надяват предложенията им да бъдат приети от държавата, като така не само ще се подобрят условията в отрасъла, а и потребителите ще слагат на трапезата си храни, родно производство.", "date": "2018.05.07", "title": " Определят овцевъдството като най-тежкия животновъден отрасъл\t\t\t"}
{"url": "https://trud.bg/%d1%84%d0%b5%d1%80%d0%bc%d0%b5%d1%80-%d0%ba%d0%be%d0%bb%d0%b5%d0%ba%d1%86%d0%b8%d0%be%d0%bd%d0%b8%d1%80%d0%b0-%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b8-%d0%b2%d1%8a%d1%80%d1%85%d0%be/", "text": "Всички обичат да колекционират красиви неща. Богатите трупат скъпи лимузини и диаманти, бедняци събират картички с места, на които никога няма да бъдат. А българинът Ивалин Цеков колекционира планински върхове. Вече е изкачил всички наши скалисти първенци и сега катери балканските, европейските и световните гиганти. „Изкачването на всеки връх е огромно приключение, минутите горе сред облаците са досег с вечността!”, споделя планинарят. А когато се спусне от каменните великани на земята Ивалин се връща към грижите си на фермер, който всеки ден трябва да се бори за хляба. Планината с устремените й към небето върхове и загадъчни усои влязла в живота на Ивалин още в детските му години, признава той. Къщите на родното му берковско село Костенци са посяти на два хълма в Предбалкана и от тях като на длан се виждат върховете Ком, Тодорини кукли, Копрен и Миджур. „От малък съм сред горите – лете по поляните, пълни с плодове и билки, а зимно време – със ски по височините”, разказва 57 годишният днес мъж. Първият си връх – Ком, над Берковица той изкачил още в ученическите години, а през 1983 година като студент стъпил и на Мусала. „Върховете са нещо много по-ценно и непреходно от всичко друго!”, обяснява хобито си планинарят. През последните десетилетия Ивалин Цеков се е качил и спуснал със ски от всичките осем планински първенци високи над 2000 метра у нас – Мусала, Вихрен, Ботев, Черни връх, Перелик, Руен, Радомир и Гоцев връх. „Преживяването е страхотно, човек се чувства хем силен и победител, хем нищожна прашинка от природата”, споделя той. След като приключил с българските върхове балканджията насочил поглед към планините в съседните и далечни държави. За да пътува след мечтите си обаче, планинарят месеци наред копае, сади и събира плодове във фермата си за ягоди в Костенци. „Учих за инженер, дори след университета работих в Научно-изследователския сектор на МЕИ, но започнаха промените и с научна работа човек нямаше как да живее. Почнах търговия с ягоди от родния ми край, видях, че се печели и реших сам да се заема с отглеждане на плодове!”, разказва фермерът. През пролетта и лятото работи здраво, а зимно време обикаля планините у нас и чужбина. „Серията ми балкански първенци е почти към финала си!”, гордее се Цеков. В колекцията на постиженията му вече са сложени снимките му на Мусала (България), Митикас – Олимп (Гърция), Голем кораб (Македония), Миджур (Сърбия), Боботов кук (Черна гора), Джеравица (Косово) и Триглав (Словения). Остава му да се качи на връх Динара (1810 м.) в Хърватска, Босански маглич (2386 м.) в Босна и Молдовяну (2544 м.) в Румъния. Паралелно с експедициите си из Балканите стяга пътувания и за третата си планинска колекция – на алпийските първенци. Досега е изкачил Цугшпице (2962 м.) в Германия и Гросглокнер (3798 м.) в Австрия. Смята още това лято да приключи серията като стигне и до Дьофур (4634 м.) на границата между Швейцария и Италия и френско-италианския Монблан (4810 м.) – границата между двете държави минава през най-високата му точка. „Изкачването не е трудно! Трябват физически възможности малко над средните и тренинг, разбира се!”, споделя планинарят. От години той се занимава и със спорта ски рали и това му помага много в пътешествията из планините. Най-важното обаче е човек да има поносимост към високото и упоритостта да върви напред и с малко въздух в гърдите. Горе, сред облаците, крачките стават все по-трудни, а почивките са на всеки метър, разказва Ивалин. Сред бисерите в скалистите колекции на българския инженер са и част от върховете в така наречената „Корона на света” –седемте континентални първенци. Той вече е изкачил Аконкагуа (6962 м.) в Южна Америка и Елбрус (5642 м.) в Европа, а през февруари се върна от африканския великан Килиманджаро. „ За пет дни преминахме през джунгла, тропически храсти и планински сипеи и през три сезона – лято, пролет и зима. Стигнахме до най-високия връх Ухуру пийк – 5895 м. Връчиха ни златен сертификат!”, разказва Цеков. На всеки изкачен връх фермерът от Берковско развява българското знаме и се снима за спомен. Това лято Ивалин планира да стъпи и на връх Маккинли в Аляска. Планинарството и земеделието имат много общо – ставаш част от природата и постигаш успехите си с много труд”, заявява фермерът от балканското село Костенци.", "date": "2018.05.07", "title": " Фермер колекционира планински върхове\t\t\t"}
{"url": "https://trud.bg/%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d0%b5-%d1%80%d0%b0%d0%b7%d0%b3%d0%be%d0%b2%d0%b0%d1%80%d1%8f%d0%bb-%d1%81%d1%8a%d1%81-%d1%81%d0%b2%d0%be%d0%b9-%d0%ba%d0%be%d0%bb%d0%b5/", "text": "Пропуснато повикване от сателитния телефон на алпиниста Боян Петров има негов колега вчера сутринта, написа Борислав Сандов във „Фейсбук” профила си. По-рано днес партньорката на алпиниста Радослава Ненова съобщи, че  , някъде в Хималаите. „Боян Петров е звънял вчера сутринта (09:52 непалско време – около 05:37 българско време) по сателитния телефон на свой колега алпинист. Всички се надяваме, че се е отправил към някой от по-ниските лагери и скоро ще се свърже с някой от нас. Нека се молим всичко да бъде наред! Има да покорява още няколко осемхилядника”, написа Сандов, но после се редактира. Според новата му информация ставало дума за пропуснато повикване и то не от Петров, а от някой от шерпите, които помагат на Петров. Неофициалната информация на Сандов е, че сателитният телефон изобщо не е в Петров, а у шерпите. Малко по-късно постът беше изтрит от стената на Борислав Сандов в социалната мрежа. “Информацията не е вярна ….телефонът не е в Боян. Момче украинец на име Алекс го държи в момента и приема обажданията”,  написа в отговор Радослава Ненова, партньорка на алпиниста, коментирайки информацията, че той е звънял на 6 май по сателитния телефон на свой колега алпинист. Боян Петров е в неизвестност от 3 май 2018 г. Той е участвал в експедиция в Хималаите заедно с още 10 души (1 унгарец, 5 италианци и четирима водачи от непалски произход). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Колега на Боян Петров има пропуснато повикване от сателитния му телефон"}
{"url": "https://trud.bg/%d1%83%d0%bd%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%b2%d1%8a%d0%b7%d0%bb%d0%be%d0%b6%d0%b8-%d0%bd%d0%b0-%d0%be%d1%80%d0%b1%d0%b0/", "text": "Унгарският премиер Янош Адер възложи на Виктор Орбан да състави новото си правителство и предложи днес на парламента да го избере за премиер за нов четиригодишен мандат, предаде Ройтерс. Петдесет и четири годишният Орбан, който бе преизбран за трети пореден мандат на парламентарните избори миналия месец, каза на пресконференция, че основна задача на правителството му ще бъде да запази сигурността и християнската култура на Унгария”. Първото заседание на парламента ще бъде утре. Дясната националистическа партия на Орбан ФИДЕС разполага със 133 от 199 депутатски места.", "date": "2018.05.07", "title": " Унгарският президент възложи на Орбан да състави ново правителство"}
{"url": "https://trud.bg/%d0%b2%d0%b0%d1%82%d0%b8%d0%ba%d0%b0%d0%bd%d1%81%d0%ba%d0%b0%d1%82%d0%b0-%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba%d0%b0-%d0%b3%d0%b2%d0%b0%d1%80%d0%b4%d0%b8%d1%8f-%d1%81%d0%bb%d0%be/", "text": "Най-малката армия в света, ватиканската Швейцарска гвардия се сдоби с нови попълнения и с нов високотехнологичен шлем, предаде  . Тази година 33 новобранци постъпват в редиците на гвардейците и те вече наброяват 135 души. По този повод бе показан и високотехнологичният шлем, който ще е новото допълнение към униформите на гвардейците. Той е направен с 3D принтер. В сравнение със старите метални шлемове той е по-лек, устойчив на ултравиолетови лъчи и струва около 880 евро, което е наполовина по-евтино от старите модели. Шлемът е декориран с щраусови пера и върху него е поставен гербът на папа Юлий Втори, известен с прозвището Папата войн, основал корпуса на швейцарските гвардейци през 1506 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Ватиканската Швейцарска гвардия сложи нови високотехнологични шлемове"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d0%b8%d0%b5-%d1%81%d0%b5-%d0%bd%d0%b0%d1%83%d1%87%d0%b8%d1%85%d0%bc%d0%b5-%d0%b4%d0%b0-%d0%be%d1%82%d1%81%d1%82%d0%be%d1%8f%d0%b2%d0%b0%d0%bc%d0%b5-%d0%b8%d0%bd/", "text": "Владимир Путин заяви, че никакви прегради и обстоятелства не трябва да попречат на Русия сама да определя своето бъдеще „Разбира се, ние сме длъжни да вървим в крачка с глобалните промени, да отстояваме своя дневен ред на развитие на пробивите, за да не ни пречат никакви прегради и обстоятелства да определяме своето бъдеще, да въплъщаваме в живота най-смелите си планове и мечти“, заяви встъпващият в длъжност за четвърти мандат президент на Русия по време на церемонията на инаугурация в Кремъл. „Цялата красота и сила са в нашата самобитност и единство. Ние се научихме да отстояваме своите интереси, възродихме гордостта към родината, към нашите традиционни ценности“, допълни той. Путин сравни Русия с птица-феникс, която се възражда от пепелта.  „За повече от хиляда години история Русия неведнъж се сблъсква с епохи на смут и изпитания и винаги се е възраждала като феникс, достигайки такива височини, които не биха били по силата на други, смятани за непостижими, а за нашата страна, напротив, ставащи нови трамплини, нови исторически позиции за по-нататъшен и мощен скок напред“, заяви Путин. По думите му, приоритетни задачи за страната трябва да бъдат повишаването на качеството на образованието и здравеопазването, както и защитата на децата и майките. Владимир Путин обща да положи всички усилия за осъществяването на тези цели. „Ще провеждаме активно съвременна социална политика, настроена към нуждите на всеки човек, на всяко руско семейство. Повишаването на качеството на образованието и здравеопазването. Особено внимание ще отделим на подкрепата на традиционните семейни ценности. За да може в Русия да се раждат колкото се може повече желани, здрави, умни и талантливи деца. На нашите деца им предстои да изграждат нашата страна, да постигат още по-големи успехи, отколкото родителите им“, заяви Путин. “Скъпи приятели, като държавен глава ще направя всичко, за да умножа силата на разцвета и славата на Русия, за да оправдая исканията на обществото и надеждите на гражданите на страната“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Путин: Ние се научихме да отстояваме интересите си, възродихме гордостта към родината"}
{"url": "https://trud.bg/%d0%b1%d0%be%d1%8f%d0%bd-%d0%bf%d0%b5%d1%82%d1%80%d0%be%d0%b2-%d1%81%d0%b5-%d0%b8%d0%b7%d0%b3%d1%83%d0%b1%d0%b8-%d0%bf%d0%be%d0%b4-%d1%81%d0%b2%d1%8f%d1%82%d0%be%d1%82%d0%be-%d0%bc%d1%8f%d1%81%d1%82/", "text": "От прозореца ми в Тингри се открива страхотна гледка към гигантите Еверест и Чо Ойю, но първата ми цел е джуджето Шиша Пангма. Тръгваме към базовия лагер утре рано сутринта – това е написал на 16 април в профила си в социалната мрежа фейсбук алпинистът Боян Петров,  Върхът се намира във Високите Хималаи на територията на Тибет, няколко километра от границата с Непал. Височината му е 8013 метра (в някои неофициални източници се сочат 8027 или 8047 м). Шиша Пангма е най-ниският сред 8-хилядниците и заема 14-то място в низходящата класация на върховете по височина. Той се намира на около 120 км северозападно от групата върхове Монт Еверест. Индийската топографска служба води върха като номер XXIII. Дълги години той е известен като Госаинтан (в превод Свято място), а популярното сега наименование е тибетско. Върхът се намира върху огромен масив, покрит с вечни снегове и ледове. На северния му склон се намира изворът на река Арун от водосбора на река Ганг. Върхът се счита за един от най-опасните за катерене осемхилядници, поради което е покорен най-късно от всички наоколо. По време на изкачването му са загинали 21 алпинисти. През 1963 г. група китайски алпинисти прави опит за покоряването му, но достига до височина 7 130 m. Година по-късно – на 2 май 1964 г. китайска група от около 200 души, ръководена от Сю Цзимон, щурмува върха и 6 алпинисти го покоряват. Първото успешно зимно изкачване на върха прави френският алпинист Жан-Кристоф Лафел – на 11 декември 2004 г. Това изкачване, обаче, не е международно признато, тъй като датата не попада технически в зимния сезон. На 14 януари 2005 г. върхът е изкачен от поляка Пьотр Моравски и италианеца Симон Моро, което официално е първото зимно покоряване на Шиша Пангма.", "date": "2018.05.07", "title": " Боян Петров изчезна в подножието на Святото място\t\t\t"}
{"url": "https://trud.bg/%d0%bb%d0%b8%d0%bb%d0%b8-%d0%b2%d0%bb%d0%b0%d0%b4%d0%b8%d0%bc%d0%b8%d1%80%d0%be%d0%b2%d0%b0-%d0%b8-%d0%b0%d0%ba%d0%b0%d0%b4-%d0%ba%d1%80%d1%83%d0%bc-%d0%b4%d0%b0%d0%bc%d1%8f%d0%bd%d0%be%d0%b2-%d1%81/", "text": "Във Венеция, в емблематичната сграда на Скуола гранде де ла Мизерикордия, отвори врати за изложбата “Пазители” на двама български изтъкнати автори – Лили Владимирова (иконопис) и акад. Крум Дамянов (скулптура). За откриването на изложбата, посветена на Българското председателство на Съвета на ЕС 2018, пристигна специално министърът за Председателството на България Лиляна Павлова. „Ключовите думи днес са „Пазители“ и „Обединение“, не само заради името на тази изложба, което обединява тези двама различни автори – „Guardians. Усилията ни сега, повече от всякога, са да запазим изграденото и да останем обединени независимо от нашите различия, независимо от нашата вяра, език, националност, традиции и опит през времето и пространството, което ни дели“, каза министър Павлова. Тя посочи още, че в годината на Европейското културно наследство, която започна с Българското председателство, общото послание е: „Укрепване на европейската идентичност чрез образование и култура“. Именно това са ценностите, чрез които съществуваме единни в богатството на нашите различни култури, каза министър Павлова. Експозицията “Пазители” включва 25 български православни икони, зографисани от Лили Владимирова и 17 скулптури на акад. Крум Дамянов. Кураторът на изложбата проф. Джулиано Пизани нарече съчетанието между модерната стилистика на акад. Крум Дамянов и класическото изпълнение на българските православни икони, в духа на традициите на българските майстори на Лили Владимирова – уникален диалог между творци. Откриването на изложбата дойдоха да уважат десетки гости от Венеция и Италия- дипломати, политици, кметът на Венеция, представители на културните среди и галеристи, артисти и режисьори, представители на бзнес средите, приятели и гости от България. Експозицията “Пазители” ще остане в Мизерикордия до края на месец май. От галерията прогнозират хиляди посетители на Венеция, които ще могат да се докоснат до изкуството на българските творци. Проектът е съвместна реализация на Арт галерия “Нюанс” (София) и “Мизерикордия” (Венеция) и е посветен на българското председателство на Съвета на ЕС 2018 г.", "date": "2018.05.07", "title": " Лили Владимирова и акад. Крум Дамянов с изложбата “Пазители” във Венеция"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bf%d1%80%d0%b5%d0%bc%d0%b8%d0%b5%d1%80%d1%81%d0%ba%d0%b8%d1%8f-%d0%bf%d0%be%d1%81%d1%82-%d0%bf%d0%b0%d0%ba-%d0%bd/", "text": "Президентът на Русия Владимир Путин предложи на Държавната дума да разгледа кандидатурата на Дмитрий Медведев за поста министър-председател на страната, предава РИА Новости. „В съответствие с алинея А от члек 83 и член 111 от Конституцията на Руската федерация президентът внася кандидатурата на Дмитрий Медведев за получаване на съгласие от Държавната дума за назначаването му като председател на правителството на Русия“, пише съобщение, публикувано на интернет страницата на Кремъл. Предишното правителство подаде оставка на 7 май в деня на инаугурацията на Путин. Медведев бе министър-председател при предишния мандат на Путин – от 8 май 2012 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Путин предложи премиерския пост пак на Медведев"}
{"url": "https://trud.bg/%d0%b4%d0%b2%d0%b0-%d0%bc%d1%8a%d1%80%d1%82%d0%b2%d0%b8-%d0%b4%d0%b5%d0%bb%d1%84%d0%b8%d0%bd%d0%b0-%d0%b2-%d0%b1%d1%83%d1%80%d0%b3%d0%b0%d1%81/", "text": "Два мъртви делфина изхвърли морето на плажа в Бургас. Те са от вида “афала” и са били видени от случайни минувачи, които се разхождали по ивицата и веднага се обадили на тел. 112. “Направихме оглед на бозайниците на място, по тях няма следи от насилие”, каза пред “Труд” Тонка Атанасова, шеф на РИОСВ в Бургас. Делфините са били изхвърлени в района на Солниците. Само в рамките на две седмици, изхвърлените делфини вече са четири на брой. Освен мъртви делфини, морето изхвърли и два трупа на кочове в Поморие и Бургас. Предполага се, че те са от кораб, който превозвал животни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Два мъртви делфина в Бургас"}
{"url": "https://trud.bg/%d0%bf%d1%8a%d1%80%d0%b2%d0%b8%d1%82%d0%b5-%d1%87%d0%b5%d1%80%d0%b5%d1%88%d0%b8-%d0%be%d1%82-%d1%82%d0%b0%d0%b7%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d1%80%d0%b5%d0%ba%d0%be%d0%bb/", "text": "Първите череши на тазгодишната реколта, от ранния сорт “11 май”, вече се продават в Кюстендил на цена от 5 лева за килограм, предаде  . Рядкост са обаче клиентите, които купуват от най-ранните кюстендилски череши, набрани в селата Долна Гращица, Николичевски или Скриняно. Повечето вземат малко количество, за да опитат. “За комка, както се казва”, обяснява земеделски производител от Долна Гращица: “Има вече. Беше много топъл април месец и има. Цената от 5 лева е добра, нормална засега. По-нататък би следвало черешите да поевтинеят. Има реколта, да”, посочи производителят. 82-годишна домакиня от Кюстендил обаче не препоръчва да се купуват сега череши. Рано е: “Това е само костилка. Какво ще извадиш от това да хапнеш?”, каза възрастната жена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Първите череши от тазгодишната реколта в Кюстендил вече са на пазара"}
{"url": "https://trud.bg/%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5-%d1%80%d0%b0%d0%b7%d0%ba%d1%80%d0%b8%d0%b2%d0%b0-%d0%b8%d0%b4%d0%b5%d0%b0%d0%bb%d0%bd%d0%b0%d1%82%d0%b0-%d0%bf%d1%80%d0%be%d0%b4%d1%8a%d0%bb/", "text": "Когато става въпрос за секс, жените често таят големи надежди за мъжката издръжливост. Проучване, направено в Австралия, разкрива дамските представи за идеалната продължителност на половия акт, пише в. “Дейли стар”. Според предишни изследвания актът трае между незавидните 33 секунди и 44 минути, като средната продължителност е 5,4 минути. Имайки предвид тези факти, от австралийската компания Prolong са направили проучване, което разкрива представата за продължителността на половия акт от гледна точка на дамите. Оказва се, че женските представи варират в зависимост от възрастта. Като цяло според дамите идеалната продължителност на половия акт е средно 16,07 минути. По-големи очаквания от мъжете по отношение на креватната им издръжливост имат жените на възраст между 45 и 54 години. В техните представи перфектният секс трае 17,3 минути. Според дамите на възраст между 36 и 44 години е желателно мъжът да издържа в леглото 16,12 минути. Статистиката сочи също, че за внушителните 78,3 процента от представителките на нежния пол качеството на половия акт е също толкова важно, колкото и неговата продължителност. Близо две трети от жените – 65,4 процента, са на мнение, че мъжете масово подценяват силата на прегръдките както преди сексуалния контакт, така и след него. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Проучване разкрива идеалната продължителност на половия акт според жените"}
{"url": "https://trud.bg/90-%d0%be%d1%82-%d0%bf%d1%80%d0%be%d0%b8%d0%b7%d0%b2%d0%b5%d0%b4%d0%b5%d0%bd%d0%b8%d1%82%d0%b5-%d1%83-%d0%bd%d0%b0%d1%81-%d0%bc%d0%b0%d0%bb%d0%b8%d0%bd%d0%b8-%d1%81%d0%b5-%d0%b8%d0%b7%d0%bd%d0%b0/", "text": " България за пръв път домакинства Световен конгрес на малинопроизводителите, в който участват представители на 24 държави. Третият Световен конгрес се провежда във великотърновското село Арбанаси и в него участват производители, преработватели и представители на различни фирми за техника, торове, разсади. Тук е Антонио Буниньос, президент на Световната асоциация, Божидар Петков, председател на Българската асоциация на малинопроизводителите и ягодоплодните, експерти от МЗХ и др. Те обсъждат квотите на потребление, изкупните цени на плодовете, понижаването на добивите в световен мащаб, техниката и др. Въпреки, че през последните години България се утвърждава като един от големите производители на индустриални малини- трета в Европа след Полша и Сърбия, отрасълът продължава да е с доста нерешени проблеми. Преди началото на конгреса, българските производители формулираха най-сериозните от тях, свързани с липсата на работна ръка и с недофинансирането и забавените плащания на европейските субсидии. По думите на преработвателя Красимир Кичуков, който от 30 години е в бранша, липсата на работна ръка се чувства осезателно. Причината е в ниското заплащане на берачите на малини, но пък това е свързано с ниските изкупни цени на замразените малини. 90% от малините които се произвеждат в България, се изнасят замразени, като изкупната им цена е доста ниска – около 1,50 евро за килограм. „При положение, че се иска 1 лев за бране и като има още окопаване и пръскане, и излиза че за самия производител не остава нищо!“, коментира Кичуков. Найден Петров от Попово има над 500 дка с малинови насаждения и от 20 години се занимава само с това производство. „Най- големият проблем е работната ръка, защото си изнесохме работниците в чужбина и в България не остана кой да бере. Малината ние я продаваме по 2,30 -2,40 на килограм, докато в Европа струва от порядъка на 5 евро. Така че ние не можем да си позволим да плащаме толкова, колкото плащат в Европа!“, категоричен е производителят. Сред другите проблеми, които изброява Кичуков, са още некачествен разсад, който фермерите си препродават и добивите са по-ниски. Той дава пример със съседна Сърбия, където добивите от декар достигат до 1,5 тона, а в България стигат до 800 тона. У нас е рядкост механизираното производство, тъй като терените са стръмни, насажденията надробени , а и някои сортове се берат на ръка. Машините не са толкова скъпи. „Не е скъпа инвестицията, тя е от порядъка на 100-120 хил. долара, едно насаждение от 100 дка съвсем спокойно за два сезона може да я изплати!“, казва Кичуков. Той смята, че неравномерно се разпределя и субсидирането в земеделието и че зеленчукопроизводители и овощари страдат от това. “Идва въпроса и с обвързаното производство – неправилно е разпределено с останалите сектори. Не искам да говоря против за зърнари и животновъди, но не може консумацията на плодове и зеленчуци да е 60 % от общата селскостопанска стока, а парите са точно обратното -60 % отиват за животновъдството, а 38 % отиват за плодове и зеленчуци и оранжерии!“, коментира фермерът. Той допълва, че трябва да се промени и критерия за финансово подпомагане – да стане на тон, а не на декар. Разплащанията на субсидиите от ДФ „Земеделие“ също се бавят и фермерите не могат да планират разходите си. „За 2017 година за биопроизводителите субсидията още не е платена, вече сме 2018, след месец започва беритбата, ние сме дали всички разходи, а парите ги няма!“, коментира и Найден Петров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " 90% от произведените у нас малини се изнасят замразени"}
{"url": "https://trud.bg/%d1%83%d0%bd%d0%b3%d0%b0%d1%80%d0%b5%d1%86-%d0%bf%d1%83%d1%81%d0%bd%d0%b0-%d1%81%d0%bd%d0%b8%d0%bc%d0%ba%d0%b0-%d1%81-%d0%bf%d0%b0%d0%bb%d0%b0%d1%82%d0%ba%d0%b0%d1%82%d0%b0-%d0%bd%d0%b0-%d0%b1%d0%be/", "text": "“Откакто съобщихме за изчезването на  , получихме много съобщения с въпроса има ли развитие на ситуацията. Те са от най-различни държави. За наше съжаление до този момент нямаме никаква нова информация” – това съобщават на официалната си страница във фейсбук организаторита на експедицията Калифа Хималаи 2018, от която е част и Петров. Именно от Калифа съобщиха, че от няколко дни алпинистът е в неизвестност. В поста си във фейсбук организаторите припомнят, че на 29 април Боян Петров е тръгнал пред основната група към върха Шиша Пангма. Времето рязко се влошило и много от членовете на експедицията се върнали в базовия лагер, но Петров за момента го няма там. Според информацията на унгарския алпинист Давид Клейн, част от екипировката на Боян Петров, включително и палатката му, са намерени в подножието е на върха. Клейн, който   от сателитния телефон на Петров обещава, че продължава да следи ситуацията и веднага, щом има нещо ново, ще извести всички. В същото време унгарецът пусна снимки от самата експедиция, на която се вижда неговата палатка и тази на българина една до друга (явно кадърът е от началото на прехода за покоряване на върха). На втори фотос двамата са заснети един до друг, вероятно преди да тръгнат да изкачват планината.  ", "date": "2018.05.07", "title": " Унгарец пусна снимка с палатката на Боян Петров"}
{"url": "https://trud.bg/%d0%bc%d0%be%d1%89%d0%b8-%d0%bd%d0%b0-%d1%81%d0%b2%d0%b5%d1%82%d0%b8-%d0%bd%d0%b8%d0%ba%d0%be%d0%bb%d0%b0%d0%b9-%d0%b2-%d0%b1%d1%83%d1%80%d0%b3%d0%b0%d1%81/", "text": "Мощи на Свети Николай Чудотворец ще бъдат донесени в Бургас. Светецът е закрилник на града, моряците и рибарите и на негово име в Бургас има два храма – в комплекс “Меден рудник” и квартал “Сарафово”. Новината за събитието съобщи отец Емилиан от църквата “Свети Николай” в “Меден рудник”, където мощите на Чудотвореца ще бъдат изложени за поклонение. “Мощите-частица от тялото на светеца, пристигат за пръв път тук, за пръв път в историята на Бургас. Паметта на Свети Николай Мириклийски се чества два пъти в годината – на 6 декември, когато е починал и на 9 май, когато е бил пренесени от град Мир в град Бари- Италия”, обясни пред “Труд” отец Емилиан. “Мощите помагат за всичко, стига молитвата да се направи с вяра, истинска и чиста съкровена вяра, която излиза от чисто сърце”, добави отецът. Във вторник, в 18 часа, светинята ще бъде посрещната пред храма от викарния епископ Йеротей на Сливенския митрополит и бургаското свещенство. Мощите на Свети Николай са подарени от Русия на старозагорския храм “Свети Игнатий Старозагорски” и по наше искане и по благословение на нашия митрополит Йоаникий, те пристигат, с благоволението на строзагорския митрополит Киприян, заедно с 16 други светии – Света Анна (майка на Света Богородица), Свети Харалампий, Свети Архидякон Стефан, Света Преподобна мъченица Параскева, Свети Герасим Йордански и други, разказа отец Емилиан. Те идват по повод по повод 10-ата годишнина от полагането на основите на храма в “Меден рудник” и ще останат в него до неделя, 13 май 2018 г.", "date": "2018.05.07", "title": " Мощи на Свети Николай в Бургас"}
{"url": "https://trud.bg/%d0%b1%d0%b5%d0%bd%d0%b8-%d0%b0%d0%bd%d0%b4%d0%b5%d1%80%d1%88%d0%be%d0%bd-%d0%bc%d0%be%d1%82%d0%be%d1%80%d1%8a%d1%82-%d0%bd%d0%b0-%d0%b0%d0%b1%d0%b1%d0%b0/", "text": "В качеството си на композитор на почти всичките песни на шведската супергрупа Бени Андершон направи революция в музиката на 70-те години на ХХ век. 44 г. след като АББА спечелиха конкурса на “Евровизия” и голяма част от света за първи път чу за тях, групата продава по 7000 копия от албумите си дневно. Изкушена от любопитното предложение и новите технологии, бандата, която преди време заяви: “Никога повече няма да ни видите заедно на сцената… на нас пари не ни трябват”, 35 г. след раздялата си се събра и записа две нови парчета – едното от които се казва “Още имам вяра в теб”. Тази новина предизвика луда радост у феновете. Новата музика и най-вече аватарите на АББА ще видим чак през декември, когато ще бъде излъчен двучасов техен концерт по две телевизии. Междувременно да се запознаем с този, без чиято музика кристалните гласове на двете момичета от АББА никога нямаше да звучат в песни като Dancing Queen, Super Trooper, Waterloo, Voulez Vouz и още толкова други. Йоран Брур Бени Андершон е роден на 16 декември 1946 г. в квартала на Стокхолм Васастан. Наследил е музикалния талант от баща си, инженерът Гьоста Андершон и от дядо си Ефраим – и двамата свирели на акордеон. Дядото Ефраим бил народен музикант, затова шведската народна музика до днес е любима за Бени. Въпреки че на по-късни години признава, че обожава Йохан Себастиан Бах, Ричард Роджърс, Ървинг Бърлин (авторът на “Бяла Коледа”), Ленън и Маккартни, Брайън Уилсън от “Бийч Бойс”, Рей Дейвис от “Кинкс” и Тони Хетч – композиторът на саундрака към сериала Crossroads. Първият си акордеон малкият наследник на фамилията Андершон получава на 6-годишна възраст. На 10 вече му купуват пиано, а той сам се учи да свири. На 15 г. напуска училище и започва да свири по клубове, като в същото време и продава хладилници, за да се издържа. По това време среща тогавашната си изгора Кристина, с която набързо си раждат две деца – момче (през 1963-а) и момиче (1964). На 17-годишна възраст Бени става баща. Двамата с Кристина Грьонвал се присъединяват към групата Elverkets Spelmanslag (в свободен превод “Фолк електричарите”). Забелязва го фронтменът на останалата без пианист популярната шведска група “Хеп старс”, която става още по-популярна след присъединяването на Андершон. Бьорн Улвеус по това време е музикант в друга много известна шведска фолк група – “Хутенани сингърс”. Когато се запознават, двамата моментално си пасват. Започват заедно да пишат песни и това приятелство и сътрудничество продължава до ден-днешен. “С Бьорн се чувствам прекрасно, когато работим заедно – казва Бени. – Разбираме се без думи. Нашето приятелство надживя и групата, и всичко.” Двамата напускат групите си, за да работят заедно. Когато се среща с Агнета („русата от “АББА”) вече е популярна в Европа. През 1971 г. тя се порчува с участието си в мюзикъла на Ендрю Лойд Уебър “Исус Христос суперзвезда” в ролята на Мария Магдалена. Любовта между Агнета Фелтског и Бьорн Улвеус се оказва в основата на успеха на квартета. Тъкмо когато връзката им е в криза, групата прави някои от най-известните си и хубави песни. АББА изскача на повърхността на световния музикален океан като шамандура. Това става, когато звездната четворка печели песенния конкурс “Евровизия” на 6 април 1974 г. с песента “Ватерло”. Именно тогава се появява и името на групата – акроним от първите им имена. Всъщност, в Швеция вече има такова наименование – “Абба” е името на известна фабрика за рибни консерви, но това не смущава изпълнителите, нито феновете. Обърнатото “B” е добра хрумка, която прави името разпознаваемо. До 1974 г. четиримата са записали един албум, но след “Евровизия” нещата се променят. Следват тава след тава (общо 8 до 1981 г.) Групата е на върха на всички класации, включително и в САЩ. Животът на Андершон не минава без лични трагедии, но една от тях – зависимостта му от алкохола, остава дълго време скрита от общественото внимание. Едва през 2001 г. – 20 години след последния им хит The Winner Takes it All – песен за раздялата на Бьорн и Агнета, той успява да спре пиенето и оттогава е чист. След разпадането на АББА прави голяма кариера. Двамата с Бьорн Улвеус – известен навремето като “мъжът от АББА без брадата”, продължават да композират мюзикъли. Записва самостоятелни албуми със своя Бени Андершон оркестър.   Андершон печели 4 шведски награди “Грами”, заедно с Улвеус получават специалната международна награда “Айвър Новело”, носител е и на наградата за цялостен принос на Шведската асоциация на музикалните издатели. През 2002 г. става почетен професор – шведската правителствена награда, която му е присъдена за “способността му да създава въздействаща музика от висока класа”. През 2007 е избран за член на Шведската музикална академия, а през 2008 г. получава почетна докторантура от Стокхолмския университет за принос в съхраняването на шведската народна музика. А през 2012 стана едновременно доктор по философия на Техническия университет Лулия и лауреат на шведската награда Guldbaggen като композитор на музиката към документалния филм “Палме” за живота на шведския премиер Улоф Палме.   Предполагам че Бени докато е пишел музиката, си е представял за какъв глас, за каква бленда ще е песента и коя от нас ще я изпълни. Трябва да призная обаче, че често ревнувах, понеже пак е избрал Агнета. Отхвърляхме 95% от всичко, което сме измислили. Това е най-важната част от творческия процес – рязането. Да не допускаш нещо, което не е сто процента качествено. С Бени бяхме маниаци на тази тема. Особено той! Той е краен перфекционист. Така че безмилостно отхвърляхме всичко, което не ни се струваше достатъчно добро. Давахме всичко от себе си, отново и отново опитвахме, докато не решахме, че нещата са се получили. Но пък за сметка на това, усещането от това, че си създал нещо наистина хубаво, е… Ами чувстваш се безумно щастлив. Бени е сред най-големите композитори на нашето време. Музиката му е фина, чиста и истинска. Това може да се види в последния му албум “Пиано”, който пуснахме на 29 септември 2017 г. В него Андершон свири свои популарни композиции. Малко е луд, този Бени, въпреки че много го обичам. След “Мама миа” ми предложи да издам албум, но аз много добре знам как звучат великите певици. А аз съм най-обикновена. Актриса, която пее, това съм аз.", "date": "2018.05.07", "title": " Бени Андершон – Моторът на АББА"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%80%d0%b5%d1%88%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d0%b0%d0%bb%d0%b5%d1%81%d1%82%d0%b8%d0%bd%d1%81%d0%ba%d0%b8%d1%8f/", "text": "Решаването на палестинския проблем и на въпроса за статута на Ерусалим до голяма степен ще определи бъдещето на човечеството, заяви днес турският президент Реджеп Тайип Ердоган, предаде ТАСС, като се позова на Анадолската агенция. “Палестинският въпрос и статутът на Ерусалим не са просто въпроси на определена нация, регион или град. Палестинците са символ на всички потиснати по света заради зверствата, масовите убийства и несправедливостите, на които са подложени”, каза Ердоган. Той подчерта, че мълчанието на международната общност за страданията на хиляди палестинци може да доведе до това в бъдеще в същата ситуация да се окаже някой друг народ. Турският президент каза, че неговата страна ще продължи да полага усилия и да използва потенциала си за благото на човечеството и преди всичко на палестинците, сирийците и африканците, които нарече “нашите братя”. Президентът изтъкна, че помощта за сирийските бежанци, настанени на турска територия, в парична равностойност е достигнала 31 милиарда долара.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Ердоган: Решаването на палестинския проблем до голяма степен ще определи бъдещето на човечеството"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%b8-%d0%bf%d1%83%d1%82%d0%b8%d0%bd-%d1%81%d0%b5-%d1%81%d1%80%d0%b5%d1%89%d0%b0%d1%82-%d0%bd%d0%b0-18-%d0%bc%d0%b0%d0%b9-%d0%b2-%d1%81%d0%be%d1%87%d0%b8/", "text": "Германското правителство потвърди днес, че на 18 май предстои среща в Сочи между германския канцлер Ангела Меркел и руския президент Владимир Путин, предаде Ройтерс. Преди това говорителката Улрике Демер отказа да потвърди или отрече съобщението за разговорите от Кремъл, като каза, че „по принцип спазваме правилото, според което съобщаваме срещите за следващата седмица в петък“. Но на брифинг в Берлин тя допълни, че „канцлерът е в постоянен контакт с руския президент“. По-рано днес помощникът на Путин Юрий Ушаков съобщи, че Меркел и Путин ще се срещнат на 18 май в Сочи по време на работна визита на германския канцлер. Той съобщи още, че на 5 юни предстои посещение на Путин в австрийската столица Виена. Владимир Путин днес положи клетва за четвърти път като президент, като новият му мандат ще продължи до 2024 г.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Меркел и Путин се срещат на 18 май в Сочи"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bf%d0%be%d0%ba%d0%b0%d0%b7%d0%b0-%d0%bd%d0%be%d0%b2%d0%b0%d1%82%d0%b0-%d1%81%d0%b8-%d1%80%d1%83%d1%81%d0%ba%d0%b0/", "text": "Руският президент Владимир Путин мина днес през кремълския площад в нова черна руски лимузина преди встъпването си в длъжност, с което прекрати досегашната си практика да използва „Мерцедес“, предаде БГНЕС. Новият модел, наречен „Лимузина Сенат“, означава връщане към практиката от съветската епоха лидерите на страната да се возят в домашни церемониални автомобили, посочва АФП. Съветски лидери ползваха лимузините ЗИЛ, а по-нископоставените служители „летяха“ с „Чайка“. Агенция РИА Новости цитира гост на церемонията, който заявил, че новата кола „е по-яка от тази на Тръмп“ (американският президент ползва „Кадилак“). „Това е основната автомобилна интрига през последните пет години“, разказва репортер на телевизия „Россия 24“, хвалейки факта, че колата е „произведена в Русия, направена с руски компоненти и направена от ръцете на руски специалисти“. Независимо от това, новият модел на „Лимузина Сенат“ също се е възползвал от „международния опит“, тъй като двигателят бе разработен с помощта на инженери от „Порше“, обяснява репортерът Дмитрий Щугорев, Лимузината е в процес на развитие от 2013 г. насам, съобщи TAСС, като за проекта са насочени 12,4 милиарда рубли ($197 млн.) държавни средства. Производството започна миналата година. Новата лимузина има дължина 6,62 метра, широчина – 2 метра, височина – 1,695 м и клирънс – 20 см. За нея е разработен двигател от 800 конски сили, но мощността на колата, която бе показана днес е 598 к.с. Обемът на 8-цилиндровия V-образен мотор е 4,4 литра. Лимузината е част от серия автомобили, наречен Aurus, който ще включва и седан, наречен „Сенат“ и минибус „Арсенал“, предаде руската телевизия, като уточни, че имената са взети от кули на Кремъл. Гамата ще се продава и в търговската мрежа и ще се конкурира по спецификации и цени с „Мерцедес Майбах“, „Бентли“ и „Ролс-Ройс“. Руските лидери отдавна се наслаждават на използването на техните забележими отдалече автомобили. Болшевишкият лидер Владимир Ленин използваше колите на бившето царско семейство и се качи в „Ролс-Ройс“ Silver Ghost, докато любимата кола на Сталин беше „Пакард“, посочва ТАСС. Бронираните лимузини ЗИЛ се появяват през 50-те години и са използвани до средата на 90-те години, след което служителите до голяма степен преминаха на „Мерцедес“. И лимузините „Чайка“ също са разработена през 50-те години. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Владимир Путин показа новата си руска лимузина (ВИДЕО)"}
{"url": "https://trud.bg/%d0%ba%d1%80%d1%8a%d1%81%d1%82%d0%b8%d1%85%d0%b0-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d0%b4%d0%b6%d1%83%d0%bb%d0%b8%d0%b0%d0%bd%d0%b0-%d0%b3%d0%b0%d0%bd%d0%b8/", "text": "Джулиана Гани се похвали, че звезда в небето вече носи нейното име. Романтичният жест е подарък от съпруга й Станимир, с когото наскоро си казаха „Да”. Той зарадвал любимата си със сертификат доказващ, че в небето, в съзвездието „Дева”, блести звезда наречена на любимата му. Носителката на титлата „Мис Силикон на десетилетието” побърза да сподели вълнението с последователите си в социалните мрежи и написа: „Това е най-уникалното и шантаво нещо, което ми се случи! Нямам думи, с които да опиша чувството, че като погледна нагоре и ще си имам своя звезда! Вече съм истинска ЗВЕЗДА!”.", "date": "2018.05.07", "title": " Кръстиха звезда на Джулиана Гани\t\t\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d1%84%d0%b8%d1%84%d0%b0-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%bb%d1%83%d0%b4%d0%be%d0%b3%d0%be%d1%80/", "text": "Джани Инфантино, президентът на ФИФА, отдаде голяма чест на българския шампион „Лудогорец“. Писмо от швейцареца пристигна в БФС, с което той поздрави „орлите“ за седмата поредна титла на България. За мен е огромно удоволствие да изпратя моите сърдечни поздравления към клуба – пише в писмото си Инфантино. &#8211; Тази титла е резултат от решимостта на всички, свързани с „Лудогорец“, и моите поздравления за това огромно постижение са за играчите, треньора, администрацията и целия технически и медицински персонал, както и за феновете. От името на цялата футболна общественост, бих желал да благодаря на тима от Разград и БФС, че спомагат за разпространяването на позитивното послание на футбола.“", "date": "2018.05.07", "title": " Президентът на ФИФА поздрави “Лудогорец”"}
{"url": "https://trud.bg/%d0%bd%d0%be%d0%b2-%d0%bd%d0%b0%d0%bf%d0%bb%d0%b8%d0%b2-%d0%bd%d0%b0-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%ba%d1%8a%d0%bc-%d0%b5%d0%b3%d0%b5%d0%b9%d1%81%d0%ba%d0%b8%d1%82%d0%b5-%d0%be/", "text": "Местните власти и жителите на островите в източната част на Егейско море са разтревожени от увеличилият се във връзка с приближаването на лятото мигрантски наплив, пише електронното издание на гръцкия вестник Protothema. От 1 май, без да се броят пристигналите в неделя, на островите в северната част на Егейско море са пристигнали общо 831 бежанци и имигранти. От тях 554 са пристигнали на Лесбос, 218 на Хиос и 50 на Самос. Въпреки обещанията на гръцкия премиер Алексис Ципрас по време на последното му посещение на остров Лесбос, че скоро ще бъде намерено решение на проблема, пише вестникът, жителите продължават да са изключително скептични, докато същевременно остават нерешени и проблемите с високите стойности на ДДС . Общият брой на пристигналите бежанци и мигранти на северните Егейски острови през последните шест дни е достигнал 1200 души, като се включат 270-те души, пристигнали в Митилене в неделя, с което общият брой на пристигналите имигранти само за този ден е достигнал над 300 души. Междувременно, испански пожарникари в понеделник ще бъде изправени пред съда по обвинение, че са прекарвали нелегално мигранти в Гърция от чужбина. За обвинените, работници в неправителствената организация PROEM-AID, трябва да вземе решение едночленния апелативен съд в Митилене, като обвиняеми по същото дело са датски граждани с арабски корени, които пък са членове на НПО “Team Humanity”. Всичките петима души са обвиняеми по едно и също дело за нелегален превоз на имигранти в Гърция на 14 януари 2016 година. Според обвинението, те са заловени от гръцката Брегова охрана на високоскоростна надуваема лодка на границата между Гърция и Турция, докато са дърпали лодки с бежанци на борда.  Освен това, шест от деветте демонстранти, арестувани по време на посещението на Ципрас на Лесбос ще бъдат изправени пред местния съд днес. Те са обвинени в нарушаване на обществения ред, нанасяне на щети, нанасяне на обиди и опит за нанасяне на телесна повреда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Нов наплив на мигранти към Егейските острови, 1400 души са пристигнали миналата седмица"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b8%d0%b7%d0%b1%d1%83%d1%85%d0%bd%d0%b0-%d0%b2-%d1%81%d1%82%d0%b0%d1%80%d1%87%d0%b5%d1%81%d0%ba%d0%b8%d1%8f-%d0%b4%d0%be%d0%bc-%d0%b2-%d1%81%d0%b2%d0%b8%d1%89%d0%be/", "text": "Пожар е избухнал в понеделник след обяд в Дома за стари хора “Мария Луиза” в Свищов. Около 16 часа на 7 май от персонала на социалното заведение подали сигнал на телефон 112 за инцидента. На място незабавно пристигнали огнеборци, които установили, че гъст дим излиза от санитарните помещения на сградата, която се намира в местността Паметниците в крайдунавския град. Пожарникарите влезли в помещенията със специални екипи и апарати. За случая е бил уведомен и кметът на Свищов Генчо Генчев, който веднага се е отправил към старческия дом. Едновременно с това е предприета евакуация на 125-те обитатели на дома. За отрицателно време пожарът в старческия дом бе потушен. При огледа се оказало, че причина за инцидента е станало късо съединение във вентилатор в мокрите помещения на сградата. Оттам димът се е разнесъл бързо из постройката и бил усетен от възрастните хора и персонала. Няма нанесени щети, нито пострадали хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Пожар избухна в старческия дом в Свищов\t\t\t"}
{"url": "https://trud.bg/%d1%85%d0%be%d1%81%d0%b5%d0%bf-%d0%bc%d0%b0%d1%80%d0%b8%d1%8f-%d0%b1%d0%b0%d1%80%d1%82%d0%be%d0%bc%d0%b5%d1%83-%d0%bd%d0%b5%d0%b9%d0%bc%d0%b0%d1%80-%d0%be%d1%82%d0%bd%d0%be%d0%b2%d0%be-%d0%b2/", "text": "Раздялата между „Барселона“ и Неймар явно се е оказала толкова тежка, че бразилецът си е затворил всякакви врати за завръщане на “Камп Ноу” за в бъдеще. Поне това разкри босът на каталунците Хосеп Мария Бартомеу. “Бях много изненадан, когато напусна – каза босът. – Той беше решил много преди това, че иска да си тръгне и не можехме да го спрем. Затова той никога няма да се завърне в „Барселона“. Ние имаме други цели в развитието на проекта си и нямаме никакъв интерес към него. Нито сега, нито след време.“ Неймар премина в ПСЖ през лятото с рекорден трансфер от 222 млн. евро. „Барселона“ не искаше да се разделя с бразилеца, но той не пожела да остане на „Камп Ноу“.", "date": "2018.05.07", "title": " Хосеп Мария Бартомеу: Неймар отново в “Барселона”? Никога!"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b8%d0%b7%d0%bb%d0%be%d0%b6%d0%b1%d0%b0-%d0%b3%d1%80%d0%b0%d0%b4%d0%be%d0%b2%d0%b5%d1%82%d0%b5-%d0%b3%d0%b5%d1%80%d0%be%d0%b8-%d0%bd%d0%b0-%d1%81%d1%81/", "text": "В навечерието на Деня на победата в посолството на Русия в България се състоя тържествено откриване на изложбата “Градове-герои на СССР”. На събитието присъстваха ръководителите на дипломатическите представителства на Беларус и Казахастан, представител на посолството на Армения и представители на организации на руските ветерани. Посланик Анатолий Макаров поздрави гостите с 9 май. Ученички от школата на посолството изпълниха песента “День Победы”. Изложбата е открита за посещения на ул. “Драган Цанков” 28 в София.", "date": "2018.05.07", "title": " Откриха изложба “Градовете-герои на СССР” в руското посолство"}
{"url": "https://trud.bg/%d0%bc%d1%8a%d0%b6-%d1%83%d0%b1%d0%b8%d1%82-%d0%b2%d1%87%d0%b5%d1%80%d0%b0-%d0%b2-%d0%b1%d0%b5%d0%bb%d0%b3%d1%80%d0%b0%d0%b4-%d0%b5-%d0%b1%d0%b8%d0%bb-%d0%b8%d0%b7%d1%82%d0%be%d1%87%d0%bd%d0%b8/", "text": "Мъж, който бе убит вчера в Белград, е бил източник на информация за книга за данъчните афери на бившия президент на Република Южна Африка Джейкъб Зума, но е бил свързан и с Нафиз Модак от южноафриканския подземен свят, твърди южноафриканският сайт Нюз 24, цитиран от Танюг. Според сайта убитият мъж, идентифициран като Горгия Горг Дарманович, е бил източник на информация за книгата “Пазителите на президента”, разкриваща съмнителни действия, в които е бил замесен Зума. Същевременно Дарманович се свързвал и със случай на изнудване, в който главно действащо лице е Модак.  През януари съд в Кейптаун разглеждал искане на Модак да бъде освободен под гаранция в случая с изнудването. Следовател по делото дал показания, че Модак е телефонирал в Сърбия на “същия човек, който е дал информация за първите няколко глави на книгата “Пазителите на президента”, имайки предвид Дарманович, посочва сайтът. Вчера белградските медии съобщиха, че мъж на възраст около 50 години е бил прострелян в главата в Нови Белград и е починал в болница в Земун. Според в. “Блиц” убитият е Горгия Дарманович, черногорски гражданин, роден в Йоханесбург, който е свързан с нарколанове в Южна Африка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Мъж, убит вчера в Белград, е бил източник на информация за данъчни афери в РЮА"}
{"url": "https://trud.bg/%d1%81%d0%bb%d0%b5%d0%b4%d0%b2%d0%b0%d1%89%d0%b8%d1%8f%d1%82-%d0%bc%d0%b5%d1%81%d0%b5%d1%86-%d0%ba%d1%80%d0%b8%d1%82%d0%b8%d1%87%d0%b5%d0%bd-%d0%b7%d0%b0-%d1%84%d1%8a%d1%80%d0%b3%d1%8e%d1%81%d1%8a/", "text": "Предстои критичен месец за легендарния мениджър сър Алекс Фъргюсън. През уикенда бившият треньор на „Манчестър Юнайтед“ беше приет по спешност в болница, а в последствие претърпя операция, заради мозъчен кръвоизлив. Един от водещите невролози във Великобритания – д-р Питър Хамлин заяви, че прогнози за състоянието на Фъргюсън не могат да се правят към този момент. “В случая на сър Алекс хирурзите са решили да оперират, защото са смятали, че размерът на кръвния съсирек причинява увреждане на останалата мозъчна тъкан – каза д-р Хамлин. – Това често е животоспасяваща операция и има за цел да намали всяко дългосрочно увреждане, от което Фъргюсън може да страда при тази форма на удар. След операцията фокусът е върху закрепването на здравето и е много трудно да се даде прогноза в първите дни, дори често и в продължение на няколко седмици. Ако пациентите оцелеят, но нямат признаци на подобрение в близките месеци, то е малко вероятно, да се върнат към предишното си здравословно състояние. Фъргюсън има всичко, за което да се бори и шансът за пълно възстановяване, макар и понякога след дълъг период на рехабилитация, е на лице.“ Абсолютно всички клубове във Висшата лига изпратиха своите сърдечни пожелания за бързото оздравяване на Фъргюсън. Изключение не направиха дори „Манчестър Сити“, градският съперник на неговия „Юнайтед“. Ръководството на клуба, феновете и капитанът Венсан Компани се включиха в молитвите за възстановяването на сър Алекс.", "date": "2018.05.07", "title": " Следващият месец критичен за Фъргюсън"}
{"url": "https://trud.bg/%d0%b4-%d1%80-%d0%b3%d0%b5%d1%80%d0%b3%d0%b0%d0%bd%d0%b0-%d1%84%d0%be%d1%80%d0%b5%d0%b2%d0%b0-%d0%b8-%d0%b4-%d1%80-%d0%b2%d0%b5%d1%81%d0%b5%d0%bb%d0%ba%d0%b0-%d1%85%d1%80%d0%b8%d1%81%d1%82%d0%be%d0%b2/", "text": "Лекари, журналисти, социални работници, професионалисти от помагащите професии са с най-висок риск от професионално прегаряне, алармира Българското Балинт общество (ББО). Докато в Германия участието в Балинтова група е задължителен елемент от образованието по медицина, в България тази професионална практика тепърва се развива. Обществото е назовано на Майкъл Балинт (1896–1970), роден в Унгария, ученик на известния унгарски психоаналитик Шандор Ференци,  следващ класическия подход на Зигмунд Фройд. Започва работата си през 1936 г. в Будапеща, опитвайки да въведе елементи на психоаналичното разбиране в практикуването на лекарската професия. които се определят като помагащи и в които взаимоотношенията с пациенти или клиенти са от съществена важност. В работата на лекари, психолози, клинични социални работници взаимовръзката с търсещите помощ е част от терапевтичния процес. Стресът при тези професионалисти произтича от контакта с конкретния човек, а не от спецификата на конкретната работа. „Участието в Балинтовите групи ни дава възможност да се предпазим или да сме по-малко уязвими от синдрома на изпепеляването – обяснява д-р Гергана Форева, председател на Българското Балинт общество. – Има различни данни за това колко души страдат от него и те са в широк диапазон – от 20 до 70 процента, но той зависи както от личностовите особености на професионалистите, така и от организационната среда, каква е ситуацията в дадения екип, взаимоотношенията в него. Но може да се каже, че в една или друга степен, в един или друг момент от нашата работа.“ „Бяха изнесени данни, че около 80% от общопрактикуващите лекари страдат от стрес, от тях 70% са в доста високата рискова група. Те не са в бърнаут, но могат да влязат в него. Смята се, че през 2016 г. 8-9% от джипитата страдат от бърнаут“, допълва д-р Веселка Христова, секретар на ББО. Д-р Форева извежда на първо място сред симптомите на професионалното прегаряне нежеланието ни да отидем на работа. Отчуждаваме се от това, което вършим, нямаме желание да изслушаме пациентите или клиентите си, „Ясно е, че не можем да не ходим на работа, но е важно да се усетим, когато сме застрашени от синдрома, за да не стигнем до емоционалното изтощение и цинизма, които водят до пълно блокиране, защото сработват нашите защитни механизми – казва д-р Христова. – В момента на изчерпването целият свят, всички колеги са отвратителни, всички се отнасят към нас по ужасен начин. Това са симптоми на бърнаута и много често те не се разбират, защото шефовете, тези, които са в лидерски позиции, не са обучени да ги разпознават. Отдават ги на лошотията на подчинения и на това, че не иска да си свърши работата, а всъщност човекът е в бърнаут.“  Отначалото синдромът на изпепеляването започва със свръхамбициозност, поемане на прекалена отговорност, след което идват нежеланието за работа, успиването, безразличието и т.н. Така че можем да си направим извод. Важното е да усетим, когато сме застрашени, да се ослушваме в себе си и да има с кого да разговаряме, да споделяме спокойно в защитена среда, да получим обратна връзка – било то с близък или с професионалист. Когато човек споделя проблемите си в Балинтовата група, вижда, че и други имат същите проблеми и реагират по различни начини. По този начин той си „купува“ от тях по-добри начини за справяне, оглеждайки се в другите, той започва да разбира по-добре себе си, а това много помага. Това е метод, който работи за всички хора, които работят с хора, уверява д-р Христова.", "date": "2018.05.07", "title": " Д-р Гергана Форева и д-р Веселка Христова: Лекари, журналисти и социални работници страдат най-много от бърнаут\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8%d0%be%d0%bd-%d0%bf%d0%be-%d0%bc%d0%be%d1%82%d0%be%d0%ba%d1%80%d0%be%d1%81-%d1%81%d0%b5-%d1%83%d0%b4%d0%b0%d0%b2%d0%b8/", "text": "Петкратният белгийски световен шампион по мотокрос Ерик Гебурс (55 г.) се е удавил в опит да спаси кучето си, съобщиха местни медии. По-рано той бе обявен за изчезнал, а днес се потвърждават обстоятелствата около смъртта му. Гебурс бил снощи на борда на моторна лодка в езеро, намиращо се източно от Антверпен. Той се гмурнал, за да спаси малко куче, което не можело да се качи обратно в лодката. Гебурс има световни отличия при мотоциклетите от 125, 250 и 500 кубика, докато се състезаваше в периода 1980-1990 г. Той е първият в света, спечелил и в трите категории. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Световен шампион по мотокрос се удави при опит да спаси куче"}
{"url": "https://trud.bg/%d0%bc%d0%b2%d0%bd%d1%80-35-%d0%be%d1%82-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b8%d1%82%d0%b5-%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0-%d0%bb%d0%b5%d1%82%d0%b8%d1%89/", "text": "35 от  на летището в Рим са настанени в хотел, останалите са потърсили алтернативни варианти. Това съобщиха от пресцентъра на Министерство на външните работи (МВнР) във връзка с български граждани, блокирани на летище ,,Чампино‘‘ в Рим. Консулът на Република България в Рим, е оказал  , които бяха блокирани на летището в Рим, за осъществяване на връзка с летищните власти и съответна логистика.  От полета са останали около 70 души в по-голямата си част българи и малка група чужденци. Някои от българските граждани (група от около 8 души), са тръгнали към гара „Термини” и са информирали, че са решили да отидат във Флоренция, откъдето да търсят алтернативни варианти. Друга малка група се е отправила към летище ,,Фиумичино‘‘, с цел да си закупи билети за други авиокомпании. До момента в Рим е останала група от около 35 български граждани, които са настанени в хотел.  Авиокомпания ,,Райън еър‘‘ им е издала нови билети за полети на дати 10 и 11 май. Авиокомпанията им гарантира една нощувка, за да им бъдат заплатени следващите нощувки до датите на полетите, според регламента на самата авиокомпания, трябва всеки ден да се заявяват в листата на чакащите на гишето на ,,Райън еър‘‘ на летището. Така има вероятност някои от тях да заминат и по-рано.  Посолството на Република България в Рим прави опити да съдейства за намирането на бус на изгодна цена, който компактно да извозва българските граждани до летището всяка сутрин до датите на полетите им, тъй като ,,Райън еър‘‘ не осигурява транспорт. Българското посолство в Рим следи развитието на ситуацията, остава на разположение и е в постоянен контакт с намиращите се на летището наши сънародници, както и с летищните служби.  Напомняме, че по-рано днес, десетки български граждани бяха блокирани на летище ,,Чампино‘‘ в Рим, след като полет на авиокомпания “Райън еър” е бил отменен поради гъста мъгла.  Български граждани, които желаят да получат актуална информация или да подадат сигнал за техни близки, могат да го направят на дежурните телефони за спешни случаи на българското посолство в Рим: За контакт:  Телефон: +39 06 322 4640 и +39 06 322 4643  Факс: : +39 06 322 61 22 и +39 06 3224656  Дежурен телефон в извън работно време:  +39 06 322 4640 и +39 06 322 4643  Права на пътуващите със самолет: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " МВнР: 35 от блокираните българи на летището в Рим са настанени в хотел, останалите са потърсили алтернативни варианти"}
{"url": "https://trud.bg/%d0%bc%d0%b5%d0%b4%d0%b8%d1%86%d0%b8-%d0%be%d1%82-%d0%bb%d0%be%d0%b2%d0%b5%d1%88%d0%ba%d0%b0%d1%82%d0%b0-%d0%b1%d0%be%d0%bb%d0%bd%d0%b8%d1%86%d0%b0-%d0%b1%d0%bb%d0%be%d0%ba%d0%b8%d1%80%d0%b0%d1%82/", "text": "Медиците от болницата в Ловеч са готови за протест. Лекари, медицински сестри, санитари и пациенти са на главен път София – Варна, при разклона за Абланица. Намерението им е да блокират движението в участъка, предаде  . Проблемите в МБАЛ “Проф. д-р Параскев Стоянов” – Ловеч, свързани с тежкото финансово състояние, могат да се решат с реформа, а не с протести, каза по-рано кметът на общината Корнелия Маринова пред журналисти по повод на продължаващите протести на медиците заради неизплатени заплати и неясното бъдеще на лечебното заведение. По думите на Маринова, като основен акционер държавата вече е била предложила оздравителен план. “Беше почти стартирал за изпълнение и отново не бяха съгласни медицинските работници. Не може с непрекъснат отказ от реформи да искаме промяна към добро. Не може заведението да функционира по начина, по който е работило десетилетия. С питания и с протести не става. С реални стъпки става. Държавата предложи такива стъпки”, поясни кметът на Ловеч. Тя добави, че като акционер общината е направила необходимото за подпомагане на болницата. “Което е поискано от Съвета на директорите – и по отношение на отсрочване на задълженията, и по отношение на КСС. Аз също искам яснота за здравното заведение”, каза още Корнелия Маринова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Медици от ловешката болница блокират пътя София – Варна"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d1%88%d0%b5%d1%84%d0%ba%d0%b0-%d0%bd%d0%b0-%d1%86%d1%80%d1%83-%d0%b8%d1%81%d0%ba%d0%b0%d0%bb%d0%b0-%d0%b4%d0%b0-%d1%81%d0%b5-%d0%be%d1%82%d1%82%d0%b5%d0%b3%d0%bb/", "text": "Джина Хаспъл, която изпълнява длъжността директор на ЦРУ, след като бе номинирана от президента Доналд Тръмп, искала да оттегли кандидатурата си за поста. Това съобщи Ройтерс, позовавайки се на разкритие на в. “Вашингтон пост”. Вестникът получил тази информация от свои високопоставени източници в US администрацията. По тяхна информация в Белия дом назрявали притеснения, че одобрението й за шеф на ЦРУ може да се натъкне на проблеми. Причината – участието й в спорната програма за задържане и разпити на заподозрени в тероризъм в тайни затвори в чужбина. Много от техниките за разпити, които излязоха в публичното пространство, бяха осъдени като изтезания. В петък Хаспъл била извикана в Белия дом за обсъждане на ролята й в програмата. Тогава тя обявила, че смята да се откаже от директорския пост в ЦРУ, за да избегне слушанията в комисията по разузнаване на US Сената, които предстоят в сряда. Според Хаспъл тези дискусии могат да нанесат вреда, както на нейната репутация, така и на тази на разузнавателното управление. След като представила позицията си, Хаспъл се върнала в централата на ЦРУ в Лангли. Малко след това представители на Белия дом, включително съветникът по правните въпроси Марк Шорт и говорителката Сара Сандърс, отпътували за Лангли, за да я разубедят. Но дори след продължили няколко часа разговори не получили уверението на Хаспъл, че няма да се оттегли. Едва ден по-късно тя променила мнението си и решила да не се отказва. След поискан коментар от Белия дом, говорителят Радж Шах определи Хаспъл като “висококвалифициран кандидат (за шеф на ЦРУ), посветил над три десетилетия от живота си на служба на родината”. И подчерта, че кандидатурата й няма да бъде провалена от политически пристрастни критици.", "date": "2018.05.07", "title": " Новата шефка на ЦРУ искала да се оттегли"}
{"url": "https://trud.bg/%d1%81%d0%bf%d0%be%d0%ba%d0%be%d0%b5%d0%bd-%d0%b5-%d1%82%d1%80%d0%b0%d1%84%d0%b8%d0%ba%d1%8a%d1%82-%d0%b2-%d0%bf%d0%be%d1%81%d0%be%d0%ba%d0%b0-%d1%81%d0%be%d1%84%d0%b8%d1%8f-%d0%b2-%d0%bf%d0%be%d1%81/", "text": "Спокоен е трафикът в посока София от към „Цариградско шосе“ в късния следобед, предаде  . Днес е последният почивен ден на Гергьовските празници и се очаква засилен трафик по пътищата на страна. От АПИ съобщиха, че от днес 14 ч. до 20 ч., се ограничава движението на камионите над 12 тона по автомагистралите и най-натоваренитe пътища. Целта е повишаване на безопасността при пътуване и увеличаване на пропускателната способност на инфраструктурата в края на трите почивни дни. Оттам припомниха, че е необходимо шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика. От Пътната агенция посочиха, че движението на МПС над 12 тона ще е ограничено по следните направления: автомагистралите; път I-1 с. Ребърково – Ботевград, като движението се пренасочва по път II-16 Ребърково – Своге – София; път I-1 – етапна връзка на лот 2 на АМ „Струма“ при Благоевград – ГКПП „Кулата“; път I-4 п. в. „Коритна“ – Велико Търново – Шумен; път I-5 Русе – Велико Търново; път I-8 ГКПП „Калотина“ – София; път I-9 Варна – Бургас; път II-18 Околовръстен път на град София; път II-99 Бургас – Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). За улеснение на трафика през Владая – по път I-1 (Е-79), на 7 май от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Спокоен е трафикът в посока София в последния празничен ден"}
{"url": "https://trud.bg/%d0%bb%d0%b5%d1%82%d0%b8%d1%89%d0%b5-%d1%81%d0%be%d1%84%d0%b8%d1%8f-%d1%81-30-%d1%80%d1%8a%d1%81%d1%82-%d0%bd%d0%b0-%d0%bf%d0%b0%d1%81%d0%b0%d0%b6%d0%b5%d1%80%d0%b8%d1%82%d0%b5/", "text": "Пътниците, преминали през “Летище София” ЕАД през 2017 г., нарастват с 30%. Основно това се дължи на увеличените полети на нискотарифните авиокомпании Ryan Air и Wizz Air, пише в отчета на дружеството за миналата година. През 2017 г. “Летище София” е обслужило 6,49 млн. пътника, което е с 1,5 млн. пътника повече спрямо 2016 г. Авиокомпанията Ryan Air е превозила 1,434 млн. пътника, а Wizz Air –       1,957 млн. пътника, което е увеличение съответно с 12,4% и с 34,7%. Броят на пътниците, преминали през Терминал 1 нараства с 12,4%, докато пътниците през Терминал 2 се увеличават с 44,8%.  В рамките на година на летище София са обработени общо 20 875 тона товари, което е с 298 тона по-малко спрямо 2016 г., (намаление с 1,4%). През 2017 г. на летище София са кацнали и излетели общо 57 673 самолета, което е с 11,3%, или с 5844 самолета повече спрямо 2016 г. Една от причините за това е, че от месец април 2016 г. нискотарифната авиокомпания Ryan Air стартира полети на летище София, като през 2017 г. разшири полетната си програма до Европа и реализира 8543 кацания и излитания на самолети (5 504 повече от 2016 г.). Другата нискотарифна авиокомпания Wizz Air, която стъпи на летище „София“ преди 10 години, е с 10 950 реализирани полета за 2017 г., като е с 1592 повече от отчетените за 2016 г. (ръст със 17,0%).  В резултат на увеличените полети, “Летище София” отчита печалба за 2017 г. в размер на 11,4 млн. лв. Това е с 25,2 млн. лв. повече, от реализираната загуба през 2016 г. в размер на 13,82 млн. лв.", "date": "2018.05.07", "title": " „Летище София“ с 30% ръст на пасажерите"}
{"url": "https://trud.bg/368-%d0%bf%d0%bb%d0%b0%d0%b6%d0%b0-%d0%b8-175-%d0%ba%d1%83%d1%80%d0%be%d1%80%d1%82%d0%b0-%d0%b2-%d0%b8%d1%82%d0%b0%d0%bb%d0%b8%d1%8f-%d1%81%d1%8a%d1%81-%d1%81%d0%b8%d0%bd-%d1%84%d0%bb%d0%b0%d0%b3/", "text": "Международната Фондация за екологично образование (FEE) раздаде в Италия своите символи „Син флаг” за чисто море и природа на 368 плажа и 175 курорта. Те представляват 10% от общо от отличените в цял свят, предаде  . Няма област с излаз на море в Италия, която да е без местност със синьо знаме. На първо място с 28 общини е чудно хубавата област Лигурия, сгушена между  Алпите, Апенините и морето. Сред отличените селища са Вараце, Леричи, Камоли и др. Следва Тоскана с 19 общини , а трета е абсолютната изненада Кампания,  благодарение на Соренто и Позитано  – уникални в съчетанието море, хребети, скали и гледки. Със Син флаг са отличени  и 16 общини с езера в алпийските и централни райони а Италия. Председателят на Фондацията за екологично образование за Италия Клаудио Маца изтъкна, че е възможен устойчив туризъм, като се гарантира баланс между удоволствието и опазването на природното богатство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " 368 плажа и 175 курорта в Италия със “Син флаг” за чисто море и природа"}
{"url": "https://trud.bg/%d0%bf%d0%b8%d0%b0%d0%bd%d0%be-%d1%81%d1%82%d1%8a%d0%bb%d0%b1%d0%b8-%d1%89%d0%b5-%d0%be%d0%b7%d0%b2%d1%83%d1%87%d0%b0%d0%b2%d0%b0%d1%82-%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%b2/", "text": "Стълбище в центъра на Варна ще бъде преобразено като огромно пиано през юни. Инициативата е продължение на проекта, чрез който преди 2 г. в Морската градина бе поставено шарено пиано, на което всеки можеше да посвири. Сега, с помощта на технологиите, градът ще се сдобие и с интерактивен музикален инструмент с гигантска клавиатура. За целта са подходящи стълбища в подлези, музеи, молове. Проектът, известен по света като “Piano Stairs”, вече е успешно реализиран в градове като Милано, Сан Франциско, Стокхолм, Атина. У нас пилотно ще бъде представен във Варна под мотото “Вдъхнови ме” и с финансовата подкрепа на общинския Фонд “Култура”. Организаторите от “Beehive – споделено работно място” се надяват инициативата да докаже, че чрез подходящ дизайн и иновация и най-занемареното място в един град може да стане център за култура и забавления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Пиано стълби ще озвучават центъра на Варна"}
{"url": "https://trud.bg/%d0%b8%d0%bc%d0%b0%d0%bd%d0%b8-%d1%81-%d0%b4%d0%b2%d0%b0-%d0%ba%d0%be%d0%bd%d1%86%d0%b5%d1%80%d1%82%d0%b0-%d1%83-%d0%bd%d0%b0%d1%81-%d0%bf%d1%80%d0%b5%d0%b7-%d1%8e%d0%bd%d0%b8/", "text": "Талантливата изпълнителка Имани се завръща у нас с уникалния си бенд. Френската певица ще гостува с грандиозно шоу на 10-и юни в Античния театър в Пловдив и на 12-и юни в зала 1 на НДК. Певицата, чиито корени я свързват с екзотичните Коморски острови, работи известно време като модел в Ню Йорк, но за радост на публиката си се връща към детската си мечта и започва да се занимава по-сериозно с музика през 2008 г. В авторските си парчета вплита африканските островни ритми и така създава собствения си неповторим стил. Творческият ѝ псевдоним означава “вяра”, “доверие”, “откровеност”. Именно такава е и музиката ѝ – честна и изпълнена с оптимизъм, с интерес към света и благородните каузи. Емблематичното парче You Will Never Know се превърна в безспорен хит и се задържа начело на класациите задълго, както и ремиксът на Don’t Be So Shy, оглавил чартовете в Австрия, Германия, Полша и дори Русия. Изключителен успех беляза и последният албум на певицата – The Wrong Kind of War. Песни от него, както и най-обичаните ѝ парчета ще очакват феновете в Пловдив и София през юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Имани с два концерта у нас през юни"}
{"url": "https://trud.bg/%d1%81%d1%80%d0%b5%d0%b4%d0%bd%d0%be%d0%b2%d0%b5%d0%ba%d0%be%d0%b2%d0%bd%d0%b8-%d0%be%d0%b4%d0%b5%d0%b6%d0%b4%d0%b8-%d0%b7%d0%b0-%d1%82%d1%83%d1%80%d0%b8%d1%81%d1%82%d0%b8%d1%82%d0%b5-%d0%b2-%d1%80/", "text": "Националният историко-археологически резерват „Мадара“ посреща началото на активния туристически сезон с нови предложения за туристите. На разположение на посетителите вече са ръчно изработени реплики на средновековно облекло – дамско, мъжко и детско. Гостите могат да ги облекат и да си направят атрактивни снимки безплатно. В информационния център на резервата вече е поставена и интерактивна маса, която позволява на най-малките туристи да „обходят“ всички забележителности и да научат за тях любопитни факти. В резервата преди дни бяха монтирани и 55 указателни табели, които ориентират и информират на няколко езика. Очаква се през лятото в резерват “Мадара” да бъде факт и кът за виртуална реалност, в който гостите ще виждат със специални очила паметниците и ще ги усещат все едно са до тях. Обновлението на резервата е в ход и е възможно в резултат на кампанията „Ние обичаме България“ на BILLA. Миналата година веригата направи съпричастни хиляди българи да помогнат за превръщане на Глобалния символ Мадарски конник и резервата, където се намира, в още по-атрактивна туристическа дестинация. С грандиозен концерт, продажба на брандирани торбички и други дарения бяха събрани над 96 000 лв. и инвестирането им продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Средновековни одежди за туристите в резерват “Мадара”"}
{"url": "https://trud.bg/%d0%be%d0%bb%d0%b8%d0%bc%d0%bf%d0%b8%d0%b9%d1%81%d0%ba%d0%b8-%d0%b1%d0%b0%d1%81%d0%b5%d0%b9%d0%bd-%d0%b3%d0%be%d1%82%d0%be%d0%b2-%d0%b7%d0%b0-%d1%81%d0%b5%d0%b7%d0%be%d0%bd%d0%b0/", "text": "Нов спортен комплекс със закрит басейн в бургаския комплекс “Славейков” ще бъде официално открит в петък, 11 май. Събитието съвпада с началото на Европейското първенство по водна топка за юноши, родени през 1999-а година, което ще се проведе в спортния комплекс. Плувният басейн, който е с размери 25х50х3 метра от седмици дори е запълнен и експерти следят дали системата за пречистване на водата работи изправно. Залата е с над 1500 места.", "date": "2018.05.07", "title": " Олимпийски басейн готов за сезона"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d0%be%d0%b3%d0%bb%d0%b0%d1%81%d0%b8-%d1%83%d1%81%d0%bb%d0%be%d0%b2%d0%b8%d1%8f%d1%82%d0%b0-%d0%bd%d0%b0-%d0%b3%d0%b5%d1%80/", "text": "Германският канцлер Ангела Меркел заяви в понеделник, че нейната партия, Християндемократическият съюз (ХДС), иска намаляване на рисковете за европейския банков сектор преди да бъде формиран банков съюз, като добави, че спасителният фонд на еврозоната трябва да остане под контрола на националните парламенти, предава Ройтерс. „По въпроса за банковия съюз, за нас е ясно, че само, когато бъдат намалени рисковете, ще можем да говорим за формиране на банков съюз“, заяви Меркел по време на пресконференция след срещата си с висши функционери от ХДС във Франкфурт. „За нас, е ясно също, че ESM (спасителният фонд) трябва да остане под контрола на националните парламенти. ESM е междуправителствена структура“, добави канцлерът на Германия, визирайки фонда, който някои функционери в Европейския съюз искат да превърнат в Европейски валутен фонд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Ангела Меркел огласи условията на Германия за реформи в еврозоната"}
{"url": "https://trud.bg/%d1%81%d0%b2%d0%b5%d1%82%d0%bb%d0%b0%d0%bd%d0%b0-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%be%d1%82%d0%bd%d0%be%d0%b2%d0%be-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "След бляскавото и предстaвяне, което зрителите имаха възможност да видят за първи път в спектакъла “Жизел”, заедно със солисти на Националната опера и балет, суперзвездата на „Болшой театър“ – Светлана Захарова „ще изгрее“ в авторския спектакъл „Amore”. На 10 май 2018 г. в зала 1 на НДК, ще бъде представена премиерата на новия изключително интересен и оригинален спектакъл, реализиран благодарение на суперзвездата на руския балет и „Болшой Театър“ – Светлана Захарова. Идеята обединява три произведения от три различни хореографа, като на прима балерината ще партнират трима талантливи танцьори от „Болшой театър“. Абсолютно различни като музикален съпровод, хореография и настроение, всички тези представления са свързани в едно – думата “Amore” (любов). На сцената Светлана Захарова ще блести редом с талантливото съзвездие от танцьори: Михаил Лобухин, Денис Родкин и Денис Савин. В спектакъла „Amore“ Захарова ще интерпретира хореографията на трима световноизвестни хореографа: Юрий Посохов („Балет на Сан Франциско“), Патрик де Бана („Държавен Виенски балет“) и Маргьорит Донлон (ирландска хореографка, работеща в Берлин). “Francesca da Rimini“ на Юрий Посохов се свързва с едноименното симфонично произведение на Чайковски, което е вдъхновено от любовна история от класиката на Данте Алигиери – „Ад“. „Rain Before It Falls“ е изключително абстрактна идея, визия и мистериозна атмосфера. Негов хореограф е Патрик де Бана, който сам дори участва в танците. Музикалното изпълнение включва класическото звучене на Бах и Респиги, смесени допълнително със съвременна електронна музика от Карлос Пина-Куинтана. “Strokes Through the Tail” с хореография на Маргьорит Донлон по музика на великия Моцарт и неговата „Симфония №40“. Иновативната 3D сценография е на Мария Трегубова, а руския моден дизайнер Игор Чапурин създава костюмите за „Strokes Through the Tail” и “Francesca da Rimini“, като лаконично и символично, облича героите в бяло и червено. Бялото е невинност, червеното е любовта и смъртта. В резултат на това “Любовта” се превръща в нова стъпка нагоре за Светлана Захарова, потвърждаваща статута и на звездата от световния балет. Световната премиера на спектакъла беше на 12 май 2016 г. в „Театър комунале Лучано Павароти“, Модена, а на 24 май 2016 г. – в „Болшой театър“. Този изключителен успех продължи и на сцените в Лондон, Италия, Кипър, Япония и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Светлана Захарова отново на българска сцена"}
{"url": "https://trud.bg/%d0%bf%d1%8a%d1%82%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%b1%d0%b4%d0%b6-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82/", "text": "Пътниците, които превозва БДЖ намаляват, но компаниите от групата на „Холдинг БДЖ” успяват за свият загубата си, основно поради по-големи приходи от наеми. Това става ясно от консолидирания отчет на групата „Холдинг БДЖ” за миналата година. Приходите на “Холдинг БДЖ” ЕАД Група се увеличават със 7,962 хил. лв. и от 338 млн. лв. през 2016 г. достигат 346 млн. лв. през 2017 г. Увеличени са приходите от отдадени под наем сгради и локомотиви. „БДЖ–Товарни превози” има договор за отдаване на локомотиви под наем с „ТБД – Товарни превози” ЕАД, по който са получени 3,541 млн. лв. Приходите от превоз на товари обаче са 95,936 млн. лв., което е намаление с 301 хил. лв., спрямо предходната година. Причина за това е намалението на предоставените за превоз товари от „ТИ БИ ЕЛ” ЕООД, „Девня цимент”, „Шенкер” ЕООД, „Прайм спед” АД и др. Приходите от превоз на пътници през 2017 г. намаляват с 1,146 млн. спрямо предходната година. Превозени са 21,203 млн. пътници, което е с 1,1%, или с 230 хил. пътника по-малко в сравнение с 2016 г. Явно все повече хора предпочитат да пътуват с кола или автобус, вместо с влак. Любопитно е, че във вътрешността на страната са превозени 20,411 млн. пътника, което е спад с 499,4 хил. спрямо предходната година. Докато по международни линии има сериозен ръст – превозени са 791,9 хил. пътника, което е увеличение с 269,1 хил. пътника. Печалбата на „Холдинг БДЖ”-Група за 2017 г. преди данъци, лихви и амортизации е 11,756 млн.. лв., при 9,253 млн.. лв. за 2016 г. Наблюдава се подобряване с над 2,5 млн. лева, поради по-голямото увеличение на приходите спрямо нарастването на разходите. Холдингът обаче приключва годината с нетна загуба от 16,914 млн. лв., при загуба от 23,066 млн.. лева за предходната година, т.е. финансовият резултат е подобрен с 6,152 млн. лв.", "date": "2018.05.07", "title": " Пътниците на БДЖ намаляват\t\t\t"}
{"url": "https://trud.bg/%d1%80%d0%b0%d0%bd%d0%b5%d0%bd%d0%b8-%d0%b8-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8-%d1%81%d0%bb%d0%b5%d0%b4-%d0%bc%d0%b0%d1%81%d0%be%d0%b2-%d0%b1%d0%be%d0%b9-%d0%bc%d0%b5%d0%b6/", "text": "Масово сбиване на две групи българи в селището Траганос, Западен Пелопонес, доведе до намеса на полицията, след което има и задържани, предават гръцките медии. Според електронното издание “Newsbomb.gr” инцидентът е станал късно вечерта в петък, като участниците в него, видимо пияни, са били повече от 15 и са носели в ръцете си ножове, счупени бутилки и дори ютии.  В резултат на сбиването двама от българите са били ранени и настанени в местния медицински център.  За предотвратяване на насилието се е наложила намесата на полицията от участъка в Илида, при която част от буйнстващите били арестувани.  Изданието съобщава, че според местните жители, подобни инциденти са зачестили. Електронното издание “Zougla” пише, че сбиването е започнало при местен супермаркет, като едната група българи на излизане от магазина нападнала другата, а за потушаването на скандала са били привлечени допълнителни полицейски сили, водени от заместник-началника на полицията в Илида, Вангелис Анагностикас.  “Оnvolos.gr” обобщава информацията за инцидента под заглавие “Кървав епизод сред българите в Илида”, като твърди че животът на ранените е вън от опасност, а част от инициаторите на скандала са били задържани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Ранени и арестувани след масов бой между две български групи в Траганос на полуостров Пелопонес"}
{"url": "https://trud.bg/%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f-%d0%b4%d0%b0%d0%b2%d0%b0-284-%d0%bc%d0%b8%d0%bb%d0%b8%d0%be%d0%bd%d0%b0-%d0%b5%d0%b2%d1%80%d0%be-%d0%b7%d0%b0-%d1%81%d0%bf%d0%b0%d1%81%d1%8f/", "text": "Австралийските власти разработиха програма за спасяване на рязко намаляващата популация на коалите, като за нея бяха отделени 45 милиона австралийски долара /28,4 милиона евро/, предаде Франс прес. В страната-континент на свобода живеят не повече от 43 хиляди представители на този застрашен вид. Преди идването на първите британски колонизатори в Австралия е имало над 10 милиона коали. В наши дни тези двуутробни страдат от климатичните промени и губят хабитата си. Коалите често стават жертва на кучета, на сблъсъци с автомобили, на болести и на горски пожари. Според най-нови изследвания в Нов Южен Уелс популацията на тези животни в щата е намаляла с 26 процента през последните 15-20 години. Заделените в рамките на програмата средства предвиждат създаването на резервати с площ от хиляди хектари, за да може да бъде съхранен хабитатът на коалите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Австралия дава 28,4 милиона евро за спасяване на коалите"}
{"url": "https://trud.bg/%d0%bc%d0%b2%d0%bd%d1%80-%d0%b4%d0%b2%d0%b0%d0%bc%d0%b0-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d1%81%d0%b0-%d0%bf%d1%80%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5/", "text": "Във връзка с постъпилата информация за   в Рим, на мястото са изпратени двама души от българското посолство в Рим, които да окажат съдействие на нашите сънародници, изпаднали в затруднение. Това съобщиха от пресцентъра на Министерство на външните работи. Българските граждани са блокирани на летището в Рим, след като самолет на авиопревозвача “Райън еър” е отменил полета си за София поради гъста мъгла. След подадения сигнал, българските дипломати са осъществили контакт с летищните власти, както и с представители на авиокомпанията. Посолството съдейства за осигуряване на алтернативен транспорт на българските граждани до България. Консулът на Република България в Рим е при сънародниците ни на летището и оказва съдействие. Българското посолство в Рим следи развитието на ситуацията, остава на разположение и е в постоянен контакт с намиращите се на летището наши сънародници, както и с летищните служби. Български граждани, които желаят да получат актуална информация или да подадат сигнал за техни близки, могат да го направят на дежурните телефони за спешни случаи на българското посолство в Рим:  Телефон: +39 06 322 4640 и +39 06 322 4643  Факс: : +39 06 322 61 22 и +39 06 3224656  Дежурен телефон в извън работно време:  +39 06 322 4640 и +39 06 322 4643 Права на пътуващите със самолет: АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " МВнР: Двама дипломати са при българите, блокирани на летището в Рим\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-37-%d0%bd%d0%b5%d0%bb%d0%b5%d0%b3%d0%b0%d0%bb%d0%bd%d0%b8-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d1%82%d1%80%d1%8a/", "text": "Турската жандармерия е заловила 37 мигранти без документи, които се готвели да преминат нелегално в Европа, предаде Анадолската агенция, като се позова на източник от силите за сигурност. Мигрантите възнамерявали да прекосят турско-българската граница в района на Демиркьой и Кофчаз. Те са били отведени в дирекцията по миграция на окръг Къркларели. Същевременно, само за седмица на гръцките острови в Егейско море са пристигнали с лодки от Турция 1200 мигранти, съобщиха местните власти. Има също информации за нови сблъсъци в един от препълнените лагери край Солун. Мигрантите плащали по 2000 евро на човек на трафикантите, казаха пред гръцките гранични власти. В последните дни е силен потокът на бежанци и от сухопътната граница с Турция, както и по река Марица. Трафикантите ги извозват до Солун, а след това ги оставят да търсят убежище в мигрантския лагер, където настанените са пет пъти повече от капацитета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Турция залови 37 нелегални мигранти, тръгнали към България"}
{"url": "https://trud.bg/%d0%b8%d0%bd%d1%82%d0%b5%d0%bd%d0%b7%d0%b8%d0%b2%d0%b5%d0%bd-%d1%82%d1%80%d0%b0%d1%84%d0%b8%d0%ba-%d0%bf%d0%be-%d0%b5-79-%d0%bc%d0%b5%d0%b6%d0%b4%d1%83-%d1%81%d0%b8%d0%bc%d0%b8%d1%82%d0%bb%d0%b8/", "text": "Голямото завръщане към София след трите почивни дни започна, трафикът по Е-79 между Симитли и Благоевград е интензивен, скоростта пада рязко до 20-40 км./час, предаде  . Нормално се осъществява събирането на двата потока при пътен възел “Симитли”. Първият от ГКПП “Кулата-Промахон” и Сандански, и вторият от ГКПП “Илинден-Ексохи”, Гоце Делчев и Банско. И двата идват на пулсации, ту се натрупват, а след това разсейват. До 14 ч. не се наложи трафикът да бъде регулиран от „КАТ-Пътна полиция”. Идващата от Сандански и ГКПП „Кулата-Промахон” поток автомобили е по-голям от този от Гоце Делчев и Банско. След Симитли обаче скоростта рязко пада-до 20-40 км./час. На места, при Железница, Монца и Полигона колоната почти спира заради тунела и 5-те ограничения на скоростта до 60 км./час. След Благоевград няма никакви проблеми.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Интензивен трафик по Е-79 между Симитли и Благоевград в посока София"}
{"url": "https://trud.bg/%d0%bc%d0%be%d0%bd%d1%82%d0%b8%d1%80%d0%b0%d1%85%d0%b0-%d0%bf%d1%8a%d1%80%d0%b2%d0%b8%d1%82%d0%b5-%d1%83%d0%ba%d0%b0%d0%b7%d0%b0%d1%82%d0%b5%d0%bb%d0%bd%d0%b8-%d1%82%d0%b0%d0%b1%d0%b5%d0%bb%d0%b8/", "text": "Работници монтираха в Ерусалим първите табели, указващи посоката към посолството на САЩ, което ще отвори на 14 май, предаде Франс прес. Работниците монтираха по околните улици табели с надпис “Посолството на САЩ” на иврит, арабски и английски. Скъсвайки с десетилетия американска дипломация и международен консенсус, президентът на САЩ Доналд Тръмп обяви на 6 декември, че признава Ерусалим за столица на Израел и, че ще премести там американското посолство, което в момента е в Тел Авив. Посолството ще бъде открито на церемония следващата седмица, когато се отбелязват 70 години от създаването на държавата Израел. На първо време то ще се помещава в комплекса на консулството на САЩ в Ерусалим докато бъде построена сграда за него. “Това вече не е мечта, а действителност”, каза кметът на Ерусалим Нир Баркат и благодари на Тръмп за историческото му решение. “Ерусалим е вечната столица на еврейския народ и светът започна да признава тази действителност”, каза той. Израел смята решението на Тръмп за закъсняло признание на историческата действителност. Според палестинското ръководство това е кулминация на произраелското пристрастие на администрацията на Тръмп. Високопоставеният палестински представител Саеб Еракат призова дипломатическия корпус, гражданското общество и религиозните власти да бойкотират откриването на посолството. Който присъства на това откриване, “изпраща злокобното послание, че насърчава явното нарушаване на международното право и на неотменните права на палестинския народ”, заяви той. През 1967 г. Израел превзе Източен Ерусалим, който бе палестинската част на града, и го анексира. Той смята целия Ерусалим за своя неделима столица. Международната общност смята, че това анексиране е незаконно, а Източен Ерусалим е окупирана територия. Откакто е създаден Израел, то не признава Ерусалим за негова столица и смята, че окончателният статут на града трябва да бъде определен чрез преговори. Всички чуждестранни посолства са в Тел Авив. В края на декември 128 от 193-те страни в Общото събрание на ООН, включително съюзници на САЩ като Франция и Великобритания, приеха резолюция, осъждаща американското решение. Само седем малки малки страни, сред които Гватемала, подкрепиха Вашингтон. Президентът на Гватемала Джими Моралес ще посети Ерусалим на 16 май за прехвърлянето на посолството на неговата страна в този град. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.05.07", "title": " Монтираха първите указателни табели за посолството на САЩ в Ерусалим "}
