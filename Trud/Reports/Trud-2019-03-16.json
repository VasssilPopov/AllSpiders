{"url": "https://trud.bg/68-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b5-%d0%be%d1%82%d0%ba%d1%80%d0%b8%d1%82-%d0%bc%d1%8a%d1%80%d1%82%d1%8a%d0%b2-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": "68-годишен мъж е открит мъртъв в района на пътен възел „Скобелева майка“ в ж.к. „Тракия“, съобщиха от ОДМВР-Пловдив. Сигналът за мъж в безпомощно  състояние е получен в 19.00 часа. Екипите на „Спешна помощ“ са установили смъртта му. В момента на място работят служители на Пето районно управление. Т епърва ще се изяснява причината за смъртта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " 68-годишен мъж е открит мъртъв в Пловдив"}
{"url": "https://trud.bg/%d0%bd%d0%b0%d0%b4-100-%d1%82%d1%80%d0%b0%d0%b1%d0%b0%d0%bd%d1%82%d0%b0-%d0%b4%d0%b5%d1%84%d0%b8%d0%bb%d0%b8%d1%80%d0%b8%d1%85%d0%b0-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81%d0%bd/", "text": "Над 100 тунинговани соцвозила дефилираха в събота по централните улици на Велико Търново. Атрактивните автомобили участваха в десетото издание на традиционния „Трабант фест“ в старата столица. Пърпорещите коли в ранни зори се подредиха като за парад на паркинга зад Военния клуб в болярския град. Сред тях имаше причудливи модификации като лимузина, направена от два „Трабант“-а, която пристигна от Раднево. Интерес предизвикаха изцяло обновени с тунинг за офроуд, джипове, пикапи, кабриолети, трабанти с  четиритактови двигатели. Вниманието привличаше представител на марката, участвал в шоуто на Тодор Колев, както и такъв с изображение на хан Крум и конска опашка. С най-много почитатели събра полицейско возило, оборудвано със сирена, видеокамера, синя лампа и дори дрегер. Участие в майсторското кормуване взе 72-годишната Марийка Вачкова, която е най-възрастният участник. Любителката на марката обаче се оплака, че 34-годишният и автомобил наскоро „издъхнал“ и заради непрежалимата загуба организаторите на феста и предоставиха трабант под наем. Най-младият участник пък бе на 19 години, а Трабантът е неговата първа кола. Депутатът от „Обединени патриоти“ и върл фен на соцвозилото доц. Милен Михов, който е и част от организаторския екип на събитието, за поредна година представи своя автомобил. С 30-годишния си трабант народният представител дори ходи на работа. Салонът на возилото е претапициран, всички части са почистени и и имат заводски вид, а купето е пребоядисано като е използвана прахова технология. Доц. Михов сподели, че трабантът продължава да е атракцията пред Народното събрание. Той разкри, че често след парламентарен контрол вози свои колеги народни представители до домовете им. Пътят му от Велико Търново до София с пърпорещата кола пък е с около 25 минути по-дълъг отколкото с друг автомобил. Сред атрактивните участници във феста бе преподавателят по военна история в НВУ „Васил Левски“ доц. Марко Златев. Той разказа, че за първи път се качил на трабант през 1979 г. след като се научил да управлява танк. Този, който шофира в момента, е неговият трети пореден автомобил от марката и вече е на 31-годишна възраст. Трабант фест събра любители на соцвозилото и от Румъния, Германия и Англия. Уникалните коли дефилираха по улиците „Васил Левски“, „България“ до Беляковско шосе, през „Краков“ и „Габровски“. Шествието продължи в старата част и приключи пред крепостта Царевец. Там се проведе заключителното събитие – състезание по майсторско кормуване. Раздадени бяха грамоти за участие и награди за победители в различни дисциплини. Фестивалът за поредна година се провежда със съдействието на Община Велико Търново и местни фирми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Над 100 трабанта дефилириха в Търново (СНИМКИ)"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d1%85%d0%b2%d0%b0%d0%bd%d0%b0-11-%d1%82%d0%be%d0%bd%d0%b0-%d0%bc%d0%b0%d1%80%d0%b8%d1%85%d1%83%d0%b0%d0%bd%d0%b0-%d0%bd%d0%b0-%d0%bf%d1%8a%d1%82-%d0%ba%d1%8a/", "text": "Рекордно количество от 1,1 тон марихуана бяха задържани на ГКПП Градина. Дрогата е трябвало да влезе от Сърбия в България, съобщават от  . Това количество дрога е най-голямото, залавяно наведнъж досега на граничните пунктове на западната ни съседка. Акцията е извършена успешно благодарение на сътрудничеството между Управление митници, министерството на вътрешните работи и разузнавателната служба БИА. Марихуаната е открита при детайлна проверка на два камиона с полуремаркета със сръбски регистрационни номера, извършена на около 100 метра от граничния пункт Градина, на паркинга на мотел „Кинг“. В първия камион с номер от Нови Сад били открити 804,85 кг марихуана, а във втория, също с новосадски номер, около 300 кг марихуана. Министърът на вътрешните работи на Сърбия Небойша Стефанович заяви днес за държавната телевизия РТС, че заловеното количество дрога е найа-голямото залавяно досега на сръбска територия за последните десетина, а може би дори 20 години. По думите му дрогата идва от Косово и е била предназначена за турския пазар. Арестуваните петима души, сръбски граждани, имат „очертанията на организирана престъпна група“. Министърът подчерта, че борбата против търговията с наркотици трябва да бъде най-сериозното нещо в Сърбия. Петима души бяха задържани и обвинени за разпространение на наркотици. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Сърбия хвана 1,1 тона марихуана на път към България"}
{"url": "https://trud.bg/%d0%b4%d0%b0-%d0%bf%d0%be%d1%82%d1%83%d0%bf%d0%b0%d1%88-%d1%82%d0%b8%d0%b3%d1%8a%d1%80-%d0%b2-%d1%82%d0%b0%d0%b9%d0%bb%d0%b0%d0%bd%d0%b4/", "text": "Атракцията се предлага в паркове в Чианг Май и Пукет Животните се дресират с бамбукови пръчки и не са упоени Неслучайно Тайланд е сред най-посещаваните дестинации в света. Азиатската държава е превърналата туризма в изкуство, приключение, изживяване, емоция и създаване на спомени. Освен безкрайните плажове, вкусната храна, богатия нощен живот и културните паметници в Тайланд можете да се отдадете и на малко по-нетрадиционни преживявания. Като това да погалите тигър например, да си купите картина, нарисувана пред очите ви от слон или да чакате дълго, за да опитате улична храна от заведение, включено в пътеводителя на Мишлен.  Да погалиш тигър, който тежи поне три пъти колкото теб, а лапите му са по-големи от главата ти. На пръв поглед изглежда доста безумно преживяване и не е за хора със слаби сърца. Дори тези, които търсят адреналина се оказват много респектирани от 4-5 годишните животни, които могат да прекършат живота във вас само за секунди. Въпреки това стотици туристи всеки ден си “подаряват” емоцията в парка “Кралството на тигрите” край Чианг Май в Тайланд. Докато разглеждате снимки в интернет си представяте, че животните са упоени или завързани, предвид факта, че всички котки, независимо дали домашни или диви имат собствен характер и трудно подлежат на дресировка. Истината обаче е съвсем различна. Още докато чакате на опашка да платите таксата за посещението в клетката на хищниците, които сте избрали ви дават да попълните декларация, че влизате на собствен риск и няма да имате никакви претенции към организаторите в случай, че тигрите ви нападнат. Минавате и през кратък инструктаж как трябва да се държите с животните. Можете да избирате от различни опции – да погалите бебета тигри, малко по-големи животни, младежи или гигантите, както се водят в класацията на парка най-големите тигри с тегло между 150 и 300 килограма. Бебетата тигри всъщност могат да се окажат по-опасни от големите животни, въпреки вида си, защото са деца, които искат да си играят, хапят и дерат без да осъзнават последствията от своите действия. Големите бебета котки са пухкави и чудни за гушкане. Малко по-големите животни са минали първите си уроци по дресировка. В този конкретен парк обучението на тигрите се извършва с бамбукова пръчка в ръка. При всяко “неправилно” действие от страна на животните те се удрят леко с нея по носа, докато се научат кое е приемливо и кое не. Още в клетката на по-малките тигри, които гушкате научавате, че галенето на хищниците съвсем не се случва по същия начин, както при домашните любимци. Ако нежно прокарате ръка по козината на тигъра, галейки го, ласката ви почти със сигурност ще го раздразни. Просто защото тигърът ви мисли за досадна муха, която трябва да прогони със силен удар на опашката или да я захапе. Затова и пазачите, които влизат заедно с вас ви карат да удряте леко тигрите по гърба. Защото леките ви удари всъщност са ласки. Със сигурност най-голямата емоция е да влезеш в клетката с най-големите тигри. Най-добре е да направите това рано сутрин, около 8 часа, когато отваря парка или след 17 часа следобед, когато затваря. Причината е, че по това време на денонощието тигрите са най-активни и най-малко се дразнят на факта, че им пречите на следобедната дрямка. В нашия случай просто се отбихме от пътя, виждайки рекламата на парка в ранния следобед. Влизайки в клетката на трите огромни тигъра, с които трябваше да се снимаме се разминахме с шумни, вероятно и леко пияни туристи. Те така бяха раздразнили животните, че единият тигър през цялото време ръмжеше и обикаляше нервно клетката, която бе с големина от около 20 на 20 метра. Или повече. В този момент тази информация едва ли можеше лесно да си намери път до мозъчните ни клетки. Така или иначе, гледката на която се натъкнахме бе как един мъничък тайландец с проста бамбукова пръчка гони огромен тигър от единия край на клетката на другия, докато той ръмжи изнервен. Опитахме се да си направим набързо снимки с другите две животни, които изглеждаха по-кротки и само ръмжаха, но поне бяха излегнати на едно място и търпеливо ни чакаха да минем зад гърба им. Самото предвижване през клетката също бе интересно, тъй като според инструкциите в никакъв случай не трябваше да обръщаме гръб на животните, защото те по природа нападат именно в гръб. Доста неуверено пристъпих зад един от огромните тигри и го потупах по гърба, въпреки страха си и вътрешното си усещане, че да биеш по дупето 250-килограмово животно не е най-разумното нещо, което съм вършила в живота. Първоначално животното търпя ласките ми безропотно. Цели 10 ценни секунди, в които се сдобих с няколко снимки от различните камери наоколо. Точно толкова му трябваше да изръмжи и да ме погледне въпросително – “Какво точно си мислиш, че правиш с опашката ми?”, очевидно питаше животното, докато аз се чудих толкова ли ми е акълът да хващам тигър за опашката и дали Тайланд ще е лобното ми място. Всичко това отне милисекунди, които доведоха до любимата ми снимка от посещението, в което тигърът ме гледа право в очите, а аз виновно съм прибрала ръце пред гърдите си, докато в погледът ми се чете “Извинявай! Не бях аз!”. Изтърпя ме тигърът. Но никога няма да забравя обвинителният поглед на животното, че го притеснявам заради някакви снимки и със сигурност няма да повторя. От друга страна, според местните в парка, именно парите на туристите са причина животните да са добре нахранени и гледани. Въпрос на гледна точка, наистина. Така или иначе посещението с продължителност от около 15 минути в клетката на тигрите, според размера им струва около 60-70 лева на човек. Тоест ако искате да посетите и 4-те типа животни според възрастта им, трябва да броите около 300 лева за час. Предлагат се и опции да влезете в ролята на пазач, да храните и да чистите на тигър за ден. За успокоение на по-страхливите като мен, тигрите по правило не са агресивни животни и не нападат ако не са гладни. А в парка се грижат животните да са повече от сити. Въпреки това се случват инциденти, обикновено по вина на самите туристи, които прекаляват с дразненето на животните. За съжаление в такива случаи обикновено хората все пак се оттървават живи, но животните, които са ги нападнали задължително се убиват, защото се превръщат в човекоядци. Независимо от това по каква причина се е случил инцидента.   Слонове рисуват пейзажи и цветя Веднага след шоуто можете да си купите картините Можете да ги нахраните с банани или захарна тръстика Един от най-незабравимите сувенири, който можете да си купите от Тайланд е картина, нарисувана пред очите ви от слон. Не си представяйте съвсем драсканици, излезли като от ръката на малко дете. Всъщност самият процес и резултатите от него са умопомрачителни. Само за десетина минути през очите ви на огромното платно, поставено пред слоновете – художници изникват пейзажи от джунглата, автопортрети на слонове, дървета и цветя. Всеки от слоновете рисува различен сюжет, а накрая шедьовърът дори се подписва от животното. Всъщност за работата му помага някой от пазачите в парка. Но не да рисува, а за да му сменя четките с различни цветове. И всичко това се слува пред смаяните погледи на зрителите, които три пъти дневно се наслаждават на шоуто на слоновете в някой от парковете край Чианг Май, които са се превърнали в убежище и клиника за ранени или изоставени слонове. По време на шоуто можете да видите още как животните играят футбол и показват най-различни смешни и забавни трикове. След представлението можете да купите кошница с банани срещу сумата от около долар или парчета сладка захарна тръстика и да нахраните слоновете за тяхното старание. Можете да си купите и някоя от картините, нарисувана от животните, като цената на едно от произведенията е около 50-70 долара на място и достига до 500 долара при покупка онлай. Парите, които давате се използват за грижи за животните – прехрана, лечение и създаване на комфортни условия за живот. Ако искате да си вземете спомен картина, но не ви се дават толкова пари, можете да си купите и магнит с копие на някоя от рисунките на слоновете. Всъщност шоуто с рисунките, макар и най-впечатляващо е само част от емоциите, които можете да си подарите в компанията на слоновете. От Чианг Май се предлагат най-различни турове за къпане, хранене и разходки със слонове. Срещу по-малко от 100 лева можете да вземете пакет, който включва рафтинг върху бамбукови салове по реката, разходка и хранене на слонове по суша и вода, разходка в традиционна талига, теглена от волове, както и 30-минутното шоу с рисуващи слонове и всички останали трикове от представлението. Цената включва и транспорта от и до хотела ви в Чианг Май, който се намира на около 30-50 километра от парковете за слонове, в зависимост от това кой решите да посетите.  ", "date": "2019.03.16", "title": " Да потупаш тигър в Тайланд\t\t\t"}
{"url": "https://trud.bg/%d0%bd%d0%b0-%d1%82%d0%be%d0%b4%d0%be%d1%80%d0%be%d0%b2%d0%b4%d0%b5%d0%bd-%d0%ba%d0%be%d0%bd%d0%bd%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82-%d1%81%d0%b4%d0%b2%d1%80-%d0%bf%d0%be/", "text": "С традиционните състезания полицаите от група „Конна полиция“ от столичната дирекция на МВР почетоха Тодоровден, съобщиха от пресслужбата на МВР. Пред много гости и колеги участниците в празничното честване, организирано от СДВР с подкрепата на Столична община, бяха поздравени от главния секретар на МВР Ивайло Иванов, директора на СДВР старши комисар Георги Хаджиев и кмета на район Сердика Тодор Кръстев. Тържественото откриване на надпреварата започна на площада в квартал „Бенковски“ с празничен ритуал и водосвет. В състезанията и демонстрациите служителите от група „Конна полиция“ премериха майсторство в ездата и надскачането на препятствия. След оспорвана надпревара бяха отличени най-добрите ездачи. Главния секретар на МВР Ивайло Иванов връчи отличието на първенеца Светлана Търнева с кобила Аида. Второто място зае Димитър Милушев с кон Аркан, който получи наградата си от директора на ГД „Национална полиция“ главен комисар Христо Терзийски. На трето място се класира Любомир Златанов с кобила Дагда. Наградата му бе връчена от кмета на община Сердика Тодор Кръстев. След края на състезанията и демонстрациите деца имаха възможност да се запознаят с полицаите, да пояздят служебните коне, да се снимат с тях и да им се порадват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " На Тодоровден конни полицаи от СДВР показаха майсторска езда (СНИМКИ)"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%b8-%d0%b4%d0%b8%d0%bf%d0%bb%d0%be%d0%bc%d0%b0%d1%82%d0%b8-%d1%81-%d0%bf%d0%be%d1%81/", "text": "“Щастлива съм да участвам в това състезание, защото вече десет години то е пример как може да се прави дипломация със спорт и как независимо от етнос, религия или държава всички заедно можем да правим света по-добро място. Важно е посланието, което отправихме днес с дипломатическия корпус – държавите трябва да решават проблемите си с позитивизъм и диалог, а не чрез оръжие и насилие“. Това заяви вицепремиерът и министър на външните работи Екатерина Захариева по време на 10-тото Състезание по ски за Купата на министъра на външните работи, съобщиха от пресслужбата на МВнР. Екатерина Захариева връчи голямата купа на Мартин Михел от посолството на Швейцария, който спечели състезанието в Банско. Министър Захариева бе и един от 28-те участници, които демонстрираха своите умения в дисциплината гигантски слалом. Надпреварата под егидата на министъра на външните работи и съорганизирана от посланиците на Австрия Андреа Вике и на Румъния Йон Гъля бе разделена в следните категории: дипломати-мъже, дипломати-жени, деца и приятели. На оспорваната надпревара под слънчевите лъчи на Шилигарника бяха и посланиците на Италия – Стефано Балди, на Словакия – Мануел Корчек, на Черна гора – Снежана Радович, както и представители на Европейската комисия и УНИЦЕФ. Уменията си да преминат трасето с престой на стрелкови рубеж демонстрираха и ентусиазираните участници във „Весел биатлон“. В него те демонстрираха точността си, като със снежни топки улучваха максимален брой мишени. Победители в оспорваната дисциплина станаха германските дипломати Щефан Жолеске и Милица Тилиц. В слаломната категория за дами най- добро време даде Антонела Ренци от посолството на Италия и в двата манша. На почетните второ и трето място се класираха Нина Златева от представителството на Европейската комисия и министър Екатерина Захариева. При мъжете до 50 години след Мартин Михел се наредиха Алексей Андреев от министерството на труда и социалната политика и Ангел Захариев, съпругът на Екатерина Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " Екатерина Захариева и дипломати с послание за диалог и толерантност"}
{"url": "https://trud.bg/%d1%81%d1%82%d1%80%d0%b5%d0%bb%d0%b5%d1%86%d1%8a%d1%82-%d0%be%d1%82-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d0%b5-%d0%bd%d0%be%d1%89%d1%83%d0%b2%d0%b0%d0%bb-%d0%b4/", "text": "Извършителят на вчерашните атентати в Нова Зеландия Брентън Тарант е нощувал два пъти в София по време на престоя си у нас, съобщи  , позовавайки се на свои източници. Австралиецът е нощувал в столицата в деня на пристигането си у нас, както и вечерта, преди да отпътува. Тарант е отсядал в хотел на булевард „Цариградско шосе“ близо до летище „София“. Автомобил е наел от малка фирма за отдаване на коли под наем. Полицията продължава да изяснява подробности от престоя на мъжа у нас. По-рано главният секретар на МВР Ивайло Иванов потвърди,   като турист и основно е посещавал исторически обекти. Главният секретар допълни, че към момента няма никакви данни, които да доказват дейност на австралиеца, свързана с тероризъм: „През нощта колегите не са спрели да работят. Установен е контакт с партньорските служби, установен е целият маршрут на движение на територията за страната, сега се проверяват конкретни данни и връзки. Искам да успокоя всички, че до този момент категорично няма данни за някаква дейност, която да е свързана с тероризъм на територията на България. Засега данните, които имаме, е, че той е идвал в България като турист. Сега проверяваме местата, където е преспивал той, имаме информация.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " Стрелецът от Нова Зеландия е нощувал два пъти в София"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d1%83%d0%ba%d1%80%d0%b8%d0%bb-%d0%b1%d0%bb%d0%b8%d0%b7%d0%be-893-000-%d0%bb%d0%b2-%d0%b4%d0%b0%d0%bd%d1%8a%d1%86%d0%b8-%d0%b7%d0%b0%d1%81/", "text": "Бизнесмен, укрил близо 893 000 лв. данъци, застава пред Окръжен съд – Велико Търново идната седмица.  Делото е образувано по обвинителен акт на Окръжна прокуратура -Велико Търново, с който подсъдимият Георги Г. Г. е обвинен в това, че в периода от 1 юли 2002 – 14 май 2004 г. включително, в качеството си на управител и едноличен собственик на „Спектър Трейдинг“ ЕООД, като извършител, в условията на продължавано престъпление на 14 пъти избегнал плащането на данъчни задължения в особено големи размери – 845 491 лева ДДС. Обвиняемият потвърдил неистина в подадени пред ТД НАП – Плевен и ТД НАП – Велико Търново справки-декларации по чл. 100 от ЗДДС, а именно, че дружеството е получател по доставки с право на пълен данъчен кредит в общ размер на 892 833, 51 лв. по фактури, включени в дневниците за покупки, без тези доставки да са реално осъществени; като допуснал осъществяване на счетоводство в нарушение на изискванията на счетоводното законодателство, като използвал документи с невярно съдържание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Бизнесмен, укрил близо 893 000 лв. данъци, застава пред съда\t\t\t"}
{"url": "https://trud.bg/%d1%82%d0%b5%d1%80%d0%be%d1%80%d0%b8%d1%81%d1%82%d1%8a%d1%82-%d0%be%d1%82-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d0%b5-%d0%bf%d1%80%d0%b5%d0%b1%d0%b8%d0%b2%d0%b0/", "text": "Aвстралиецът Брентън Тарант,   и рани десетки хора, е пребивавал известно време в Турция. Това съобщи турският телевизионен канал НТВ, като се позова на източници от турското разузнаване. Терористът от Крайстчърч на два пъти – общо 47 дни, е бил в Турция в периода между март 2016 г. и септември-октомври същата година, съобщи за БТА Нахиде Дениз. Тарант е бил засечен на телевизионните камери на истанбулското летище „Ататюрк“. Първото посещение на терориста в Истанбул е между 17-20 март 2016 г., посочват източниците. Точно по това време – на 19 март 2016 г., на централния булевард „Истиклял“ в Истанбул бе извършено нападение срещу група израелски туристи. Убити бяха петима души и бяха ранени 39 души. На 20 март нападателят от Крайстчърч си е заминал от Истанбул. Турското разузнаване разследва пребиваването на атентатора в Турция – къде е ходил, с кого се е срещал. Съществуват съмнения, че терористът вероятно е планирал нападение срещу джамии или молитвени домове в Турция. През периода, в който Тарант е пребивавал в Турция, турският президент Реджеп Тайип Ердоган е имал интензивна програма в различни градове. Турското разузнаване разследвало и хипотезата, че е възможно терористът да е подготвял нападение срещу Ердоган. Президентският говорител Ибрахим Калън в отговор на заплахите на убиеца от Крайстчърч, огласени в неговия манифест – „Ще дойдем в Константинопол и ще съборим всички джамии и минарета“, заяви: „Ние сме тук. Нека дойдат, ако им стигат силите“. Трима турски граждани са били ранени при терористичната атака в Нова Зеландия. Ердоган е разговарял по телефона снощи с единия от ранените – Мустафа Бозташ, спонсор на турския национален отбор по хокей на лед. Съобщено бе, че състоянието на тримата ранени турски граждани е добро. Междувременно турският визепрезидент Фуат Актай и външният министър Мевлют Чавушоглу заминаха за Нова Зеландия. Преди да отпътува Актай Исля заяви, че ислямофобията, ксенофобията, расизмът и подхранваният от тях тероризъм, са едно от най-големите изпитания, пред които е изправено съвременното човечество. Оттук ние приканване целия свят да се вдигне на крак срещу радикализма и расизма, призова вицепрезидентът. Той добави, че Турция очаква международната общност да поеме отговорност и да направи, това, което зависи от нея. След терористичния акт в Нова Зеландия протести срещу нападението заливат Турция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.16", "title": " Терористът от Нова Зеландия е пребивавал в Турция"}
{"url": "https://trud.bg/%d0%b4%d0%b2%d0%b5-%d0%b4%d0%b5%d1%86%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b1%d0%bb%d0%b0%d0%b3%d0%be%d0%b5/", "text": "Две деца пострадаха при пожар в жилищна сграда в Благоевград, предаде БГНЕС. Пожарът е пламнал в баня в апартамент. Сигналът е подаде в 13.45 часа. Сигнала подали съседи на хората, които обитават апартамента, те били много възрастни. Възрастните хора казали на съседката „Горим, викайте пожарна“. На мястото пристигнали две пожарни коли. Мъжът и жената веднага излезли от апартамента и слезли на двора пред блока. От апартамента е изведено и куче. Заради дима живущите в блока са изведени пред сградата, където били прегледани от лекар. Момчето и момичето са в били в добро състояние и не се е наложило да бъдат карани в болница. Други пострадали няма. Най-вероятна причина за пожара е късо съединение в бойлер. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Две деца пострадаха при пожар в Благоевград"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bc%d0%b5%d0%b6%d0%b4%d1%83-%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82%d0%ba%d0%b8-%d0%b8-%d0%bf%d0%be%d0%bb/", "text": "До тежки сблъсъци се стигна по време на осемнадесетия протест на „жълтите жилетки“ във френската столица Париж. Полицията използва сълзотворен газ и физическо насилие, за да усмири недоволстващите, които предизвикаха истински погром в града, съобщава АФП.     „Жълтите жилетки“ запалиха няколко пожара, единият от които в банка в Париж и започнаха да разбиват и ограбват магазини. Протестиращтите издигнаха барикади на „Шанз Елизе“ и замеряха полицаите с различни предмети и димки.     Протестите започнаха през ноември заради увеличение на акцизите върху горивата, но бързо прераснаха в бунт срещу управлението на президента Еманюел Макрон. През миналата седмица участваха около 28 000 недоволни в цялата страна в сравнение с първия протест на 17 ноември, когато участваха десет пъти повече хора. Организаторите на днешната демонстрация представят протеста като „ултиматум“ към Макрон. Френските власти са мобилизирали над 5000 полицаи. По техни данни протестиращите в Париж в момента са около 7000 За днес са организирани няколко протеста в Париж, където екозащитници планират това да се превърне в „Марша на века“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Сблъсъци между „жълтите жилетки“ и полицията при протестите в Париж (ВИДЕО)"}
{"url": "https://trud.bg/%d1%82%d0%be%d0%b4%d0%be%d1%80%d0%be%d0%b2%d0%b4%d0%b5%d0%bd%d1%81%d0%ba%d0%b0-%d0%ba%d1%83%d1%88%d0%b8%d1%8f-%d1%80%d0%b0%d0%b7%d1%82%d1%8a%d1%80%d1%81%d0%b8-%d0%bb%d0%b8%d0%b2%d0%b0%d0%b4%d0%b8/", "text": "С традиционна конска кушия Берковица отпразнува Тодоровден. Надбягването са проведе в местността Чепраза край село Ягодово. В надпреварата на четирикраките бегачи и ездачите им първи се класира конят Белвър Блей с жокей Стилиян Михайлов и собственик Ивайло Кръстев. Второто място зае жребецът Самурай с ездач Альоша Здравков и собственик Илиян Костодинов. А трета стана кобила Немона с ездач и собственик Цветомир Стоянов. Победителя бе награден от община Берковица с 200 лева и медал, а класиралите се след него получиха по 150 лева и  100 лева. Наградите връчи зам. кметът на община Берковица Радослав Найденов. Всички участници получиха  поощрителни награди от 10 лева. Тодоровден е празник на коневъдството и на конния спорт,но и вековна традиция, в която от древността са заложени любовта на българите към конете като символ на бързина, сила и свобода. Затова всяка година в Северозапада, дори и в малки села се провеждат  кушии, които събират местни жители, гости и любители на красивите вихроноги от близо и далеч.", "date": "2019.03.16", "title": " Тодоровденска кушия разтърси ливадите под връх Ком"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d0%b4%d0%b6%d0%b0%d1%81%d0%b8%d0%bd%d0%b4%d0%b0-%d0%b0-3/", "text": "Премиерът на Нова Зеландия Джасинда Ардърн пристигна в град Крайстчърч. С нея са заместникът й Уинстън Питърс, лидерите на водещите партии в страната и членове на кабинета, съобщава ТАСС. Планирани са разговори с местните власти и жители на града. Преди това Ардърн се срещна с представители на мюсюлманската общност в Крайстчърч. Тя заяви, че е дошла да предаде послание за подкрепа и любов от жителите на страната: „Предавам това послание на всички вас от името на Нова Зеландия. Един от въпросите, които ми задаваха, е какво могат да направят членовете на обществото, които чувстват силна скръб и желание да покажат подкрепата си в такова време на нужда. Това е въпрос за вас като лидери, но аз искам да ви изразя това тяхно желание да демонстрират по всякакъв начин поддръжката си и обичта си към мюсюлманската общност.“ В отговор мюсюлманите поискаха засилване на сигурността около джамиите и заявиха, че в общността „има страх“. Междувременно властите в Саудитска Арабия съобщиха, че техен гражданин е починал в резултат на нападенията. С това броят на жертвите при атаките достигна 50. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " Премиерът на Нова Зеландия Джасинда Ардърн пристигна в град Крайстчърч"}
{"url": "https://trud.bg/%d0%b1%d0%b5%d0%b7%d0%ba%d1%80%d0%b0%d0%b2%d0%bd%d0%be-%d0%ba%d1%8e%d1%84%d1%82%d0%b5-%d0%b2%d0%bb%d0%b8%d0%b7%d0%b0-%d0%b2-%d0%b1%d1%83%d1%80%d0%b3%d0%b5%d1%80%d0%b8%d1%82%d0%b5/", "text": "Първоначалната му цена била $325 000 В недалечно бъдеще – до 3-4 години, на пазара ще се появят бургери с кюфте от т.нар. чисто месо – отгледано в епруветка. Наричат го още безкрАвно месо, тъй като нито една крава не е загинала, за да бъде превърната в кайма. Въпросното чисто месо се произвежда в специални биореактори (виж графиката вдясно), но не съвсем без участието на крави. От тях се извличат стволови клетки, по напълно безполезнен и безопасен начин, които впоследствие се модифицарт в кайма. Продуктът е дело на холандската компания “Mosa Meat”, в чийто екип е професор Марк Пост, който е и съосновател на фирмата. Пост – изследовател от Университета в Маастрихт, Холандия, е пионерът, представил първия бургер с чисто месо през август 2013 г. в Лондон. “Mosa Meat” е финансирана от съоснователя на технологичния гигант “Гугъл” – Сергей Брин. Първото кюфте за бургер, произведено в лаборатория и с тегло 110 грама, струвало фантастичните $325 000. Оттогава технологията се развила доста бързо и днес цената му е сведена до малко над 11 долара. Идеята зад създаването на месо от епруветка е растящото потребление на месо в света, което се очаква да набъбне с над 70% до 2050 г. Освен това има и екологичен аспект – животните допринасят за глобалното затопляне чрез отделяния от тях метан. Затова се търсят алтернативни месни източници. Един 25 000-литров биореактор може да произведе до 400 килограма месо годишно, което е средната консумация за 9500 души. От “Mosa Meat” специално подчертават, че техният продукт не е генномодифициран, а се получава по същия начин, по какъвто клетките растат в животните. Една от задачите на компанията е да сведе цената на безкрАвното кюфте до тази на месо от животно. Средно в супермаркетите в момента един бургер се продава на цена от 1 долар. “Mosa Meat” се надява да успее да постигне тази стойност до най-много 10 години.   3D принтер прави вегански пържоли Съставките са ориз, грах и водорасли Докато едни опитват да произведат истинско, но чисто месо в лаборатории, други опитват да придадат месен вкус на растителни продукти, добавяйки протеини, фибри и аминокиселини. Такъв е случаят с доктора по медицина от Политехническия университет в Барселона Джузепе Шонти. Той е разработил веганска пържола, която се печата с 3D принтер. За въпросното кулинарно произведение се използват протеини от ориз, грах и водорасли. Съставките образуват паста, която се поставя в спринцовки. Всяка от тях служи за писец на 3D принтер, който отпечатва месото. Машината може да произведе близо 100 грама продукт за около половин час, твърди изобретателят. Шонти смята, че е успял да създаде храна с вида и текстурата на месо. Но му предстои да направи и вкуса й като на сочна пържола от истинско мръвка.    ", "date": "2019.03.16", "title": " БезкрАвно кюфте влиза в бургерите\t\t\t"}
{"url": "https://trud.bg/%d0%bb%d1%8e%d0%b1%d0%be%d0%bc%d0%b8%d1%80-%d0%bb%d0%b5%d0%b2%d1%87%d0%b5%d0%b2-%d0%b6%d0%b8%d0%b2%d0%b8%d1%8f%d1%82-%d0%ba%d0%bb%d0%b0%d1%81%d0%b8%d0%ba-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Четиридесет дни преди своя 84-ти рожден ден поетът Любомир Левчев доверява пред широката аудитория на в. „Труд” свои нелесно изречени размисли: за капаните на свободата, която е по-голяма от нас; за „Третия Рим” – без угризения в неравноделните тактове на „великото преселение” днес; за мутирането на човека – роб на потребителската мания. Левчев не задава отговорите, нито измисля бодливите въпроси на разбуненото ни време. Той отдавна е предрекъл в поезията и романистиката си, че сме пред прага на едно кухо човечество, което „открива в себе си глобалната пустота, натъпкана с електронна информация, която бързо като нас остарява и се превръща на скимтене”. Тревогата пулсира в кръвта на съвременника и тя ще изригне като гейзер, колкото и да разчитаме на благоразумието, защото светът е лишен от равновесните си полюси. А Поетът предпочита в ежедневното си меню солта на песента и омаята на орфическото кръщение. Той вярва, че все някога фабриката за илюзии ще произведе у българина същинското усещане за просперитет. Ако се обединим пред Олтара на Родината. – Г-н Левчев, кое надделява днес във Вашето ежедневие – поезията, прозаизмът или нещо невидимо?  – Денят ми е двулик като бога Янус – врата, която отваря, и врата, която затваря – приятели и глътки вино с тях, но и неприятни хапчета… Много отдавна подчиних живота си на вътрешния диалог и често повтарям фразата: „Никога не задавай въпрос, за който нямаш поне два отговора“. А на вашия въпрос отговорът може би се крие в това, че има израз „ежедневни грижи“, но няма „ежедневна поезия“. – Следите ли политическите новини от България и света? Тревожат ли Ви атентатите, демонстрациите, бунтовете…   – Не бих казал, че си обяснявам добре всичко, което става днес. Хаотично ми е и тревожно. Виждам, че не свободата, а някаква несигурност кара хората да не се обвързват с нещо категорично. Светът от доста време е лишен от своите традиционни полюси, но все още не може да се познае. Уж е мирен и спокоен, а всъщност е неуверен. Свободата му се съмнява в себе си. – Това ли е най-опасната свобода?  – Колкото и да е привлекателна, колкото и да е скъпа, Свободата често се оказва неудобна, дори опасна. Затова много плахи души са се отказвали и ще се отказват доброволно от нея. Защо ли? Защото Свободата е по-голяма от нас. Тя може да ни смаже, да ни удави, да се загубим в нея. Така възниква въпросът за „границите на личната свобода“. Ние се самоограничаваме, за да се самосъхраним. Все по-рядко се говори за свободата на съвестта (Монтен). Прагматизмът не обича абстракциите. А тъкмо свободата на съвестта е естественото основание и естествената граница за свободата на словото. Свободата не може да съществува изолирано. Свободният пазар е принуден да допуска свободната мисъл. – Очевидно европейската цивилизация е в упадък – виждаме как азиатските култури и икономики превземат световните пазари. Как да оцелеем под техния натиск? Имате ли формула за себе си…   – Цивилизации са загивали и ще загиват. Каква е драмата тук? Може би наследниците ни ще са по-щастливи като китайски глобалисти… Знаел ли е Кубрат, че неговият наследник ще основе държава България далеч на югозапад и при управлението на цар Иван-Асен ІІ столицата Търново ще се нарича „Третия Рим“? Представете си, че един ден София ще бъде столицата на Китайска Европа… Всяка фикция все някога се облича в реалност! – Преди време казахте: „Световният човек не е безродно същество“. Унификацията ли е най-страшната заплаха днес?  – Виждаме, че се извършва ново „велико преселение на народите“ – и не само в пространството, но и във времето. Всеки търси свои следи в бъдещето и във вечността. Да преодолеем граничността на душите си и да останем себе си – това е днешната българска историческа мисия. – Вече 12 години сме в семейството на европейските народи. Как българският дух и креативността на народа ни да се вмести успешно сред самомнителните „стари“ членки на ЕС?  – При влизането ни в Европейския съюз имаше особен интерес към България и българския народ. Интерес, какъвто е проявяван само веднъж в историята – през втората половина на ХІХ век, когато благодарение на Руско-турската, освободителна за нас, война забравената ни държава възкръсва, дръзко се обединява и обявява независимост. Тогава са казвани и най-хубавите думи за нас (Тургенев, Юго, Гарибалди, Достоевски, Ламартин). Днес, след 140 години, вероятно само ние ги помним. И точно при присъединяването ни към ЕС светът ни преоткриваше като излизащи от руините на няколко национални катастрофи. Нашият народ притежава богатото вътрешно многообразие, което е добро и опасно качество. То неведнъж ни е пречило да бъдем единни. Но може би обединяването пред Олтара на Родината, обръщането към себе си ще ни помогне да преоткрием света и своето място в него. – Да, в едно свое есе казвате: „Разделяйте властите, но не и хората!“. Какво ни даде времето на Прехода? Можем ли да кажем, че България се възражда, че новите поколения виждат перспектива за живот в родината?  – Преходът едва ли е свършил. Днес ние наричаме „време“ толкова различни неща. Според античната космогония – по-точно според орфическата, Времето или Хронос е божество. Протобог. Днес Времето не е бог. Времето е пари. И от това тъждество всеки би предпочел да се кланя на парите. Така Времето, с което ние общуваме, е един детрониран, паднал, материализиран, очовечен от нас бог. Това време не знае как да се държи с нас. Блез Паскал казваше: „Ние сме тъй неблагоразумни, че блуждаем във времена, които не са наши. А съвсем не мислим за това време, което единствено ни принадлежи…“. А и сред толкова фалшиви проблеми и новини как ще познаем истинските? Затвориха фабриката за илюзии (по-скоро я продадоха за един долар). Обявиха обещанията в несъстоятелност. Обложиха надеждите с данък добавена стойност. Предупредиха, че мечтите и пътищата са опасни. Народът е изнервен и напрегнат. Диктатурата на парите, представяща се за демокрация, го смазва. Народът гледа лошо… – Но като че ли стана архаично да се говори за Народ?  – Термините приспособяват своето значение към новото време, за да не ги подменят с чуждици. Започнахме да заобикаляме думата „народ“ като извор, в който са хвърлили отрова. (Всъщност кой ли не е хвърлял политическа отрова в това кладенче, а то продължава да бъде лечебно и чудотворно.) Гражданите, които гилотинираха аристокрацията, произведоха народа в нация. Какво, в края на краищата, сме ние, след тринадесетвековния ни преход? Народ? Нация? Етнос? Племе? И каква точно ни се пада България? Отечество любезно? Мила родина? Свидна татковина? Или територията, която желаем да напуснем? След зловещите статистики за изтичане на мозъци и кръв от България в годините на Прехода напоследък все по-често се говори за завръщане на млади българи. И това е надеждата за перспектива и смисъл. – А любовта? И тя ли е само термин – все по-шаблонен, изпразнен от съдържание емотикон на новите социални мрежи?  – Блажения Августин е казал: „Не обичай нищо, което може да ти бъде отнето“. А за да не ти бъде отнето, по-добре му дай свобода.   Моята „машина за забравяне“ отказва да забрави толкова излишни неща.  Eто шестата част от поемата ми „Островът и всичко останало“: Морският бриз люлее  говорещото паяче.  Говорещо на мен  или на Вятъра.  Това е все едно, защото  трима самотници,  събрани,  не правят нищо повече от тройна самота. Как се наричаше това тризвездие,  родено от бързата кучка? –  Сляпата вяра.  Ослепителната красота.  И мъдростта на Омир…  Какъв триъгълник любовен! Приятелю!  О, Приятелю! Защо се криеш  в удобната неразбираемост на стиховете? Днес силата, която формулира  света, не е религията,  нито политиката.  Светци купуват и продават  народни гласове – vox dei.  Човекът, който беше висша потребност,  днес е самодоволен потребител.  Приспособява се към себе си.  Клонира се.  Погубва своето природно основание.  И еволюцията свършва  в количествен абсурд.  Смъртта е снесла своите ядрени яйца.  И мътни обстоятелства ги мътят.  Часовниците бият, но без вяра.  И календарът вече не е вечен.   Нашият гост  Любомир Левчев е роден на 27 април 1935 г. в Троян. Главен редактор на в. “Литературен фронт” (1961-1971), първи зам.-министър на културата (1975-1979), председател на СБП (1979-1989). От 1991 г. е собственик на ИК “Орфей” и едноименното списание. Първата му книга “Звездите са мои” излиза през 1957 г. Издал е повече от 35 книги с поезия, като най-новите са: “Седемдесет и седем” (2012), “Тъжна светлина” (2013), “В невидимата кула” (2014), “Самосън” (2017), “Островът и всичко останало” (2018). Автор е на романите “Убий Българина!”, “Ти си следващият” и “Панихида за мъртвото време”, на много киносценарии и есета. Повече от 80 негови книги са издадени в 34 страни. Доктор Хонорис Кауза на УниБИТ и на Бургаския свободен университет; Фелоу на Йейлския университет (САЩ). Действителен член на Европейската академия за изкуство, наука и култура – Париж. Основател на Европейската академия за поезия – Люксембург. Член на Международната къща на поезията – Брюксел, и на Международния литературен фонд – Москва. Носител на националните награди: “Н. Вапцаров”, “П. Пенев”, “Д. Дебелянов”, “Хр. Г. Данов”, орден “Стара планина” – Първа степен (2005). Признания в чужбина: Златен медал за поезия на Френската академия и звание “Рицар на поезията” (1985); Медал на Асоциацията на венецуелските писатели (1985); Награди “Мате Залка” и “Борис Полевой” – Русия (1986); Голямата награда на института “Ал. Пушкин” и Сорбоната (1989); Световна награда за мистична поезия “Фернандо Риело” (1993); “Златен венец” на Стружките вечери на поезията (2010), Международната награда “Уилям Мередит” (2013), Почетен гражданин на София.  ", "date": "2019.03.16", "title": " Любомир Левчев – живият класик на българската литература, пред „Труд“: Обложиха надеждите с ДДС\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b2-%d1%81%d0%be%d1%84%d0%b8%d1%8f-%d0%bf%d0%be%d0%b8%d1%81%d0%ba%d0%b0%d1%85%d0%b0-%d1%81%d0%bc%d1%8f%d0%bd%d0%b0-%d0%bd/", "text": "Протестно шествие в София обиколи главните институции, съобщава . Протестът е организиран в социалните мрежи, а хората, които се включиха в него, се обявиха за смяна на управлението, нова конституция и борба с корупцията. Основното им искане е провеждане на национален референдум за промяна на системата на управление към пряка демокрация. Недоволните граждани настояват и за оставката на правителството и нови избори. Протестното шествие мина през Народното събрание, Министерския съвет и Президентството, след което се отправи към бул. „Витоша”. Докато протестиращите са били пред Министерския съвет, е станало спречкване и се наложило полицаите да използват лютив спрей. Няма пострадали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.16", "title": " Протестиращи в София поискаха смяна на управлението"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%bf%d0%b0%d0%ba-%d0%ba%d0%bb%d0%b5%d0%b2%d0%b5%d1%82%d1%8f%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2-%d0%b1%d1%80%d1%8e%d0%ba/", "text": "Еколозите от WWF и партийната коалиция „За да остане природа в България“ настояват пред зам. председателя на Европейската комисия Франс Тимерманс за образуване на наказателна процедура срещу България. В писмото изпратено от зелените те искат от Тимерманс да се „намеси и спешно да започне наказателна процедура“ срещу предстоящото изграждане на АМ Струма през Кресненското дефиле, съобщава  . Участъкът от път Е79, в който има най-много пътнотранспортни произшествия и жертви трябваше да бъде готов през 2004г. От тогава процедурите се бавят заради обжалвания на българските зелени. Още от самото начало на идеята за автомагистрала на това място не се харесва на еколозите и те лобират за строителството на 15 километров тунел. Идейният проект за него е на чешкият клон на швейцарският концерн Амберг. Те имат тунел пробивна машина и си търсят такъв голям проект. Доводите на експертите против тунела са, че това е най-сеизмичната зона в страната, в която е отчетено най-силното земетресение в историята на България и въпреки това зелените продължават да натискат за тунел. Друг много сериозен аргумент срещу това да се прави тунел е, че скалите в района са с повишената естествена радиоактивност. Най-малко 10 милиона тона ще е изкопаната радиоактивна скална маса, която трябва да бъде депонирана някъде, което срещна категоричният отказ на местните хора. Огромен проблем е и високата цена на съоръжението – над 1.5 милиарда лева, а поддръжката му ще струва 50 милиона евро годишно. Представете си каква ще е цената на преминаване на автомобили, автобуси и камиони в този тунел. Проблем е и времето за изграждане на съоръжение – от между 6 и 8 години. Всичките тези и още доводи дадоха основание на българската държава да избере по-бързият, евтин, екологичен и не застрашаващ човешкото здраве източен вариант. За него бе извършена екологичната оценка която беше обжалвана от еколозите. В момента тече процедура за изпълнител и трасето ще е готово през 2024 година. Цялата тази добра перспектива за довършването на АМ Струма и намаляване на жертвите по пътя обаче не се харесва на еколозите от WWF и Коалицията „Да остане природа в България“. По тази причина, те са активирали европейския клон на WWF и още няколко еко организации от тяхната гилдия, които са изпратили писмо до Тимерманс с молба за наказателна процедура срещу България .  ", "date": "2019.03.16", "title": " Зелените пак клеветят България в Брюксел заради АМ “Струма”"}
{"url": "https://trud.bg/%d0%b8%d0%b7%d0%bf%d1%80%d0%b0%d0%b2%d0%b8%d1%85%d0%b0-%d1%82%d0%b5%d1%80%d0%be%d1%80%d0%b8%d1%81%d1%82%d0%b0-%d0%be%d1%82-%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f/", "text": "28-годишният австралиец Брентън Тарант се изправи пред съд в Нова Зеландия, където му беше повдигнато обвинение за   в Крайстчърч. По време на изслушването Тарант се подхилквал ехидно и правел с ръце знак, който изразявал превъзходство на бялата раса, съобщава в.  . Освен Тарант задържани бяха и още двама души, като една жена остава в ареста, докато се изясни ролята й в терористичния атентат. По време на излсушването мъж в нахлу в съдебната зала с желанието „да убие Тарант с нож“. Той обаче беше бързо изведен от сградата. Междувременно стана ясно, че сред 49-те жервти на стрелбата е и 3-годишно момченце. Малкият Мюкад Ибрахим е бил на петъчната молитва с баща си и по-големия си брат Абди Ибрахим, когато стрелецът нахлул в джамията Ал-Нур и започнал да стреля по хората. Детенцето е било убито, въпреки че се опитало да избяга, а баща му и брат му са успели да се спасят, след като се престорили на умрели.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.16", "title": " Изправиха терориста от Нова Зеландия пред съда\t\t\t"}
{"url": "https://trud.bg/%d0%bf%d0%be%d0%bb%d0%b0%d0%b3%d0%b0%d1%82-%d1%85%d0%be%d1%80%d0%b8%d0%b7%d0%be%d0%bd%d1%82%d0%b0%d0%bb%d0%bd%d0%b0-%d0%bc%d0%b0%d1%80%d0%ba%d0%b8%d1%80%d0%be%d0%b2%d0%ba%d0%b0-%d0%bc%d0%b5%d0%b6/", "text": "Хоризонтална маркировка ще се полага между 42 и 47 км на АМ „Хемус“ в посока София. Това съобщиха от пресслужбата на Агенция „Пътна инфраструктура“. Необходимо е шофьорите да карат внимателно и със съобразена скорост, спазвайки пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Полагат хоризонтална маркировка между 42 и 47 км на магистрала „Хемус“ в посока София"}
{"url": "https://trud.bg/%d0%b5%d1%81-%d0%bd%d0%b0%d0%bb%d0%be%d0%b6%d0%b8-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d1%80%d1%83%d1%81%d0%b8%d1%8f/", "text": "Брюксел наложи санкции на още осем руски официални лица, защото са замесени в залавянето на украински кораби и екипажа им през ноември по време инцидента в Керченския пролив, предаде БГНЕС. Еврокомисията замразява активите и забранява влизането в ЕС на осем лица заради „действия, които подкопават или застрашават териториалната цялост, суверенитета и независимостта на Украйна“. Отделно САЩ включиха в черния списък шест руски граждани и осем руски компании заради „продължаващата агресия“ на Москва срещу Украйна. В отговор на новите санкции руският бизнесмен Олег Дерипаска подаде жалба в съда на окръг Колумбия срещу финансовото министерство на САЩ. В жалбата си Дерипаска пише, че е станал жертва на „политическата борба и продължаващите реакции на предполагаемата намеса на Русия“ в изборите за президент в САЩ през 2016 година.Според бизнесмена той е бил включен в санкционния списък несправедливо, а поради тази причина активите му са намалели със 7,5 милиарда долара. Освен това в жалбата си Дерипаска оспорва определянето му като олигарх.  Санкциите срещу Дерипаска бяха въведени през април 2018 година. След това той намали дела си в главния си актив – групата Ен+ (En+), в която влиза производителят на алуминий Русал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " ЕС наложи нови санкции срещу Русия"}
{"url": "https://trud.bg/%d0%b1%d0%be%d0%bc%d0%b1%d0%b0%d1%80%d0%b4%d0%b8%d1%80%d0%be%d0%b2%d0%b0%d1%87-%d0%bd%d0%b0-%d1%81%d0%b0%d1%89-%d0%b5-%d0%bf%d1%80%d0%b5%d0%bb%d0%b5%d1%82%d1%8f%d0%bb-%d0%ba%d1%80%d0%b0%d0%b9-%d1%80/", "text": "Бомбардировач Б-52 на военновъздушните сили на САЩ с включен транспондер е прелетял в петък над Балтийско море, като не се е приближавал до границите на Русия на по-малко от  150 километра, предаде  , позовавайки се на руското министерство на отбраната. Според съобщението американският самолет е поддържал курс, успореден на руските териториални води. Бомбардировачът се е върнал обратно веднага след като дежурните средства на руската ПВО са започнали да го проследяват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.03.16", "title": " Бомбардировач на САЩ е прелетял край руски териториални води в Балтийско море"}
{"url": "https://trud.bg/%d0%b7%d0%b0%d1%89%d0%be-%d0%bc%d0%bd%d0%b5%d0%bd%d0%b8%d0%b5%d1%82%d0%be-%d0%b5-%d0%ba%d0%b0%d1%82%d0%be-%d0%b7a%d0%b4%d0%bd%d0%b8%d0%ba%d0%b0/", "text": "Жена крещи на мъжа си:  – Откакто сме се оженили, само кръстословици решаваш, няма ли да ми кажеш една хубава дума!?  – С колко букви…? *** Баща разказва приказка за лека нощ:  – Два слона карат колело а зад тях котка лети с балон…  – Тате, кажи честно, какво пушиш? *** Асансьорът е повреден. Семейството се качва до жилището си на четиринайсетия етаж по стълбището. За да съкрати времето, мъжът разказва вицове, а след всеки виц съпругата му заядливо отбелязва:  – “Стар!”  Когато най-после стигат петнайсетия етаж, мъжът казва:  – А сега ще ти разправя нещо наистина ново: ключовете от апартамента останаха в колата. *** Няма да е зле националните празници, които се падат в събота или неделя, после да ги отпочиваме. *** Разговор, който може да се дочуе само в България.  – Мини довечера да се видим за малко.  – Не мога. Утре ще шофирам. *** – Маце, ти си разкошна, приличаш на филмова звезда.  – О, аз даже съм се снимала в чуждестранни филми.  – Айде, бе!  – Амии беше лесно, имах няколко реплики: “Ya, ya!” “Das ist fantastisch!” *** Вие се свързахте с НАП. За плащане на данъци – натиснете звезда; Ако не искате да плащате данъци – натиснете решетка; За опрощаване на данъци – натиснете полумесец. *** – С какво подлудяваш мъжете?  – Аз ли? Аз все луди си ги намирам… *** На някои при раждането Бог дава златни ръце, на други – умна глава, а на трети… зaдник за приключения. *** Мнението е като зaдника – всеки си го носи… Тъпото е, че някои хора постоянно ти го навират в лицето… *** Първо ме наричаха селянин, сега ми викат – селски тарикат. Май започвам да се издигам лека-полека… *** – Комшийке, може ли да те целуна? Много се чудя коя е по-сладка, ти или жена ми!  – Амии, иди питай мъжа ми, бе! *** – Какво трябва да бъде изобразено на герба на Съветския съюз?  – Купидон.  – Защо?  – Защото Съветският съюз е като бог Купидон – гол като тояга, но въоръжен до зъби и вечно досаждащ със своята любов. *** На първа среща.  – С какво се занимаваш?  – Работя в ДАНС.  – Ще ми разкажеш ли нещо интересно?  – За мен или за теб? *** Семейство Петрови се подготвят да вечерят. Четвъртокласникът Митко в детската, проверява лайковете във ФБ. Г-н Петров се е заел в кухнята със салатата за ракията, а в хола г-жа Петрова подмолно рови в раницата на Митко, преглежда тетрадките и търси следи от евентуални “нерегламентирани” дейности.  Г-жа Петрова:  – Виж сина ти какви амбиции има!  Г-н Петров:  – Какви?  – На въпроса “какъв искаш да станеш”… другите деца писали… инженер, лекар, архитект, спортист.  – А нашия?  – Нашия писал “водопроводчик, електротехник, разносвач на пици, мияч на прозорци… това му са амбициите.  – Малей, тоя калпазанин само е набарал дисковете с п*рното… да знаеш! *** А някога най-страшното в живота беше:  – А сега затворете учебниците и извадете по един двоен лист. *** Минавал един през някакво село и съзрял кръчма с надпис “Тук не се плаща! Ще платят Вашите синове! За мен работа, казал си нашият, той синът докато порасне… има време! Влязъл в кръчмата и започнал да поръчва храни и напитки! Хапнал и пийнал порядъчно! Станал да си тръгва, но кръчмарят го спрял:  – Кой ще плаща?!?  – Нали, такова, синовете! Там… пише…  – Е, да де, ама на баща ти сметката, кой ще я плати?! *** Жена се развежда с мъжа си. Съдията й задава въпроси:  – Каква е причината за развода?  – Амиии…  – Пие ли?  – Не…  – Бие ли Ви?  – Не…  – Лошо ли печели?  – Общо казано – не…  – Грижи ли се за децата?  – Да!  – Изневерява ли?  – Не!  – Удовлетворява ли ви като жена?  – Не мога да се оплача.  – Помага ли в домакинството?  – Да!  – Тогава… каква е причината?  – Разбирате ли, той прави всичко, но само да видите с какво изражение на лицето! *** Мъжете се делят на два типа:  – Такива, които нямат жена в живота си. И такива, които имат жена, но нямат живот… *** Някой знае ли как се трие меморито на матрака, че жената се прибира днес в града? *** Те изобщо не си пасваха в леглото… Той спеше настрани, а тя – с всички… *** Строителството на пернишкото метро ще изпревари това на софийското! В местните вестници вече е обявено, че се търсят нови продавачи на билети, контрольори, машинисти за метрото, диспечери, поддържащ персонал, релси, мотриси, както и подземен тунел… *** Три хилядната година… Правят се разкопки. Археолозите открили полицейска стоп-палка. Никой не могъл да каже какво е това, и затова отишли при старейшината.  Старейшината взел стоп-палката в ръцете си, повъртял я малко и казал:  – Някога, много, много отдавна са живели един вид ченгезаври от племето Кат и те, с тези пръчици са си изкарвали прехраната. *** – Пепи, защо те би баща ти?  – Ами накара ме да изхвърля боклука, ама аз го оставих на стълбището и звъннах на 112 за съмнителен пакет. *** Учени откриха първата храна, която причинява мъка и страдание години след приемането си:  – Сватбена торта. *** Професорът:  – Един здрав бик оплодител е длъжен на ден да има по 12 “сеанса”.  Женски глас от първия ред:  – Простете, професоре, колко?  – По 12.  – Повторете го, моля ви, да се чуе на последния ред.  Мъжки глас от последния ред:  – Извинявайте, професоре, за 1 крава ли става въпрос, или за 12 крави?  – Разбира се, че за 12 крави.  – Мерси, професоре. Повторете го, моля ви, да се чуе на първия ред. *** Спряха ми интернета за две седмици. Запознах се с интересни хора, от които и с една жена, която ми каза:  – Ама ние сме женени! *** 1918 г. – Жените се борят за правата си.  2018 г. – Жените винаги са прави.  2118 г. – Добре, че няма да съм жив… *** Пиян пилот се връща вкъщи. Звъни на вратата. Отвътре се чува гласът на жена му:  – Кой е там?  – Полет 587, иска разрешение за кацане…  Отвътре се чува:  – 587, направи един кръг над летището, докато 325 освободи пистата… *** Учител задава следната задача на учениците си:  – Две групи работници слагат плочки на тротоар, дълъг триста метра. Групите са една срещу друга. Първата група напредва за час с три метра, а втората с пет. Кога ще се срещнат двете групи?  – След половин час в най-близката кръчма! – отговаря Иванчо. *** Детството е, когато тичаш през нощта от тоалетната и се радваш, че никой не те е изял. *** Английските учени са установили, че по статистика 90% от момичетата, които казват: “Мамо, аз тази вечер ще спя в една приятелка”, въобще не заспиват.", "date": "2019.03.16", "title": " Защо мнението е като зaдника?"}
{"url": "https://trud.bg/%d1%82%d0%b0%d0%b7%d0%b8-%d0%b2%d0%b5%d1%87%d0%b5%d1%80-%d1%81%d1%82%d0%b0%d0%b2%d0%b0%d1%82-%d1%8f%d1%81%d0%bd%d0%b8-%d0%bf%d0%be%d0%b1%d0%b5%d0%b4%d0%b8%d1%82%d0%b5%d0%bb%d0%b8%d1%82%d0%b5-%d0%bd/", "text": "Тази вечер е церемонията по награждаване на победителите на 23-ия „София филм фест” в зала 1 на НДК. След това пролетният кинофестивал ще бъде закрит с прожекция на филма „Мистър Джоунс“, представен от режисьора Агнешка Холанд. Лентата разказва за Гарет Джоунс, който се прочува като единствения чуждестранен журналист, летял с Хитлер. Експертно жури, ръководено от британския продуцент Ник Пауъл, в последните няколко дни оценява филмите в конкурсната програма. За наградата за дебютен игрален филм „София – Град на киното“ се състезават 12 заглавия, сред които и две български – „Снимка с Юки“ на Лъчезар Аврамов и „Прасето“ на Драгомир Шолев. Сред претендентите са още „Братя“ на Омур Атай, „Доверие“ на Сефа Йозтюрк, „Заливът Ханалей“ на Даиши Матсунага, „Златна младост“ на Ева Йонеско, „Извън системата“ на Нора Фингшайд, „Изчезващи дни“ на Шин Джу, „Сервитьорът“ на Стив Крикрис, „Стена“ на Бартош Груджецки, „Техеран: Град на любовта“ на Али Джаберансари и „Чудовища“ на Мариус Олтеану. За поредна година ще бъде присъдена наградата „Jameson” за български късометражен филм и отличието за най-добър балкански филм „Домейн Бойар“. Предвидена е награда за най-добър български филм и за най-добър документален филм. В конкурса за наградата „Jameson” също се състезават 12 заглавия, много от които на млади автори, реализирани без пари или с минимални средства. Това са „XVII“, „Брак“, „Враг на свинята“, „Иван“, „Извинявайте“, „Колелото“, „Пеперуда и мишка“, „Пипнах те!“, „Рози в нощта“, „След часовете“, „Щастие“ и „Soledad“. Зрителите също имат своя глас при определянето на победителите на „София филм фест”. По традиция ще бъде връчена Наградата на публиката за филм в Международния или в Балканския конкурс. След официалното закриване „София филм фест” ще продължи до края на март с прожекции в столицата и с традиционни издания в Бургас, Пловдив и Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Тази вечер стават ясни победителите на 23-ия „София филм фест”"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d0%b2-%d0%ba%d1%80%d0%b0%d0%b9%d1%81%d1%82%d1%87%d1%8a%d1%80%d1%87-%d1%82%d0%be%d0%b2%d0%b0-%d0%b5-%d1%83%d0%b4%d0%b0%d1%80-%d1%81%d1%80%d0%b5%d1%89/", "text": "“Нападението в Крайстчърч е удар срещу цялата нация, а не срещу една етническа общност”, това каза българка, която живее в града. Според сънародниците ни, ситуацията там към момента е спокойна, предаде „ „. „Хората са в шок, никой не може да повярва какво е станало”, казва сънародничката ни Маргарита Дойчинова. Според нея в Нова Зеландия расизъм няма. „Чувство на страх няма – чувството е на тъга. Всички се молим за загиналите”, добави Маргарита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.16", "title": " Българка в Крайстчърч: Това е удар срещу цялата нация, а не срещу една етническа общност"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%b8%d0%b7%d0%bf%d1%80%d0%b0%d1%82%d0%b8-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba%d0%b0-%d1%81%d0%b8-%d0%b8-%d0%b2%d1%8a%d0%bd%d1%88%d0%bd/", "text": "След атаките срещу джамии в Крайстчърч турският президент Ердоган изпрати своя заместник Фуад Октай и външния министър Мевлют Чавушоглу в Нова Зеландия, предаде  . Турският президент заяви, че с тази атака ислямофобията, която светът мълчаливо наблюдава от известно време и дори окуражава, вече е достигнала нивото на масови убийства. По думите му идеите на убийците се разпространяват „като рак“ . По-късно в реч на митинг в южния град Газиантеп Ердоган каза, че мюсюлманите никога няма да паднат на колене пред подобни атаки. В телефонен разговор с генерал-губернатора на Нова Зеландия Патси Реди Реджеп Ердоган е поднесъл своите съболезнования и е съобщил, че делегация, водена от вицепрезидента Фуад Октай и външния министър Мевлют Чавушоглу, ще поднесе съболезнованията си в Нова Зеландия и ще обсъдят „нова пътна карта“, без да се уточнява за каква точно пътна карта става дума. Партиите в Меджлиса излязоха с обща декларация, осъждаща терористичния акт, а директорът по комуникациите на турското президентство Фахреттин Алтун написа, че е време за обединение срещу всички форми на тероризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Ердоган изпрати заместника си и външния министър Чавушоглу в Нова Зеландия"}
{"url": "https://trud.bg/%d0%b5%d0%b2%d1%80%d0%be%d0%b2%d0%b8%d0%b7%d0%b8%d1%8f-%d1%80%d0%b0%d0%b7%d0%b2%d1%80%d0%b0%d1%82-%d0%b2-%d0%bd%d0%b0%d1%82%d1%83%d1%80%d0%b0-%d0%bf%d0%be-%d0%b2%d0%ba%d1%83%d1%81/", "text": "Тази година фестивалът „Евровизия“ е на път почти да постигне онази лелеяна мечта, която „Отворено общество“ и лично босът на тази фамозна организация Джордж Сорос, отдавна спуснаха за изпълнение и финансират без умора. Жалко, че България реши да не участва. Така всичко ще остане малко встрани от родните медии, които отразяват подробно само онзи чужд фестивал и само онази далечна самолетна катастрофа, в които е имало българи. „Евровизия“ и в миналото се е доближавала до стандартите на „Отворено общество“. През 1998 година, например, спечели израелската транссексуална певица Дана Интернешънъл. През 2014-та – Кончита Вурст, чийто образ е на жена с брада. Но това си бяха все пак национални представители. Дана си е еврейка, Кончита – кореняк австриец. А последното нещо на света, което Сорос иска да вижда, е някой да му размахва нации под носа. Затова тази година той трябва да е особено доволен. По-денационализирана и развратна „Евровизия“ от предстоящата досега не е имало никога. Италия ще бъде представяна от арабина Махмуд – син на египетски мигрант. Франция праща пък мароканския арабин Билял Хасани, който, за да е по-разнообразно, е и травестит. Малката държавица Сан Марино ще се представя от турчина Ахмет Серхат Хаджипашалиоглу. Тоест, откъм италианския и френския бряг – само мюсюлмани. Швеция „изненадва“ всички, като съпровожда на „Евровизия“ истински натурален чернокож швед. Той се казва Джон Хасим. Роден е от африкански мигранти в Лондон. Но бели шведи, за които в Швеция вероятно не е имало нито едно подходящо сиротно шведче, което да осиновят, решили да си вземат за дете именно него. В по-незавидна ситуация е била Исландия. Островът е малко далече от основните мигрантски потоци, та по разбираеми причини не са успели да намерят нито арабин, нито чернокож, затова са се спрели на група „Хатари“ (в превод – „ненавистниците“), ама каква група само! На официалната си интернет страница те описват себе си така: „Ние сме хомосексуално-еротична бондажо садо-мазо техно група.“ Добре все пак, че с това „техно“ (което е един от музикалните стилове) са споменали, съвсем между другото, и че се занимават с музика, че иначе човек може да се обърка, че на сцената ще се показва гей порно. Всъщност не е много сигурно какво точно ще се показва, защото членовете на „Хатари“ са и собственици на едноименна фирма в Рейкявик, в чийто предмет на дейност пише, че основната й цел е да „налага БДСМ културата и либерализма навсякъде в света“. Освен това второто нещо, което „Хатари“ са курдисали на най-видно място в интернет страницата си, е награда, с която много се гордеят (както сами са написали) – за най-добра индъстриал БДСМ група. На онези, които са твърде задръстени и не знаят какво е БДСМ (срамота за вас!), трябва да се уточни, че това е садо-мазо секс. Буквално: Bondage (робство), Discipline and Domination (подчинение и господство), Sadism and Masochism (садизъм и мазохизъм). А на първата си пресконференция членовете на „Хатари“ обещаха, че след като си изпеят песента на сцената в Тел Авив (фестивалът тази година е в Израел), тръгват из еврейската държава, за да основават БДСМ клубове навред. „Ние сме привърженици на БДСМ. А БДСМ е най-силното изражение на либерализма, за което можете да се сетите“, казват от „Хатари“. Но да се върнем към арабското присъствие на „Евровизия“. Няма как от години Старият континент да е заливан от добре организирани азиатски и африкански миграционни вълни, подпомагани от неправителствени организации, които пък са финансирани от (не) ясно кой, и това в един момент да не започне да избива отвсякъде. Ако тази година две от знаковите музикални нации ще се представят от араби, то в следващите арабското присъствие само ще се увеличава. Този май фестивалът съвпада с може би най-знаковите избори за европейски парламент, изходът от които никой не се решава да предсказва. За първи път в Европа ще има истински избор. Освен т. нар. голяма мъгла – партиите на статуквото (и на Сорос) – ПЕС и ЕНП, към Брюксел и Страсбург се готвят да спринтират и доста добре организираните техни извънсистемни конкуренти, като например „жълтите жилетки“ във Франция, които вече редят своя листа. Букмейкърите в Европа засега са твърде далеч от този процес и продължават да си редят фаворитите по инерция – на първо място са сложили Билял Хасани, предричайки му лесна победа. Само че са объркали годината. 2014-та, когато, за да победиш беше достатъчно да си по-нежен мъж, навлечен с женски дрехи, отмина. А през 2019-та нещата изглеждат по съвсем друг начин. Нищо, че организаторите на „Евровизия“ направиха всичко по силите си, за да превърнат този фестивал в гей-парад.   Българин – композитор на две от песните Тази година нашата страна може и да не участва официално, но неофициално България е представена дори много добре. Българският композитор Борислав Миланов, автор на миналогодишната ни песен Bones, е автор на цели две от участващите тази година песни. Негово е изпълнението, с което ще се представя Азербайджан – Truth (изпълнител – Чингиз Мустафаев). Миланов е композирал и песента на Малта – Chameleon (изпълнителка – Микела Пач). *Текстът е публикуван във „Флагман“                              ", "date": "2019.03.16", "title": " “Евровизия” – разврат в натура по вкуса на Сорос\t\t\t"}
{"url": "https://trud.bg/%d0%bb%d0%b5%d0%ba%d0%b0%d1%80-%d0%b7%d0%b0%d1%87%d0%b5%d1%81%d1%82%d1%8f%d0%b2%d0%b0%d1%82-%d1%81%d0%bb%d1%83%d1%87%d0%b0%d0%b8%d1%82%d0%b5-%d1%81-%d0%bf%d0%be%d1%81%d1%82%d1%80%d0%b0%d0%b4%d0%b0/", "text": "Случаите с пострадали бременни жени при пътни инциденти зачестяват и са необходими законови промени, за да може те да се ограничат и да не се превърнат в тенденция. Това каза пред   акушер-гинекологът от „Майчин дом” д-р Юрий Хранов, оперирал 21-годишната бременна жена, която едва не загуби своя и   няколко дни. Днес тя и бебето и са живи, благодарение на лекарите от „Пирогов“ и „Майчин дом”. Той е на мнение, че е добре евентуално да бъде ограничено пътуването на жени в напреднала бременност в автомобили или да бъде обмислено по-доброто им обезопасяване. „Имахме един случай преди два месеца, след това втори. Ако имаме трети и четвърти, това става тенденция. В един момент нашите студенти ще трябва да учат акушерско поведение при ПТП на бременни с недоносени бебета”, коментира д-р Юрий Хранов. Майката е в добро състояние и се намира в реанимацията на „Пирогов”. След като се възстанови напълно и бъде изписана, ще може да види бебето си. Лекарите изразиха надежда това да се случи по-скоро. „Жената беше с травма на глава, гръден кош, таз и счупена дясна ръка. След обсъждане с травматолозите преценихме, че е необходима операция в интерес на майката. Трябва да се прецезират много важно всички детайли и евентуални добри или лоши последици след едно такова преждевременно оперативно раждане”, обясни д-р Хранов. Детето се намира в интензивното в неонатологията на „Майчин дом”. Момченцето се роди с тегло 1300 г. „Теглото на бебето е спаднало малко, което е нормално, след като е на апаратна вентилация. В първите дни килограмите не са критерий за състоянието на едно дете. Важното е, че жизнените показатели са стабилни. Бебето ще остане при нас два-три месеца”, поясни неонатологът д-р Таня Праматарова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Лекар: Зачестяват случаите с пострадали бременни жени при катастрофи, необходими са законови промени"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%b0%d0%bb%d0%be%d0%b6%d0%b8-%d0%bf%d1%8a%d1%80%d0%b2%d0%be%d1%82%d0%be-%d1%81%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%be/", "text": "Американският президент Доналд Тръмп наложи вето на решението на Конгреса в САЩ да отмени извънредното положение по границата с Мексико, информира „Ройтерс”. Това е първият път от встъпването си в длъжност в Белия дом, в който държавният глава на САЩ се възползва от това свое право. Мярката беше приета от контролираната от Републиканската партия горна камара на Конгреса преди два дни с 59 срещу 41 гласа. С обявяването на извънредно положение Тръмп искаше да намери алтернативен начин да осигури милиарди долари за финансирането на „стена“ по границата с Мексико за спиране на нелегалната имиграция, след като Конгресът отказа да му отпусне тези средства. 12 сенатори републиканци се опълчиха на държавния глава на САЩ, който още тогава се зарече да наложи вето с лаконичен туит след гласуването: „ВЕТО!”. За да преодолее ветото, Конгресът ще се нуждае от мнозинство от 2/3 и в двете камари. Спред експерти, това е малко вероятно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " Тръмп наложи първото си президентско вето"}
{"url": "https://trud.bg/s-%d0%ba%d0%bb%d0%b0%d1%81%d0%b0%d1%82%d0%b0-%d1%81%d0%b5-%d1%81%d0%b1%d0%be%d0%b3%d1%83%d0%b2%d0%b0-%d1%81-%d0%b4%d0%b2%d0%b8%d0%b3%d0%b0%d1%82%d0%b5%d0%bb%d1%8f-v12/", "text": "Могъщият 6,0-литров битурбо двигател V12 на Mercedes AMG постепенно преминава в графата на изчезващите видове. Той вече не се предлага кабриото SL, както и за новата G-класа. Изглежда само въпрос на време същото да се случи и с двувратите S-класи (купе и кабрио). Последната S-класа лимузина с този величествен мотор излиза като специална серия с името S 65 Final Edition. След нейното изчерпване с V12 ще разполага само подмарката Maybach, друг е въпросът за колко време. Все по-строгите изисквания в ЕС по отношение на количеството вредни емисии в отработените газове обричат инженерни шедьоври като 12-цилиндровия мотор на Mercedes AMG на изчезване като динозаври в ледников период. Лимитирната серия името S 65 Final Edition ще се състои само от 130 екземпляра. Те са боядисани в бляскав черен металиков лак обсидиан и стъпват върху 20-инчови алуминиеви джанти с 16 спици, оцветени заедно с въздухозаборниците на предната броня в тъмен бронз. В същия нюанс е и емблемата AMG на задните колони. Четирите ауспухови накрайници са изцяло черни. Интериорът е обзаведен с черна кожена тапицерия напа с декоративни контрастни шевове и ефектни карбонови елементи. На централната конзола е поставен плакет с надпис „1 of 130“, който маркира принадлежността на автомобила към специалната серия от 130 екземпляра. Логото AMG S 65 Final Edition присъства и върху спортния волан. Характерният плакет на двигателя с надпис „One Man – One Engine“ също е със специално оформление в черен цвят вместо сребрист. В серийното оборудване са включени многобройни екстри – от големия панорамен стъклен покрив, през зимен пакет до разточителна задна седалка с две индивидуални кресла, разделени от бизнес конзола с климатизирани поставки за чаши. Електронното ограничение на максималната скорост е повишено от 250 на 300 км/ч. За защита на лаковата повърхност от прах при престой в гараж всеки купувач получава фабрично покривало за лимузината с черен цвят и надпис AMG S 65 Final Edition. Най-ценното в този автомобил обаче се намира под предния капак, където е инсталиран култовия двигател V12. Захранваният от два турбокомпресора мотор с обем 6,0 л генерира мощност 630 к.с. и въртящ момент 1000 Нм, благодарение на което ускорява за 4,3 секунди от 0 до 100 км/ч. По-малкият двигател V8 в „по-скромния“ модел AMG S 63 обаче има сходни показатели – отстъпва по мощност само с 18 к.с. и дори спринтира по-бързо до 100 км/ч.", "date": "2019.03.16", "title": " S-класата се сбогува с двигателя V12 "}
{"url": "https://trud.bg/%d1%81%d0%b5%d1%80%d0%b3%d0%b5%d0%b9-%d1%81%d1%82%d0%b0%d0%bd%d0%b8%d1%88%d0%b5%d0%b2-%d1%81-%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%b8%d0%bc%d0%b0%d0%bc%d0%b5/", "text": "„БСП е демократична партия. Вече повече от 1 месец в страната върви процес на номинации на кандидати. Над 200 конференции са минали, но не са приключили всички. Това, което знам, е, че имам номинации в може би, 85% от общините. Очевиден е един факт – аз и Елена имаме най-много номинации от всички останали от партийните структури”. Това заяви пред   лидерът на ПЕС Сергей Станишев. В неделя предстои пленум на Националния съвет на БСП, на който ще бъде определен водачът на листата за евровота. Сред най-коментираните имена са Сергей Станишев и Елена Йончева. „На мен не ми е на всяка цена да съм водач на листата на БСП. Но имам няколко каузи и няколко принципни разбирания. БСП трябва да се яви с ясна политическа физиономия на тези избори”, заяви Станишев. „Ако някой мисли, че ще ни сблъска с Елена – няма да му се получи, ние сме приятели”. „Второ, трябва да имаме хора в европейския парламент, които могат да защитят българския интерес. Смятам, че го умея и съм го доказал с действия и резултати”, заяви още Станишев. „Трето, смятам, че трябва да покажем, че БСП може да бъде алтернатива на ГЕРБ”. „Залогът на евроизборите не е само кой ще има 5, кой ще има 6 депутати, а това дали ще има предсрочни парламентарни избори и как ще се отиде към местните избори”, заяви още Станишев. По думите му процесът на номинации в БСП продължава прекалено дълго. Той смята, че реалната кампания сред хората трябва да започне възможно най-бързо. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.03.16", "title": " Сергей Станишев: С Елена Йончева имаме най-много номинации за евролистата на БСП"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d1%82%d1%80%d0%b5%d0%bb%d1%87%d0%b0-%d1%82%d0%be%d0%b2%d0%b0-%d0%bd%d0%b5-%d0%b5-%d0%bf%d1%8a%d1%80%d0%b2%d0%b0%d1%82%d0%b0-%d0%bf%d1%80%d0%be/", "text": "Акцията срещу мен е една демонстрация, за да може да бъда омаскарен за предстоящите избори през октомври. Това заяви пред   кметът на Стрелча Стойно Чачов, наричайки случилото се фарс. Преди дни Икономическа полиция влезе в  , за да проверява кмета. Полицията нахлу там по сигнал, че когато е встъпил в длъжност, той е накарал цялата общинска администрация да подпише молби за напускане без вписана дата. „Не може да се правят такива показни неща заради това, че един служител е преценил, че е уволнен неправомерно”, заяви Чачов. Той попита защо, след като от три години, както твърди въпросният служител, има натиск от негова страна, чак сега, няколко месеца преди изборите, излиза наяве всичко. Чачов заяви, че няма спомен да е освобождавал главния инженер на общината заради неподчинение. „Той дойде и си подаде молбата за напускане по взаимно съгласие, а аз я приех”, каза кметът на Стрелча, допълвайки, че политиката му към служителите винаги е била „либерална и коректна, граничеща с приятелство”. „След като видях, че има някаква напрежение и няма ефективност, направих най-коректното нещо към моите служители, за да не ги уволнявам. Предложих тези от тях, които нямат желание, не искат да работят в този екип и не се чувстват добре, просто да си подадат молба за напускане и да дойдат други хора”, поясни Чачов. Той обясни, че още няколко души са си подали молбите за напускане, а той им е казал да си помислят преди да го направят. Част от тях са си тръгнали, а други – не. „Не съм уволнил нито един човек, откакто съм кмет”, категоричен бе Стойно Чачов, допълвайки, че не се притеснява от проверката, защото съвестта му е чиста. „Това не е първата проверка срещу мен. Много преписки са приключили без основание. Гледам хората с чиста съвест в очите, защото знам как работя. Аз съм честен и отговорен човек. Въпрос на време е да се докаже, че всичко е нормално. Не очаквам да ми бъдат повдигнати никакви обвинения”, допълни кметът на Стрелча.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Кметът на Стрелча: Това не е първата проверка срещу мен, не е очаквам да ми бъдат повдигнати обвинения"}
{"url": "https://trud.bg/%d1%81%d0%bb%d1%8a%d0%bd%d1%86%d0%b5-%d0%b8-%d0%be%d0%b1%d0%bb%d0%b0%d1%86%d0%b8-%d1%81%d0%b5-%d1%80%d0%b5%d0%b4%d1%83%d0%b2%d0%b0%d1%82-%d0%b4%d0%bd%d0%b5%d1%81-3/", "text": "Днес облачността ще е променлива, след обяд по-често значителна, но вероятността за валежи е малка. Атмосферното налягане е и ще остане по-ниско от средното за месеца – в следобедните часове слабо ще се понижи. Около и след обяд вятърът ще се ориентира от северозапад, ще се усили и ще е умерен, временно и силен. Ще се затопли чувствително и максималните температури ще са между 16° и 21°. Над Черноморието облачността ще е променлива, по-значителна след обяд, но ще е почти без валежи. Максималните температури ще са 8°-10°. Температурата на морската вода е 7-9°. Вълнението на морето ще бъде 2-3 бала. Над планините облачността ще е променлива, по-значителна след обяд, но вероятността за валежи е малка. Ще духа силен, по най-високите части и бурен северозападен вятър. Температурите ще се повишат и максималната на височина 1200 метра ще бъде около 10°, на 2000 метра – около 3°. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Слънце и облаци се редуват днес"}
{"url": "https://trud.bg/%d0%bc%d0%bb%d0%b0%d0%b4%d0%b8%d1%8f%d1%82-%d1%82%d0%be%d0%bb%d0%ba%d0%b8%d0%bd-%d0%ba%d1%80%d0%b0%d1%87%d0%b8-%d0%ba%d1%8a%d0%bc-%d0%b5%d0%ba%d1%80%d0%b0%d0%bd%d0%b8%d1%82%d0%b5/", "text": "Никълъс Холт в ролята на великия автор Младите години на легендарния автор Джон Роналд Руел Толкин са вдъхновение за биографичната драма “Tolkien” с Никълъс Холт и Лили Колинс в главните роли. “Tolkien” изследва ранните години от живота на осиротелия Дж. Р. Р. Толкин, който намира приятелство, любов и вдъхновение сред група подобни нему аутсайдери в училище. Избухването на Първата световна война обаче заплашва да разбие тяхната “Задруга”. Всички тези преживявания ще вдъхновят Толкин да напише своите известни книги за Средната земя. “Цялостното ни усещане за “Tolkien” е като за романтичен Hallmark филм, а някои от кадрите са като от евтина реклама на университет”, коментираха по-скептични фенове на Толкин и неговите монументални произведения. “Фентъзи” елементите, които вероятно са някаква форма на фантазия или проявление на трескав сън на Толкин, докато е сред невероятно тежките условия на фронта на Първата световна война, но са толкова буквални по отношение на “вдъхновението” за “Властелинът на пръстените”, че чак е болезнено”, пише operationkino.net. Режисьор на “Tolkien” е Доме Карукоски (”Tom of Finland”), по сценарий на Дейвид Глийсън (”Каубои и извънземни”) и Стивън Бересфорд (”Pride”). В ролите освен Никълъс Холт и Лили Колинс са още Колм Мийни, Антъни Бойл, Патрик Гибсън, Том Глин-Карни, Крейг Робинсън, Лора Донъли, Женевив О‘Райли, Пам Ферис, Дерек Джакоби и др.  ", "date": "2019.03.16", "title": " Младият Толкин крачи към екраните\t\t\t"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d1%83-%d0%b3%d1%83%d1%82%d0%b5%d1%80%d0%b8%d1%88-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d1%81%d0%bf%d0%b0%d0%b7%d0%b2%d0%b0%d0%bd%d0%b5-%d0%bd/", "text": "Генералният секретар на ООН Антониу Гутериш изрази безпокойство от изострянето на обстановката в сирийската провинция Идлиб и призова всички страни в конфликта да спазват примирието, съобщи ТАСС, като се позова на изявление на Гутериш, публикувано на сайта на ООН. В сряда руски бойни самолети извършиха координиран с Турция въздушен удар срещу оръжеен склад в контролираната от сирийските бунтовници северозападна провинция Идлиб. Според руското министерство на отбраната в склада на екстремистката групировка „Хаят Тахрир аш Шам“ (бившата „Джебхат ан Нусра“) е имало голям брой безпилотни самолети и други оръжия, предназначени за атаки срещу руската ВВС база в Хмеймим в Западна Сирия. Гутериш се обръща към международната общност с призив да продължи да поддържа търсенето на политическо решение на конфликта. Той благодари на участниците в третата международна донорска конференция в Брюксел, на която беше решено да бъдат предоставени значителни средства за хуманитарна помощ за жителите на Сирия и за сирийските бежанци през 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Антониу Гутериш призова за спазване на примирието в Идлиб"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d0%bf%d1%80%d0%be%d1%83%d1%87%d0%b2%d0%b0%d0%bd%d0%b5-%d1%82%d1%8a%d1%80%d0%b3%d0%be%d0%b2%d1%81%d0%ba%d0%b0%d1%82%d0%b0-%d0%b2%d0%be%d0%b9%d0%bd%d0%b0-%d0%bd/", "text": "Търговската война на президента Доналд Тръмп е струвала на американската икономика 7,8 милиарда долара или 0,04 процента загуби за брутния вътрешен продукт на страната през 2018 г. Това сочат резултатите от изследване на екип от икономисти от водещи американски университети, публикувано снощи, предаде Ройтерс. Авторите на проучването посочват, че са анализирали краткосрочното отражение на действията на Тръмп и са заключили, че вносът от страните, срещу които са били взети ограничителни мерки, е намалял с 31,5 на сто. В същото време американският износ, станал обект на ответните санкции, се е свил с 11 процента. Освен това икономистите са пресметнали, че годишните загуби за потребителите и за производителите от увеличилите им се разходи за вноса са общо 68,8 милиарда долара. След като се нарече „човека на митата“, Тръмп се ангажира да намали търговския дефицит като премахне несправедливия внос и предоговори търговски споразумения, припомня Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Според проучване: Търговската война на Тръмп е струвала на американската икономика 7,8 млрд. долара"}
{"url": "https://trud.bg/%d1%85%d0%b8%d0%bb%d1%8f%d0%b4%d0%b8-%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%85%d0%b0-%d0%b2-%d1%81%d0%b0%d1%89-%d0%b2-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d0%ba/", "text": "Шестнайсет души бяха арестувани по време на снощния протест в защита на климата пред Американския музей на естествената история в Ню Йорк, съобщи Асошиейтед прес. Арестите са за нарушаване на реда по време на акцията, при която протестиращи легнаха пред музея и блокираха трафика. Хиляди ученици в Ню Йорк се включиха в световния ученически протест в петък, вдъхновен от примера на 16-годишната шведка Грета Тунберг, която започна еднолична акция в защита на климата преди година и я продължи всеки петък пред парламента на Швеция. Стотици ученици и малки деца заедно с родителите си протестираха и в Сан Франциско. Преди шествието си те се събраха пред местния офис на председателката на Камарата на представителите в американския Конгрес Нанси Пелоси и настояха тя да подкрепи така наречения „Зелен Нов курс“. Това е законопроект, внесен от конгресмен и сенатор от Демократическата партия, който има за цел да трансформира американската икономика с цел борба с изменението на климата и създаване на хиляди работни места в областта на възобновяемите енергийни източници. Генералният секретар на ООН Антониу Гутериш заяви, че бил вдъхновен от ученическата стачка в защита на климата да свика специална среща през септември, посветена на спешната нужда от мерки срещу промените в климата. „Моето поколение не успя да отговори правилно на драматичното предизвикателство на климатичните промени“, пише Гутериш в позиция, публикувана в „Гардиън“. Стотици ученици се събраха и пред Капитолия във Вашингтон с лозунги „Искаме да се паникьосате“, „Времето изтича“, „Това е нашето бъдеще“. Около хиляда души протестираха и в Сейнт Пол, Минесота. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " Хиляди протестираха в САЩ в защита на климата, 16 души са арестувани"}
{"url": "https://trud.bg/%d0%ba%d1%80%d0%b0%d0%b9-%d0%bf%d1%80%d0%be%d0%b2%d0%b0%d0%b4%d0%b8%d1%8f-%d0%be%d1%82%d0%ba%d1%80%d0%b8%d0%b2%d0%b0%d1%82-%d0%b1%d1%8f%d0%bb%d0%be%d1%82%d0%be-%d0%b7%d0%bb%d0%b0%d1%82%d0%be-%d0%bd/", "text": "Градове като Рим и Мюнхен възникват заради добива на сол Днес пакет готварска сол от килограм струва 30 стотинки. Малцина се замислят, че в древността за белия прашец са се водили войни. Първата пътна мрежа в Европа е свързана именно със солта, защото в централната част на континента и Средиземноморието находища съществуват, докато в Скандинавия такива няма. Градове като Рим и Мюнхен възникват заради добива на сол. Ето защо са толкова много афоризмите, свързани с нея. Иисус се обръща към учениците си с думите: „Вие сте солта на земята!” Арабите пък казват: „Нека да е солта между нас!” Ние, българите, трябва да изядем поне една торба сол, за да се опознаем. Затова на много езици думата за „сол” е свързана с понятията за „войник”, но и за „пари”. Римските легионери получавали специални режийни за сол, от чието название на много места е произлязъл терминът за месечна заплата. Марко Поло пък разказва, че древните китайци имали монети от сол, които разменяли за злато. А самата дума за белия прах идва отпреди 8000 години, когато европейците говорели общ език. Тогава на стария континент цари новокаменната епоха (неолита). У нас по това време процъфтява великата култура, означавана от археолозите с термина Караново ІІІ и ІV. Преди 7500 години група хора решава да премине хребета на Стара планина и да се установи на север от нея край днешния град Провадия. Целта са именно скъпоценните бели кристали, които те умеят да добиват. През 2005 г. екипът на проф. Васил Николов започва разкопки на голямата селищна могила Провадия-Солницата, намираща се в границите на солодобивното предприятие Провадсол АД. Оказва се, че древното селище се простира върху т. нар. огледало на огромен залеж от каменна сол с форма на пресечен конус. Площта на това огледало е около 300 дка, а находището е на дълбочина между 12 и 20 м. Подпочвените и дъждовните води разтварят солта и образуват пласт от силно концентриран до 260 г/л разтвор. После водата избива навън на различни места. Когато през 1924 г. започва работа първото добивно предприятие се правят сонди и се достига до соленото езеро. При експлоатацията изворите секват, но местните жители помнят местата им. А древните хора са разчитали изключително на тях. Дошлите преди 7500 години праисторически „гурбетчии” се заселват в периферията на находището, където избиват подпочвените води. Техният бит не се отличава от този на събратята им в Тракия и за времето е доста по-висок от стандарта на живеещите на север от Стара планина. Но сред познатите керамични съдове Васил Николов открива един вид, който не е срещал никъде. Това са огромни разлати и тънкостенни купи с диаметър около половин метър. Обгорелите им стени показват, че те са били вторично поставяни в огнище. А намерените фрагменти са дебело покрити с налепи от сол. За археолозите няма съмнение, че са попаднали на самите инструменти за солодобива. Технологията е проста – напълнените със солен разтвор от изворите купи се слагат в жаравата. Водата се изпарява, хората разтрошават съдовете и изваждат питките от безценни бели кристалчета. Прави впечатление, че купите са с приблизително еднаква големина. Може би древните хора са имали някаква специална мярка за количество сол? Не случайно добивът на сол започва при първите земеделски общества от новокаменната епоха, когато хората разчитат вече на растителната храна. Научно е доказано, че човек има дневна нужда от 12 до 16 г. Ако ловците от по-ранните етапи на човешката история са получавали това от месото на дивите животни, опитоменият добитък не притежава тези количества. Нещо повече – самият той има нужда от сол, за да оцелее. Ето защо човекът започва да търси ценния продукт, като го открива или в морската вода или в залежите от каменна сол. Добивът на сол в селището край Провадия продължава в средната и късната фаза на каменно-медната епоха (4500-4300 г. пр. Хр.). И тук Васил Николов достига до поредната загадка. Селището до Провадия по това време е синхронно с прочутия Варненски некропол, където бе открито най-старото злато в света. Мястото на този уникален обект е край брега на Варненското езеро и само на двадесетина километра от Провадия. Мнозина учени са се опитвали да си отговорят откъде са се взели великолепните и тежки златни съкровища в гробовете. Изказано е мнение, че това са търговци, печелещи от продажбата на скъпия метал, медта. Други пък смятат, че хората, погребани във Варненския некропол, са се занимавали с получаването на сол от морската вода. Проучвателят на селището при Провадия е против подобна теза. Той привежда довода, че морската вода е 10 пъти по-слабо солена от тази от подземното огледало. Освен това Варненското езеро преди 6500 години е било сладководно, а разстоянието от некропола до морето никак не е малко. Доказан е и фактът, че вадената край Провадия сол е най-чиста на Балканския полуостров. Така много по-логично е богатството на погребаните в некропола до Варненското езеро да е свързано по някакъв начин с добива на каменна сол в селището край Провадия. Проучванията през следващите години допълниха картината на това изключително важно производство в късното праисторическо общество. Едно от най-интересните наблюдения е, че около 4550 г. пр. Хр. селището пострадало от силно земетресение. Вероятно това природно бедствие е станало причина за редкия ритуал, засвидетелстван при разкопките. Археолозите откриват принесен в жертва човек отпреди 6500 г., до чиито кости са сложени съдове за разсол и медна брадва.   Най-сетне край Провадия изскочи и златото! През 2015 г. от могилата „Провадия-Солницата” е открито изящно бижу на възраст най-малко 6300 години. Става дума за красива висулка с тежина около 2 грама и проба 23-24 карата. Украшението може да се сравнява с находките от Варненския некропол и е носено от мъж или жена с висок ранг в обществото. Преоткриването на праисторическата сол Преоткриването на прочутите провадийски солници става през 1917 г., когато един войник се връща от Първата световна война. Слизайки на гарата в Провадия, той търси вода и вижда овце, които пият от някакъв извор. Човекът поема глътка, но тя му присяда от ужасната соленост. Така откриват „разсола” или силно концентрирания разтвор, от който се извлича самата сол.  ", "date": "2019.03.16", "title": " Край Провадия откриват бялото злато на древността\t\t\t"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%be%d0%b3%d1%80%d0%b0%d0%bd%d0%b8%d1%87%d0%b8-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d0%bf%d1%8a/", "text": "Временно е ограничено движението по пътя I-1 Ботевград – Мездра в района на Скравена поради пътнотранспортно произшествие, съобщиха от пресслужбата на Агенция „Пътна инфраструктура“. Трафикът на всички автомобили в посока София се осъществява по обходен маршрут по пътя II-16 Ребърково – Своге – София. Автомобилите до 12 тона, движещи се в посока Враца, се пропускат през банкета на пътя при Скравена. Шофьорите на тежкотоварни автомобили над 12 тона в посока Враца е необходимо да изчакват на място.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Катастрофа ограничи движението по пътя Ботевград – Мездра"}
{"url": "https://trud.bg/%d1%84%d0%be%d0%bd%d0%b4%d1%8a%d1%82-%d0%b7%d0%b0-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0%d0%bd%d0%b5-%d0%bd%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%b2-%d0%bd%d0%be/", "text": "Доброволен фонд, създаден за набиране на пожертвования в подкрепа на пострадалите от терористичните нападения срещу две джамии в новозеландския град Крайстчърч, е събрал над 2,7 милиона новозеландски долара (1,84 милиона щатски долара). Това съобщи днес в. „Ню Зиланд херълд“, позовавайки се на организаторите на фонда. Новозеландска група за подкрепа на жертвите на насилие е създала страници в мрежата и на тях за по-малко от едно денонощие са събрани 1,6 и 1,1 милиона новозеландски долара. „Нашият фонд дава възможност на хората да изразят солидарността си с пострадалите от терористичните нападения и техните семейства. Всички събрани средства ще бъдат разпределени между семействата на жертвите на нападението срещу джамиите“, се посочва в съобщението на фонда, цитирано от всекидневника. В петък, 15 март, въоръжени лица са нахлули в джамиите Ан Нур и Линууд в Крайстчърч, когато там е имало стотици хора, и открили стрелба. Според най-нови данни 49 души са били убити при нападенията, а десетки ранени са откарани в болници.  По обвинение за нападенията са арестувани двама мъже и една жена. Единият от тях е 28-годишен австралиец, който вече бе изправен пред съда и задържан под стража до 5 април. Другите двама засега са в следствения изолатор. Полицията съобщи, че се изяснява тяхното съучастничество в нападенията, припомня ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " Фондът за подпомагане на жертвите в Нова Зеландия събра близо 2 млн. долара"}
{"url": "https://trud.bg/%d1%81%d0%bf%d0%be%d1%80%d0%b5%d0%b4-%d0%bf%d0%b5%d0%bd%d1%82%d0%b0%d0%b3%d0%be%d0%bd%d0%b0-%d1%80%d1%83%d1%81%d0%ba%d0%b0%d1%82%d0%b0-%d0%b0%d1%80%d0%bc%d0%b8%d1%8f-%d1%89%d0%b5-%d0%b1%d1%8a%d0%b4/", "text": "В Пентагона считат, че руската армия ще бъде разгромена в случай на нападение в Балтика или на Балканите, пише руското издание “Военное Обозрение“. Генерал Къртис Скапароти, който оглавява европейското командване на САЩ, в доклад до Конгреса заяви, че влиянието на Русия на Балканите непрекъснато се увеличава през последните месеци. В същото време Скапароти увери политическите лидери на Съединените щати, че американските въоръжени сили в региона са на „най-високо ниво на готовност“, откакто той пое командването преди три години. Според командира готовността на американските сили е „значително по-висока“ от преди три години: той обяснява това както с увеличеното финансиране, така и с променения фокус на Министерството на отбраната, тъй като сега готовността на силите в европейския регион е основен приоритет. Генералът отбеляза, че е загрижен за руската програма за военна модернизация. В същото време той вярва, че силите на САЩ и НАТО на източната граница на Европа значително надхвърлят руската армия и последните могат бързо да бъдат победени, ако Москва предприеме агресивна атака срещу балтийските или балканските региони. Службата в близост до руските войски край източната граница означава, че войските под командването на генерал Скапароти често се сблъскват с „много агресивните” стъпки на руските си колеги.  „Понякога това ме притеснява много“- каза той. Генералът не уточнява конкретни руски стъпки, освен да потвърди дейността на Русия в Черно море, в хода на която е била демонстрирана най-голямата група от руски кораби през последните 15 години. Що се отнася до оръжейните системи, Скапароти повтори предишните си забележки, че артилерийските и залпови системи на далечни разстояния, както и системите за противовъздушна отбрана и противоракетна отбрана в региона, са „фундаментални“ за сигурността в Европа. Въпреки че миналата година мащабните руски военни учения в Балтийския регион и в близост до него разтревожиха САЩ, лидерите на ЕС и техните съюзници, шефът на европейското командване заяви пред Конгреса, че е по-загрижен за „намесата на Русия на Балканите“.  Оттогава неговото мнение не се е променило. „Аз съм притеснен за Балканите и за засилването на вредното руско влияние през изминалата година“ – казва Скапароти. Всъщност, според генерала, руските „кампании за дезинформация и подкрепа за маргинални, антиправителствени и антинатовски групи в някои балкански страни“ са се засилили през последните шест до осем месеца. Според генерала на САЩ руското правителство се опитва да използва подобна тактика, за да разубеди Черна гора да не се присъедини към НАТО или да го предотврати, но опитът е неуспешен. Същите стъпки, уверени са в Пентагона, Русия предприема и в Северна Македония (променила името си под натиск от Гърция), която скоро може да се присъедини към Северноатлантическия блок. Висш военен представител обясни, че стабилността на Балканите е един вид външен слой, който винаги е под заплаха. Но намесата на Русия може да доведе до факта, че „хората ще загубят надежда“ и желанието за членство в НАТО ще намалее. По време на доклада за състоянието на отбраната в Европа, Скапароти също отбеляза, че е отчетен значителен напредък в обучението на украинските военни: те са в състояние да провеждат бригадно и по-високо обучение, което, в сравнение с предишни постижения, когато работата е била провеждана на ниво батальон и по-надолу, е значителна промяна . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com              ", "date": "2019.03.16", "title": " Според Пентагона руската армия ще бъде разгромена в случай на нападение в Балтика или на Балканите"}
{"url": "https://trud.bg/%d0%b4%d1%8a%d1%89%d0%b5%d1%80%d1%8f%d1%82%d0%b0-%d0%bd%d0%b0-%d1%88%d0%be%d1%84%d1%8c%d0%be%d1%80%d0%b0-%d1%81%d0%bf%d0%b0%d1%81%d0%b8%d0%bb-%d0%b6%d0%b8%d0%b2%d0%be%d1%82%d0%b0-%d0%bd%d0%b0-13/", "text": "Преди дни Румен Архипов получи   посмъртно. Той е шофьорът на училищен бус, който получи инфаркт зад волана, но   Полицаят Румен Костадинов пък помогна децата да излязат от буса много бързо. Дъщерята на Румен получи наградата от името на починалия си баща. „Почестите, които баща ми получи посмъртно, ни дават кураж и сили, за да продължим. Времето реално не лекува, просто свикваме с болката и продължаваме”, заяви Оля Архипова пред  . Тя посочи, че би искала да запомнят баща й с неговото уникално чувство за хумор. „Той беше самокритичен и скромен и сигурно нямаше да има куража лично да бъде удостоен с такова признание”, допълни Оля. Тя не смята, че е успяла да усвои всичко от нещата, които баща й се е опитал да я научи. Според нея много е лесно човек да се прави на добър, да проявява отговорност, но реално такива случки извън проявата и пищността са малко, има хора, които го правят без да търсят показност. „За пет месеца нямахме куража и силите да се срещнем лично с полицая и неговото семейство, които са оказали първа помощ на баща ми, за да изразим лично своята признателност”, призна обаче Оля. Преди точно 5 месеца един мъж спаси живота на 12 деца с цената на своя живот. На 16 октомври миналата година, Румен Архипов – шофьор на училищен автобус, получава инфаркт зад волана и си отива от този свят. Но в последните секунди от живота си успява да спаси от фатална катастрофа децата, които е возил към вкъщи. Автобусът се движел по пътя от Кюстендил, където се намира училището, към село Слокощица, откъдето са децата. 5-километров маршрут, който Румен минавал всеки ден, баз да знае, че на този ден го минава за последно и че в последния си миг ще спаси живота на 13 деца. Шофьорът насочва автобуса към зид на двор с кофа за боклук отпред, което омекотява удара. Тази реакция спасява живота на всички деца в колата, но неговия никой не можел да спаси. Пристигат две линейни, но вече било късно. Румен Архипов 15 години е бил шофьор. Любимият на децата! Всеки ден возел всяко едно до входа на дома му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Дъщерята на шофьора, спасил живота на 13 деца: Почестите, които баща ми получи посмъртно, ни дават сили да продължим"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-13/", "text": "Тази събота и неделя: Ивон Страховски: Аз съм традицио­налистка Най-доброто от Австралия и Полша.           Спиридон Казанджиев: Национално съзнание Професорът първи издига глас за Ново възраждане на българския народ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " „Труд Уикенд“ – един вестник за два дни"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%b3%d0%b5%d0%be%d1%80%d0%b3%d0%b8-%d0%bf%d0%b5%d0%b5%d0%b2-%d1%81%d0%b0%d0%bc%d0%be%d0%bb%d0%b5%d1%82%d1%8a%d1%82-%d0%b1%d0%be%d0%b8%d0%bd/", "text": "Тежки времена настана за самолетите „Боинг 737 Макс“, след катастрофите в Етиопия и Индонезия. Генералният директор на „Ръководство въздушно движение“ Георги Пеев обясни пред  , че в авиацията има едно златно правило – винаги когато има някакво съмнение, че безопасността може да бъде компрометирана, институциите се задействат и налагат съответните забрани. Полетите на „Боинг 737 Макс“ в Европа са спрени, а забрана има и за извършване на полети от САЩ до Русия. Георги Пеев отказа да коментира каква може да е причината за катастрофите и отбеляза, че предпочита да изчака финалните заключения. Пеев отбеляза, че няма пълна забрана за летене на тези самолети, те могат да летят, но без пътници. Авиацията е безопасна, защото е консервативна. Бъдете спокойни и летете, въздушният транспорт е най-безопасният, каза още Георги Пеев. „Без сериозни техники няма как да се справим с това интензивно движение в момента. Аз съм от тези, които с лека носталгия следи това, което се случва”, каза още той. Миналата седмица самолет „Боинг 737 Макс 8“ кацна снощи извънредно на Летище София. Той е летял по маршрут Хургада – Амстердам, но е приземен спешно, заради забраната за полети с този модел машини в небето над Европа. „Самолетът, който излетя, трябваше да кацне в Холандия. Решението да   беше, защото му оставаше толкова гориво, че София беше най-безопасното място. Самолетът все още е на Летище София. Пълна забрана няма за полети с такъв самолет, той може да излети от София без пътници”, обясни Пеев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.16", "title": " Експертът Георги Пеев: Самолетът „Боинг 737 Макс“, кацнал аварийно в София, може да излети без пътници"}
{"url": "https://trud.bg/%d1%87%d0%b5%d0%bb%d0%b5%d0%bd-%d1%83%d0%b4%d0%b0%d1%80-%d0%bc%d0%b5%d0%b6%d0%b4%d1%83-%d1%82%d0%b8%d1%80-%d0%b8-%d0%ba%d0%be%d0%bb%d0%b0-%d0%b2%d0%b7%d0%b5-%d0%b6%d0%b5%d1%80%d1%82%d0%b2%d0%b0-%d0%bd/", "text": "Тежка   взе жертва на главния път Е-79. Инцидентът е станал тази сутрин около 8.00 ч. между Ботевград и село Скравена, предаде БТВ. Ударили са се тежкотоварен камион и лека кола. По неизяснени засега причини шофьорът на автомобила е навлязъл в насрещното платно и се ударил челно в идващия тир. Загинал е на място. Шофьорът на камиона е с отрицателна проба за алкохол. Движението в участъка е затворено. Откъм Ботевград се е образувала колона от камиони.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Челен удар между ТИР и кола взе жертва на главен път Е-79"}
{"url": "https://trud.bg/%d0%b2%d0%b0%d0%bb%d0%b5%d0%bd%d1%82%d0%b8%d0%bd-%d1%80%d0%b0%d0%b4%d0%b5%d0%b2-%d0%bd%d0%b8%d0%b5-%d1%81%d0%bc%d0%b5-%d0%bd%d0%b0%d0%b9-%d1%81%d1%82%d0%b0%d0%b1%d0%b8%d0%bb%d0%bd%d0%b0%d1%82%d0%b0/", "text": "Службите в България работят добре. Ние сме най-стабилната държава на Балканите, това заяви пред   депутатът от ГЕРБ Валентин Радев. Няма по-добра защита срещу страховете на хората от казването на истината, без да пречи на разследването, добави Радев. По думите му, добрите отношения между България и Турция трябва да продължават. Радев призна, че потенциалната опасност от бежанска вълна остава. Европа не може да говори, че кризата с миграцията е свършила. Близо 90% е намалял натискът, но това не означава, че Европа е станала по-притегателно място. „Кризата не е приключила. Пикът е преминал. Европа работи малко бавно, но взехме правилните решения. Трябва да направим това, което премиерът постоянно говори – там, където се случват нещата, да дадем пари и инвестиции, да опазим границите“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " Валентин Радев: Ние сме най-стабилната държава на Балканите"}
{"url": "https://trud.bg/%d0%b4%d0%b2%d0%b0-%d0%bc%d0%b8%d0%bb%d0%b8%d0%be%d0%bd%d0%b0-%d1%81%d0%b0-%d0%bf%d0%b0%d1%80%d0%b8%d1%87%d0%bd%d0%b8%d1%82%d0%b5-%d1%82%d1%80%d0%b0%d0%bd%d1%81%d1%84%d0%b5%d1%80%d0%b8-%d0%ba%d1%8a/", "text": "Не случайно един от основните въпроси, който се задава в интернет напоследък, идва от работещите нашенци в Англия. Какво ще се случи с всички гастарбайтери, много от които на постоянен договор, след Brexit. За съжаление все още дори Европейската комисия не може да даде точен отговор. Мнозина европейски експерти са на мнение, че законите във Великобритания защитават трудещите се, но същите, ще трябва да пуснат молба за временно или постоянно пребиваване, както и при нужда да предоставят необходимите документи за квалификация, защото не е сигурно дали европейските стандарти за професионална степен ще се приемат от Англия след Brexit или не.  Друг често срещан въпрос е, дали традиционните методи за получаване на пари от чужбина (валутни трансфери и банкови преводи) ще продължат да съществуват в сегашния си вид и дали таксите за тези услуги няма да се вдигнат значително. Статистиката показва, че почти 2 милиона са паричните трансфери на година в България. Това се оказва е основният начин, чрез който семействата на работещите в чужбина получават пари от работещите в чужбина. Най-много са чуждестранните преводи правени от българи, работещи в Италия, Гърция, Германия и Великобритания, като най-често сумите, които се изпращат са между 100 и 1000 лева.  Според данни на EURES (European Employment Services), най-често работна ръка се търси от Германия, Испания и Холандия, като преобладават предложения за строителната индустрия и за обслужващ персонал, а във Великобритания и САЩ се намират двете най-големи български диаспори. По-притеснителното е, че все повече български семейства са зависими от доходите на живеещите в тези две държави. Германия от друга страна е сред най-благоприятните страни започване на работа за българите, тъй като те нямат нужда от разрешение за работа, за да могат да упражняват заетост по трудов договор.  За да привлече внимание върху притесненията и липсата на отговори за бъдещето на българите работещи в други държави, от   предлагат възможност, която има за цел да повиши общественото внимание към гастарбайтърите, награждавайки ги всеки месец!  От   дават чрез томбола награда всеки месец, в размер на до 5000 лева, на всеки, който е направил или получил превод чрез Western Union в офисите им.", "date": "2019.03.16", "title": " Два милиона са паричните трансфери към България от работещите зад граница\t\t\t"}
{"url": "https://trud.bg/%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be%d0%b2-%d1%82%d0%b5%d1%80%d0%be%d1%80%d0%b8%d1%81%d1%82%d1%8a%d1%82-%d0%be%d1%82-%d0%bd%d0%be%d0%b2%d0%b0-%d0%b7%d0%b5%d0%bb%d0%b0/", "text": "Българските служби продължават работата по установяването на маршрута и контактите на терориста от Крайстчърч у нас. Той е   година като е посетил исторически обекти свързани с Освобождението. Върху оръжието му бяха установени   където са се водели решителни битки по време на Руско-турската война като Шипка и Булаир. За сега данните сочат, че той е пребивавал сам у нас, каза главният секретар на МВР Ивайло Иванов. „Постановен е контакт с партньорските служби, установен е целият маршрут на движение на територията на страната и сега се проверяват конкретни данни и връзки. Но искам да успокоя към този момент, че категорично няма данни за някаква дейност, свързана с тероризъм на територията на България. Сега се проверяват местата, където той е преспивал, имаме информация. Тепърва продължава работата на колегите да се установи, все пак е бил една седмица, за да можем да проверим дали се е срещал с български или чужди граждани, ако е имало на територията на страната“, каза Иванов. Главният секретар на МВР присъства на празника на конната полиция на Тодоровден. Той се отбелязва с традиционните състезания и демонстрации в столичния квартал „Бенковски“, по инициатива на Столичната дирекция на вътрешните работи и с подкрепата на Столична община. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.16", "title": " Ивайло Иванов: Терористът от Нова Зеландия е пребивавал сам у нас"}
{"url": "https://trud.bg/%d0%b1%d0%be%d0%b1-%d0%bd%d0%b0%d1%88-%d0%bd%d0%b0%d1%81%d1%83%d1%89%d0%bd%d0%b8%d0%b9/", "text": "Класическа бобена чорба  1/2 кг боб  2 л вода  2 моркова  1 глава лук  1 чушка  1 ч.л. чубрица  1 ч.л. джоджен  1 ч.л. червен пипер  сол  100 мл олио  1 домат  Бобът се кисне в студена вода за 1 нощ. След това се изплаква и се поставя в тенджера. Залива се с водата. Вари се, като образувалата се пяна в тенджерата се премахва. Може и първата вода да се излее, бобът да се изплакне и да се налее нова вода да заври. След това се добавя олиото. Когато бобът е полуомекнал, се добавят морковите, чушката и лукът, които са предварително почистени и нарязани на ситни кубчета. Добавят се и подправките и варенето продължава, докато продуктите омекнат. Накрая, малко преди чорбата да е напълно готова, се добавя и обеленият и нарязан на малки кубчета домат Боб чорбата се сервира топла. Стар фасул в гювечета  300 г боб  1/2 ч.ч. (100 мл) олио  3-4 глави лук  2-3 домата  1 ч.л. червен пипер  магданоз  джоджен  5-6 люти чушлета  Фасулът се почиства, измива и се залива със студена вода. Вари се на умерен огън. Лукът, нарязан на ситно, се задушава в мазнината до омекване, прибавят се червеният пипер и доматите. Задушава се леко. Свареният фасул се прецежда. Разпределя се в гювечета. Отгоре се разпредля запръжката. Върху нея се поставя по едно резенче домат и по желание – лютиво чушле. Посолява се, поръсва се с магданоз и джоджен и се слагат по 3-4 с.л. от водата, в която е врял фасулът. Гювечетата се запичат на фурна и се поднасят топли. Стар фасул по манастирски  250 г боб  1 глава лук  1 люта чушка  4 с.л. олио  1 морков  1 с.л. брашно  джоджен или чубрица  сол  Фасулът се накисва от вечерта в студена вода. Залива се с чиста вода и бавно се подгрява до кипване. След това се вари на тих огън заедно с нарязаните на едро лук, морков, лук, лютивата чушка и олиото. Когато зърната на фасула омекнат, част от тях се изваждат и се намачкват, след което отново се връщат. Прибавят се брашното, размито с малко студена вода, и сол. Ястието се кипва и след 5 минути се отстранява от огъня. Поръсва се с джоджен или чубрица. Боб с кисело зеле и свински ребра  500 г боб  2 глави лук  олио  сол  750 г свински ребра  1 ч.л. червен пипер  1 малка глава кисело зеле  1 люта чушка  1 суха чушка  черен пипер  Сварете боба с една нарязана глава лук, олио и поръсен със сол. В олио запържете свинските ребра, добавете втората глава лук, нарязана, и овкусете с червен пипер. Нарежете киселото зеле, една люта чушка и една суха чушка. Всичко това варете в тенджерата под налягане. Добавете вода. Варете за около половин час. Изсипете боба в тава и добавете зелето и малко зелев сок, поръсете с черен пипер и така печете, докато остане на мазнина. Бобени кюфтета  250 г белен боб, може и от консерва  2 моркова  1 връзка пресен лук  3 скилидки чесън  3 филии хляб  сол, черен пипер  1 ч.л. червен пипер  джоджен  зехтин  Бобът се сварява. Настъргваме морковите на ренде и ги задушаваме в малко зехтин, докато омекнат. Към тях прибавяме нарязания на ситно лук. Натрошаваме на ситно филиите хляб (или ги смиламе в блендер) и към тях прибавяме отцедения и намачкан боб, чесъна и подправките. Накрая объркваме всичко заедно и оставяме за 30 минути в хладилник да се охлади сместа. Оформяме кюфтета, които нареждаме в тавичка, застлана с хартия за печене. Отгоре намазваме съвсем леко със зехтин. Печем в предварително загрята на 180 градуса фурна за около 30 мин. или докато станат златисти. По желание към тях може да се приготви млечен сос от кисело мляко, майонеза и чесън. Чили кон карне  300 г кайма  1 червена чушка  1 зелена чушка  1 люта чушка  1 глава лук  5-6 скилидки чесън  250 г боб – червен или смесен от няколко вида  125 г царевица от консерва, отцедена  500 мл доматен сос  60 мл червено вино  сол, черен пипер  1/2 ч.л. къри  1 ч.л. кимион  1/2 ч.л.къри по желание  Нарежете на ситно лука, чесъна и чушките и ги запържете в дълбок съд. Добавете каймата, кимиона и разбърквайте, докато се запържи, след което прибавете боба и доматения сос. Долейте виното и малко гореща вода и задушавайте под капак за 15-ина минути. По желание добавете сос Табаско. Идва ред да добавите царевицата, след което задушавайте за още 5 минути или до пълното омекване на боба. Накрая готовото Чили кон карне се отема от котлона и се поръсва с накълцан магданоз.", "date": "2019.03.16", "title": " Боб наш насущний"}
{"url": "https://trud.bg/%d1%84%d1%80%d0%b0%d0%bd%d1%81-%d1%82%d0%b8%d0%bc%d0%b5%d1%80%d0%bc%d0%b0%d0%bd%d1%81-%d0%bf%d1%80%d0%b8%d0%ba%d0%b0%d0%bd%d0%b8-%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d0%b4/", "text": "Първият заместник-председател на Европейската комисия (ЕК) Франс Тимерманс представи условията на отлагането на Брекзит и прикани британците да останат в митническия съюз на Европейския съюз. Той направи това изявление в интервю, публикувано в събота от германската медийна група Funke, цитирано от TACC. „Ако британците се нуждаят от забавяне, тогава трябва да знаем защо“, каза Тимерманс. „Докато това не е ясно, Брекзит може да бъде отложен само за две седмици, с единствената цел да се предотврати хаотичното напускане на 29 март,“ каза той. Както подчерта заместник-председателят на ЕК, през това време Лондон трябва да каже какво иска. „Да се организират нови избори? Да се проведе нов референдум? Само след това можем да говорим за отлагане с няколко месеца“, отбеляза той. Тимерманс смята, че Обединеното кралство може остане в митническия съюз на ЕС. „Може би мнозинството в британския парламент ще подкрепи това“, каза той. „Британците гласуваха за напускането на ЕС, а не на митническия съюз“, каза политикът. По думите му Брекзит „ще бъде най-голямата трагедия в историята на ЕС“. По-рано британският парламент подкрепи предложението на правителството да отложи оттеглянето на Обединеното кралство от Европейския съюз за по-късна дата. По време на гласуването в Камарата на общините в четвъртък 412 депутати подкрепиха отлагане на Брекзит, 202 бяха против. Сега британското правителство трябва да изпрати искане до ЕС за така нареченото техническо отлагане на датата на Брекзит до 30 юни, ако Камарата на общините одобри до 20 март проект на споразумение с ЕС , което премиерът Мей успя да постигне по време на преговорите с Брюксел. Ако това не се случи, кабинетът ще изисква отлагане на Брекзит за по-дълъг период, чиято продължителност ще трябва да бъде съгласувана с ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Франс Тимерманс прикани британците да останат в митническия съюз на ЕС"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bd%d0%b0%d1%88%d0%b8%d1%82%d0%b5-%d0%b7%d0%b0%d0%ba%d0%be%d0%bd%d0%bd%d0%b8-%d0%bf%d0%be%d0%bb%d0%b5%d1%82%d0%b8-%d0%b2-%d0%b5%d0%b3%d0%b5%d0%b9%d1%81%d0%ba/", "text": "Гръцкото определение като „заплаха“ на полетите на Турция над Егейско море, е несъвместима с Алианса и добросъседските отношения, заяви Турция, в отговор на спора на страните от Егейско море, предава Anadolu Agency. Изявление на гръцкото външно министерство за военните действия на Турция в Егейско море беше „странно“ както по отношение на времето, така и по отношение на съдържанието му, заяви в изявление Хами Аксой, говорител на турското външно министерство. Турция смята, че свободното използване на международното въздушно пространство над Егейско море не трябва да представлява спорен въпрос между двете страни, каза Аксой. „Гърция, от своя страна, претендира за 10 мили въздушно пространство над шестте мили от териториалните води в явно противоречие с международното право“, добави той. „Фактът, че Гърция възприема полетите на Турция – които са в съответствие с международното право – като заплаха и ги представя като нарушения, по никакъв начин не е съвместима със солидарността в рамките на НАТО и добросъседските отношения“, каза Аксой. В четвъртък турският президент Реджеп Тайип Ердоган каза, че ако Гърция изпрати изтребители за прехващането на турски F-16 над Егейско море, то не бива да се изненадва, ако Турция отговори на гръцките полети по същия начин. „Ако излетите, моят [изтребител] също ще излети“, каза той в телевизионно интервю.  Но гръцкото външно министерство нарече забележките на Ердоган „напълно неприемливи“, твърдейки, че турските полети нарушават гръцкия суверенитет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " Турция: Нашите законни полети в Егейско море не заплашват Гърция"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bc%d1%8e%d1%81%d1%8e%d0%bb%d0%bc/", "text": "Не мога да давам оценка на службите, защото не съм навътре в дейността им и се надявам, че си вършат добре работата. Това коментира Цвета Караянчева пред „ “ във връзка с терористичната атака в Нова Зеландия, извършена от човек, който е бил миналата година в България. По повод   на плащанията на дълговете и лихвите на мюсюлманското вероизповедание, председателят на НС заяви, че то е в тежко финансово състояние и заради това се е пристъпило към подобно решение – защото духовните лица не са взимали заплати с месеци. Караянчева посочи, че специалисти са изказали мнение, че българските мюсюлмани трябва да бъдат подкрепени, защото са възможна защита от проникването на ислямски фундаменталистки идеи. Лихвите по натрупаните дългове ще се разглеждат по общо основание, обясни шефът на Народното събрание. Няма ортаклък с ДПС, категорична бе Караянчева, отговаряйки на онези, които внушават, че има съглашателство между ГЕРБ и ДПС. Никола Чанев ще е кандидат на ГЕРБ за кмет на Кърджали, обяви Караянчева, коментирайки ситуацията в този регион на страната, откъдето тя е и депутат. Идеите за промените в законодателството идват от министерствата, от неправителствените организации, и според нея, те се правят, за да се отговори на нуждите и промените в обществото. Караянчева призова да не се критикуват така остро народните представители, защото те са избрани от хората по места и познават проблемите на хората там, работят тези хора да живеят по-добре. Според председателят на НС има закони, които трябва да се приемат бързо, но има и закони, които могат да изчакват и с месеци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2019.03.16", "title": " Цвета Караянчева: Българските мюсюлмани трябва да бъдат подкрепени"}
{"url": "https://trud.bg/%d1%80%d0%b8%d1%86%d0%b0%d1%80%d0%b8%d1%82%d0%b5-%d1%82%d0%b0%d0%bc%d0%bf%d0%bb%d0%b8%d0%b5%d1%80%d0%b8-%d0%be%d1%82-%d1%81%d0%b5%d0%b2%d0%b5%d1%80%d0%bd%d0%b0-%d0%bc%d0%b0%d0%ba%d0%b5%d0%b4%d0%be/", "text": "Рицарите тамплиери от Северна Македония подготвят дървен трон за подарък на Папа Франциск. Очаква се Светият Отец да седне в него, докато е на площада в центъра на Скопие. Това съобщи в Стара Загора Румен Ралчев, Велик приор на Ордена на рицарите тамплиери в България. Той допълни, че тронът ще бъде позлатен от българин – художника-реставратор Климент Атанасов от Бургас, предаде БТВ. Българските рицари, които са привърженици на икуменизма – движението за сливане на всички християнски църкви в една, готвят за папата свой подарък – дървена икона, която се изработва в Пловдив, съобщи още Ралчев. По предварителна информация папата ще дойде на Балканите тъкмо с послание за икуменизъм. Папа Франциск ще направи посещение в България и Северна Македония през първата седмица на месец май. У нас той ще кацне на 5 май, а в Скопие ще бъде на 7 май. По време на посещението му у нас, в аулата на Софийския университет ще се проведе хоров фестивал на Ордена, но денят съвпада случайно с първия ден от папската визита в София. Вчера в Стара Загора Орденът на рицарите тамплиери, които са около 500 души в цялата страна, проведе своя 11 поред Духовен събор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Рицарите тамплиери от Северна Македония ще подарят на папа Франциск дървен трон\t\t\t"}
{"url": "https://trud.bg/104-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d1%80%d0%b8%d1%82%d0%b0%d0%bd%d0%ba%d0%b0-%d0%b2%d0%bb%d0%b8%d0%b7%d0%b0-%d0%b2-%d0%b7%d0%b0%d1%82%d0%b2%d0%be%d1%80%d0%b0-%d0%be%d1%82-%d0%bb/", "text": "Във Великобритания 104-годишна обитателка на старчески дом поиска да попадне в затвора, съобщи местния в. Bristol Post, цитира БГНЕС. „Аз съм на 104 г. и винаги съм била на страната на закона, така че сега искам да бъда в тъмната страна”, заяви Ан Броукънброу. Домът за възрастни Stokeleigh Care Home в Бристъл, в който живее пенсионерката, реши да поглези обитателите си с благотворителна акции. Те написаха на листа хартия какви желания искат да им бъдат изпълнени, като посочват и контакти за връзка. След това листчетата бяха изпратени в търговските вериги, където се окачваха на видими места, за да могат посетителите да изпълнят желанията на пенсионерите. Местната полиция реагира радостно на необичайното пожелание на Броукънброу. Служителите обещаха да дойдат в дома на 20 март и да откарат под стража възрастната жена, уточнява „Дейли мейл”. В списъка на нестандартните желания фигурираше още возене с „Ролс ройс”, посещение в мотоклуб, масаж и прегръдка с пудел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " 104-годишна британка влиза в затвора от любопитство"}
{"url": "https://trud.bg/%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82%d0%ba%d0%b8-%d0%b1%d0%bb%d0%be%d0%ba%d0%b8%d1%80%d0%b0%d1%85%d0%b0-%d0%b4%d0%b2%d0%b8%d0%b6%d0%b5%d0%bd/", "text": "Участниците в движението „жълти жилетки“ започнаха да се събират в центъра на френската столица от 8 часа местно време, часове преди началото на 18-ата седмична протестна акция. Десетки протестиращи са блокирали движението в горната част на авеню „Шанз Елизе“ в Париж. Според данни на телевизионния канал Бе Еф Ем на площад „Шарл дьо Гол“ са се събрали вече над 300 души.  Полицейски отряди са поставили железни заграждения в долната част на парижкия булевард. Мобилни щитове са поставени и пред близките правителствени сгради. В социалните мрежи предстоящата акция е наречена „Акт-18 – Ултиматум – Цяла Франция в Париж“. Един от лидерите на „жълтите жилетки“ – Eрик Друе, каза, коментирайки днешната акция, че очаква активизиране на протестите тази събота. Миналата седмица, на 9 март, според данни на вътрешното министерство в демонстрациите в цялата страна са се включили по-малко от 30 000 души. Това бе най-слабата активност на движението в цялата му история. В първия протест, на 17 ноември, участваха 282 000 души, припомня ТАСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " „Жълтите жилетки“ блокираха движението на „Шанз Елизе“ в Париж"}
{"url": "https://trud.bg/%d0%bf%d0%be%d0%b6%d0%b0%d1%80-%d1%83%d0%bd%d0%b8%d1%89%d0%be%d0%b6%d0%b8-%d1%81%d0%ba%d0%bb%d0%b0%d0%b4-%d0%bd%d0%b0-%d1%84%d0%b0%d0%b1%d1%80%d0%b8%d0%ba%d0%b0-%d0%b7%d0%b0-%d0%ba%d0%be%d0%b2%d1%87/", "text": "Мощен пожар обхвана складовите помещения на фабрика за производство на ковчези в източната част на Бостън, съобщава Ройтерс. Няма данни за жертви. Един пожарникар е приет в болница след като е вдишал токсичен дим. Състоянието му е стабилно. Огънят се оказал труден за потушаване заради огромното количество дърво и химикали, складирани във фабриката. В продължение на няколко часа, въпреки усилията на огнеборците, над склада са се виждали огромни огнени топки, предизвикани от експлодиращите кутии с лак. Заради гъстия и токсичен черен дим живеещите в района на стихията бяха посъветвани да не отварят прозорците си и да останат по домовете си. Огънят се е разпространил, тъй като пламъците са тръгнали от пространство над пръскачките от противопожарната система. Причината за възникването на пожара се изяснява. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Пожар унищожи склад на фабрика за ковчези в Бостън (ВИДЕО)"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d0%b7%d0%b0%d0%b4%d1%8a%d0%bb%d0%b6%d0%b8%d1%82%d0%b5%d0%bb%d0%bd%d0%be-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80/", "text": "Русия задължително ще отговори на новите  , наложени от ЕС срещу руски граждани заради инцидента в Керченския пролив. Това се посочва в публикувано днес комюнике на  , цитирано от  . „Мотивът за включването на наши сънародници в незаконните санкционни списъци на ЕС поразява с лицемерието си и цинизма. По същество става дума за сътрудници на граничната служба на Федералната служба за сигурност на Руската федерация, които мъжествено изпълняват своя дълг за защита на държавната граница на нашата страна. „Вината“ на нашите граничари е в това, че със своите решителни действия те са се противопоставили на грубата провокация в района на Керченския пролив, организирана от киевските власти на 25 ноември 2018 г. Руската страна няма да остави без отговор враждебната акция на ЕС“, се посочва в комюникето на руското външно министерство.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.16", "title": " МВнР на Русия: Задължително ще отговорим на новите санкции на ЕС във връзка с инцидента в Керченския пролив"}
{"url": "https://trud.bg/%d0%b2%d0%b8%d0%b5-%d0%bc%d0%be%d0%b8-%d0%bf%d1%80%d0%b8%d1%8f%d1%82%d0%b5%d0%bb%d0%b8-%d0%b2%d0%b8%d0%b5-%d0%bc%d0%be%d0%b8-%d1%81%d0%b2%d0%b8%d0%bd%d0%b8-%d0%b8-%d0%bf%d0%b8%d1%8f%d0%bd%d0%b8/", "text": "Поезията му ражда силни творби с несъмнена зрялост. Поразеният от туберкулоза поет знае, че и той е обречен на скорошна смърт. И живее със страх и с отчаяната дързост да го прикрие. Заменя кръга си от връстници-начеващи писатели със случайни спътници от долните етажи на обществото. След като се отърва от предишната си благочестивост, литературната ни критика го удари през просото. Освен неблагочестиво – и неоспоримо квазилитературно. В Уикипедия Александър Вутимски /1919-1943 г./ е представен като един от първите автори с “хомосексуална тематика и естетика”. Като че ни задължават да мислим, че след него е започнало да бъка от таквиз. Това с хомосексуалната естетика новите знаещи може и да го преподават, но аз изглежда съм го пропуснал. Авторите на биографии в Уикипедия очевидно приемат като даденост всяко нещо в авторитетните за тях издания. Та успокойте дишането – на такъв прочит днес се радва Вутимски. Дълго след 1944 г. Вутимски се радва на мълчание. Не знам по силата на каква естетика, но със сигурност се е била намесила догматиката. Да не забравяме, че до ранната си смърт поетът няма стихосбирка, а пък проза и есета почти не е публикувал в периодиката. Тъй че за просветения читател си остава недостъпен. Едва в 1960 г. е издадено томче с негови стихотворения. Което за съжаление не му отрежда мястото в нашата поезия, което той заслужава. Въпреки усилията и убеждението на авторитетни писатели от неговото поколение. Но да не подминаваме поколението от високоталантливи и културни автори, родени в 1919 г. или година-две около нея. Първо – защото, макар и неотбелязани като общност в литературната история, те са важни и именно така в българската литература. Ще добавя и култура – защото с присъствието си налагаха в литературния живот стил отвъд догматиката и формираха читателски вкус без водеща доминация на идеология. За постиженията им ще разберете, като изброя имената: Валери Петров, Богомил Райнов, Емил Манов, Богомил Нонев, Невена Стефанова, Михаил Величков; рано отишлите си от живота или от литературата таланти: потесата Весела Василева /умряла при катастрофа във Виена в 1944 г./, есеиста Любомир Йорданов /загинал при бомбардировките на София в 1944 г./, Весела Осиковска /разделила се с литературата след брака си със световноизвестния журналист Уилфред Бърчет/ и др. Споменавам само софиянците, защото те са житейското и литературното обкръжение на Вутимски между 1935-1938 г. Докато са още ученици и обединени в редакционния комитет на сп. “Училищен подем”, което и издават, ръководени от преподавателката по литература от І Софийска мъжка гимназия Анастасия Балабанова. Тъй че, макар и необявени за литературно поколение, те винаги са се чувствали като общност с единни корени. Оттук следва и второто – те бяха единствените източници на автентична информация за живота, личността и характера на Вутимски. Тъй като цялото му семейство измира като него от туберкулоза, а тежкият му живот на бездомник, замръкващ в хотели /ако намери пари/ или на случайни места, и на посетител на санаториуми го обвързва със случайни хора, нехаещи за литературната памет. В поколението има един белетрист /Емил Манов/ и един драматург /Михаил Величков/. Останалите сътворяват предимно поезия, есеистика, публицистика, литературна и художествена критика, киносценарии; занимават се с преводачество. С това те имат още един принос – превръщат във висока литература жанрове, смятани за нелитературни и второстепенни. И Вутимски е като тях. Основното му творчество е в поезията, останалото – в есеистиката и в прозата, която клони към есеистика. Но и не е като тях. Отишъл си е само на 24 години и е оставил незавършено творчество. Още по-вярното ще бъде – едва започнато. Вутимски носи стремежа да акумулира култура и знание, притежава жаждата и любопитството на откривателя, емоционалност и любов към света. А тези качества при наличието на ярък усет към Словото гарантират много сериозно литературно присъствие. За него на Вутимски му е трябвало време. Но времето, недостигнало му за литературно творчество, му е било достатъчно да създаде завършена впечатляваща поетична автобиография. Не от любов към парадокса изричам това. Вутимски само загатва в немногото си есета и прозаични късове потенциала си на мислител и познавач на човека. А в поезията си освен, че е оставил силни творби и показал несъмнена зрялост, той е разкрил себе си и отношението си към света. До степен да ги възприемем за негова завършеност. И да нямаме големи очаквания към бъдещи ненаписани редове. За разлика от Дебелянов, Смирненски, Вапцаров. Този привиден парадокс и зрелостта на поета Вутимски се дължат на огромния товар от страдания, определен от съдбата му. И от особеностите на характера, поел страданията. Вече споменах за болестта му – поразеният от туберкулоза поет знае, че и той е обречен на скорошна смърт. И живее със страх и с отчаяната дързост да го прикрие. А още е и социално обречен. Записва се да следва, но още първата година напуска поради липса на средства. Не си намира добре осигурена работа. Постепенно заменя кръга си от връстници-начеващи писатели със случайни спътници от долните етажи на обществото. Няма и характера на борец. Пък и при тази двойна обреченост кой ли би градил дългосрочна програма, въоръжен с търпение и воля. А и никой – колко рядко е ставало това, не се е опитал да му помогне и запази заради таланта му, доказан и многообещаващ.     Като казвам, че Вутимски написва завършена впечатляваща поетична автобиография, нямам предвид само късните трагични акорди в нея. Напротив, употребявайки завършена, визирам и изминат път. Той започва с обяснимата за юноша на 16-17 години и доминираща в поезията му жизнеутвърждаваща радост и любов към света. Донякъде привнесена от средата на левонастроените му приятели, донякъде присъща на Вутимски /и възрастта му тогава/ е и социалната тематика. Съчувствието му се насочва не към жертвите на социалния контраст, а към типажи, белязани и осъдени – стихотворенията “Лудият” и “Пияницата”. Обречеността се крие и зад пълното скъсване с ранните леви идеи, доминиращи и привлекателни тогава. Всъщност интелектуалецът у него се разграничава по-скоро от догматиката и от предписанията й за светоглед и творчество. И като че ли в опоетизираната му обреченост единствено одично звучи чувството за свобода, радостта от преодоляването на препъващи го готови истини, рецепти и предписания.   Лудият В безкрайната и пуста равнина,  в олющената потъмняла лудница  до много късно някой тихо стене. Студените решетки крият луд  и стая прашна, малка и изцапана.  Пред нея свети цялото небе,  огромно, неподвижно и безжизнено.  А тук срещу света живее лудият  и съзерцава дълго равнината. Той тук е остарял и тук привел се е.  Ръцете му полека пожълтели са.  Понякога той тихичко въздишал е  и с доктора е разговарял кротко.  “Ще трябва да си тръгвам, господине” –  е казвал той усмихнато през сълзи.  И после е разправял за града  със мънички усамотени къщици,  със кучета, със весели бездомници.  И пак мърморил е:  “Навярно моя дядо ще се радва.  Той има дълга сребърна брада.”  Но след това той сам си е припомнял,  че дядо му е мъртъв от години.  И сядал е на пода, и заплаквал е,  и в здрача тихо милвал е чорапа си,  и молил се е с скръстени ръце. Така живее лудият. Безкрайно –  с обърнати очи към равнината.  Във него бяс понякога напирал е.  И нощем, нощем – вий не сте ли виждали,  когато той крещи срещу решетките,  когато удря със юмрук лицето си  и сам се гърчи – като звяр – и вие,  протягайки ръиете си напразно  от лудницата вънка към света.   Пияницата Комините изглеждат сини в здрача,  фенерите – самотни и замислени.  А той е стар пияница  и нощем  безмълвният му черен силует  клатушка се в безлюдни улици край оградите. Пияницата, който няма никой,  обезумя – от алкохол навярно. От кръстопът на кръстопът все сам  той безпределно скита в полунощите.  По стъпалата на кръчмите дреме.  Въздиша под огромните дървета.  И никой досега не е узнал  в мълчанието нощно на града  що съзерцава той и що си спомня. Понякога във улицата сам  той на колене тихо се е молил. И котките отправяли във мрака  зениците си фосфорни към него.  Той виждал е икони в тъмнината  и сребърни ръце на богородици.  И плачел е, и тръгвал е отново  с обърнати очи на сомнамбул. Пияницата? – Той бе сам и никому  до днес за нищо не е бил потребен. Стражарите във мрака са го ритали.  И градските метачи на разсъмване  по тъмните ъгли са го ругаели.  И той върви и смее се безсмислено,  или подпрен на уличния стълб,  прегракнало и неразбрано пее. Такъв е днес живота му. Понякога  пияницата тихо се оплаква  на старите дървета, на фенерите.  От алкохол обезумял е сигурно. А ако вече края му е близо,  бъдете тъй добри и пожелайте му  да не издъхне като пес във тинята.  И без това той няма никой никъде.  Да бъде между хора пак, поне в участъка.  И нека после спи спокойно, кротко,  от бога и от хората простен.   Мои приятели Вие, мои приятели, вие, мои свини и пияници,  къде сте сега, мои мили, в механата да седнете всичките,  да разрежете бутове печени, да заръчвате пак, да не плащате,  да сте силни от виното всичките и с юмрук да строшите главите си. Вие често ми казвахте: – Брат, ти си пак между нас, заповядай  Тук има ром и хармоники, и китари, и луди момичета  И аз сядах до вас – и се смеех, и плачех на плаж, и ругаех,  при вашите груби усмивки и безумни и весели викове….. Но сега вас ви няма, нали? Къде сте, не зная и защо сте ми.  Ах, защо сте ми вече наистина – в тези нощи с мъгли и фенери. Не ми трябва да съдите повече моите думи, въпросите, сълзите –  мои съдници вече видях и наситих се на умници под път и над път.  Вий сте всички добри… мои приятели, мои весели, стари пияници…  Ах, къде сте сега, мои мили, в механата да седнете всичките…  Аз умирам в мъглите сега… под големия син хоризонт.  Да ви стисна ли тихо ръцете? Да заплача ли? Никога! Никога!", "date": "2019.03.16", "title": " Вие, мои приятели, вие, мои свини и пияници!\t\t\t"}
{"url": "https://trud.bg/15-%d0%b6%d0%b5%d1%80%d1%82%d0%b2%d0%b8-%d0%b2%d0%b7%d0%b5-%d1%86%d0%b8%d0%ba%d0%bb%d0%be%d0%bd%d1%8a%d1%82-%d0%b8%d0%b4%d0%b0%d0%b8-%d0%b2-%d0%b7%d0%b8%d0%bc%d0%b1%d0%b0%d0%b1%d0%b2%d0%b5-%d0%bd/", "text": "Най-малко 15 души са загинали, а стотина се водят за изчезнали в източната част на Зимбабве, ударена от циклона „Идаи“, който засегна и съседен Мозамбик, предаде Франс прес. Потвърденият броя на загиналите е 15, 15 са и ранените, съобщи в Туитър министерството на информацията на Зимбабве. От бурните ветрове са повредени или напълни разрушени 50 къщи. Циклонът засегна хиляди хора, след като причини спиране на електрозахранването, а основните мостове бяха наводнени в района Маникаланд, който се намира на границата с Мозамбик, посочи зимбабвийски депутат. В петък циклонът премина през Мозамбик и причини смъртта на най-малко 19 души и на практика отразя от останалата част на страната крайбрежния град Бейра, прекъсвайки електрозахранването и телефоните. Летището също бе затворено, припомня АФП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " 15 жертви взе циклонът „Идаи“ в Зимбабве, над 100 души са изчезнали"}
{"url": "https://trud.bg/%d0%bf%d0%b5%d1%82%d1%8a%d1%80-%d1%81%d1%82%d0%be%d0%b9%d1%87%d0%b5%d0%b2-%d0%be%d1%82%d0%bd%d0%be%d0%b2%d0%be-%d0%b5-%d1%81%d0%b2%d0%b5%d1%82%d0%be%d0%b2%d0%b5%d0%bd-%d1%88%d0%b0%d0%bc%d0%bf%d0%b8/", "text": "Носителят на 11 световни купи по плувен маратон – Петър Стойчев, стана световен шампион по ледено плуване! Той успя да защити титлата си в кралската дистанция 1000 м от 2017 г., която спечели навръх Богоявление в Бургхаузен, Германия, съобщава  . Българинът бе най-добър в ледените води на Семьоновское езеро в северния руски град Мурманск. Стойчев постигна убедително победата за 12 минути и 10 секунди. Това е и нов световен рекорд в най-дългата дисциплина. Предишното върхово постижение също беше на неговата сметка. В Русия днес (16 март) той беше с 5 секунди по-бърз от рекордното си плуване в предишното издание на шампионата. Още от самото начало българинът, който е световен шампион и на 25 км в открити води от 2011 г., показа, че е фаворит в своята серия. Организаторите от самото начало го поставяха след най-добрите и той доказа, че мястото му е на най-високото стъпало на почетната стълбичка по време на награждаването тази вечер. Представянето на Стойчев смая и коментатора на състезанието, който през повечето време го наричаше „машина“. Стойчев замина за Мурманск – град, който се намира по-близо до Северния полюс, отколкото до Москва, в сряда (13 март) и направи няколко тренировки във водите, преди да се впусне в леденото предизвикателство. Организаторите бяха преобразили езерото, което преди седмица беше покрито с лед, който достигаше дебелина 80 см. То имаше 10 коридора и беше с дължина 25 метра. Така Стойчев направи 40 дължини преди да вдигне победоносно ръце. За щастие на повечето участници температурата на въздуха и водата в днешния ден бе далеч по-благоприятна. Тренировките се проведоха при температура на въздуха -7 градуса по Целзий, докато днес над Мурманск грееше слънце и температурата на водата беше малко под 0 градуса. 42-годишният Петър Стойчев е носител на световната купа по плувен маратон 11 последователни пъти от 2001 до 2011 г. Последното му предизвикателство беше участие на плувния маратон в близост до Антарктида, където завърши първи в конкуренцията на 15 участници от 9 държави. Световното първенство по ледено плуване се провежда едва за трети път, а българинът е участвал в две негови издания, в които неизменно е първи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " Петър Стойчев отново е световен шампион в ледени води"}
{"url": "https://trud.bg/%d1%81%d0%b1%d0%bb%d1%8a%d1%81%d1%8a%d1%86%d0%b8-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d0%bf%d1%80%d0%be%d1%82%d0%b5%d1%81%d1%82%d0%b8-%d0%bf%d1%80%d0%b5%d0%b4-%d0%b0%d0%bb%d0%b1/", "text": "Сблъсъци по време на антиправителствения протест в Тирана. Демонстрацията, започнала като мирен марш, прерасна в стълкновения с органите на реда, след като няколко от протестиращите се опитаха да нахлуят в сградата на парламента. За да ги спре полицията използва сълзотворен газ и водни оръдия, а демонстрантите отвърнаха с камъни срещу полицейския кордон, съобщава БГНЕС. Ситуацията около сградата на парламента е напрегната. Съобщава се за ранени полицаи и демонстранти, но не се уточнява броят им. Около два часа продължи напрежението пред законодателния орган. Демонстрантите се опитваха да влязат в сградата, замеряха полицията с твърди предмети. В отговор служителите на реда използваха сълзотворен газ и водни оръдия. Протестиращите искат оставката на премиера Еди Рама и създаването на преходен кабинет, който да свика предсрочни парламентарни избори. Поддръжниците на опозицията обвиняват правителството в корупция и организирана престъпност. На най-масовия, според опозицията, протест, който „пише история“, се чуваха скандирания “Рама, тръгвай си”, “Рама престъпник“ и се развяваха плакати, на които образът на премиера беше сравнен с венецуелските лидери Мадуро и Чавес. Лидерът на Демократическата партия Лулзим Баша призова протестиращите да напуснат района на парламента. Демонстрантите започнаха да се изтеглят към партийната централа на демократите. Очаква се Баша да направи изявление и да призове участниците в протеста да се разотидат. Президентът на Албания Илир Мета вече призова за сдържаност и избягване на конфронтации по време на протеста. САЩ и ЕС призоваха опозицията да не използва или насърчава насилието и да седне на масата за преговори. Опозицията поиска разрешение да проведе протеста в продължение на 48 часа, но полицията го отхвърли.", "date": "2019.03.16", "title": " Сблъсъци по време на протести пред албанския парламент"}
{"url": "https://trud.bg/%d0%b5%d1%81-%d1%81-%d1%83%d0%bb%d1%82%d0%b8%d0%bc%d0%b0%d1%82%d1%83%d0%bc-%d0%ba%d1%8a%d0%bc-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b4%d0%b0-%d0%bd/", "text": "Брекзит може да бъде отложен само до 1 юли. Това гласи документ, раздаден на представители на всичи държави членки на Европейския съюз, съобщава  . Документът е подготвен от представители на ЕС и има за цел да подготви съюза за всички проблеми, които ще настъпят ако Брекзит бъде отложен, както  . В доклада се казва, че всички държави членки на ЕС, дори и напускащите, са длъжни да организират европейски избори в периода от 23 май до 26 май. Ако това не се случи и Европарламентът проведе първото си пленарно заседание на 2 юли, докато Великобритания все още е в ЕС, безопасността на европейските институции „ще бъде изложена на риск“. В документа пише още, че Брюксел е готов да удължи срока на Великобротания за излизане от ЕС, но 1 юли ще бъде послената възможна дата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " ЕС с ултиматум към Великобритания да напусне съюза до 1 юли"}
{"url": "https://trud.bg/iii-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%82%d1%83%d1%80%d0%bd%d0%b8%d1%80-%d0%bf%d0%be-%d0%bf%d0%bb%d1%83%d0%b2%d0%b0%d0%bd%d0%b5-%d0%bf%d0%b8%d1%80/", "text": "Трети международен турнир по плуване „Пирин“ започна днес в Благоевград. Турнирът бе открит от заместник- кмета по икономика и финанси на община Благоевград- Иво Николов, който приветства участниците с „добре дошли“ от името на кмета д-р Атанас Камбитов. „Споделям убеждението, че от малки децата трябва да бъдат учени на дисциплина, спорт, усърдие и характер. Пожелавам Ви да продължавате да вървите нагоре, успешно да развивате плуването в Благоевград, да изграждате нови медалисти и шампиони“, каза в част от приветственото си слово зам.-кметът. Сред официалните гости на откриването бяха още Георги Аврамчев – управител на БФПС, Димитър Бобев- главен секретар на БФПС, управителя на спортни имоти- Валери Миков, управителят на Спортен комплекс „Пирин“ Иван Маджиров, Румяна Станоева- експерт в направление „Младежки дейности, спорт и туризъм“ в Община Благоевград, председателят на плувен клуб „Пирин“ Валентина Атанасова. Георги Аврамчев благодари на Община Благоевград, в лицето на д-р Атанас Камбитов за усилията и подкрепата за развиването на плувните спортове. Пред огромната публика в плувния басейн, групата по синхронно плуване от „Пирин“, с ръководител Миглена Бояджиева, представи своите красиви съчетания. В третото издание на турнира участват 45 плувни клуба, представители от България и Северна Македония. Плувците от клубовете са от 6 възрастови групи- от родени през 2010 година до мъже и жени. Възрастовите групи включват мъже и жени- 2001 година и по-големи, група А. Група В е за родените през 2002, 2003, 2004 година, момичета и момчета, в категория С са родените през 2005 и 2006 година, в група D влизат родените през 2007,момичета и момчета. Родените през 2008 година са в категория E, а в група F са включени родените през 2009 и 2010 година. Турнирът се организира от ПК „Пирин“, със съдействието на БФПС, Община Благоевград и Спортен комплекс „Пирин“. Състезанието продължава и утре 17 март (неделя).", "date": "2019.03.16", "title": " III Международен турнир по плуване „Пирин-Благоевград“ прие 500  плувци от страната и чужбина"}
{"url": "https://trud.bg/%d0%bd%d0%be%d0%b2%d0%b0-%d0%b7%d0%b5%d0%bb%d0%b0%d0%bd%d0%b4%d0%b8%d1%8f-%d0%bf%d1%80%d0%be%d0%bc%d0%b5%d0%bd%d1%8f-%d0%b7%d0%b0%d0%ba%d0%be%d0%bd%d0%b0-%d0%b7%d0%b0-%d0%be%d1%80%d1%8a%d0%b6%d0%b8/", "text": "Законите за оръжията в Нова Зеландия ще се променят след масовата стрелба в две джамии в град Крайстчърч. Това обеща премиерът на страната Джасинда Ардърн в свое изявление след трагедията. В   загинаха 49 души, а десетки други бяха ранени. Според Джасинда Ардърн предоставените й информации показват, че стрелецът е имал пет огнестрелни оръжия – две полуавтоматични оръжия, два пушки тип помпа и още една пушка. Брентън Тарант има лиценз за оръжие от ноември 2017 г. „Все още се уточнява как са се развили събития, които са довели до това нападателят да се сдобие с тези оръжия, но аз още сега мога да ви кажа нещо. Нашите закони за оръжията ще се променят“, заяви Ардърн. Тя отбеляза, че в миналото е имало опити за промяна на законодателството в тази насока като последните опити са били през 2017 г., но „сега е моментът за промяна“. Основната идея, която премиерът на страната лансира са свързани с притежаването на полуавтоматично оръжие. Междувременно директорът на болницата в Крайстчърч обяви, че седем от хоспитализираните 48 ранени след стрелбата са изписани, докато 12 други все още се намират в критично състояние, съобщи Асошиейтед прес. Сред пациентите в критично състояние е и 4-годишно момиченце. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.16", "title": " Нова Зеландия променя закона за оръжията след атентата"}
{"url": "https://trud.bg/%d0%b5%d0%b2%d0%b0%d0%ba%d1%83%d0%b8%d1%80%d0%b0%d1%85%d0%b0-%d0%b0%d0%b2%d1%82%d0%be%d0%b3%d0%b0%d1%80%d0%b0%d1%82%d0%b0-%d0%b8-%d0%b6%d0%bf-%d0%b3%d0%b0%d1%80%d0%b0%d1%82%d0%b0-%d0%b2-%d1%81%d0%be/", "text": "Централна жп гара и автогарата в София бяха временно евакуирани, заради подаден сигнал за поставено взривно устройство, съобщава БГНЕС. Обаждането е получено около 17.30 ч. Районът веднага е бил отцепен от полиция. Пътниците са били помолени да напуснат сградите, а пристигащите автобуси не са били допуснати до автогарата, съобщи за   жена, която е пътувала в автобус от Велико Търново до София. По думите й, всички пристигащи автобуси са били отклонявани за спиране на самия бул. „Мария Луиза“. В 19.10 часа приключи проверката на Централната автогара. Пътниците бяха допуснати до секторите за заминаване и пристигане на автобуси. По същото време бе възстановена и работата на Централната жп гара. От информация са съобщили, че няма закъсняващи влакове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Сигнал за бомба затвори временно централна жп гара и автогарата в София"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd-%d0%b5%d0%ba%d0%b8%d0%bf-%d0%be%d1%82-%d1%81%d1%8a%d1%81%d1%82%d0%b0%d0%b2%d0%b0-%d0%bd%d0%b0-%d0%b2%d0%be%d0%b5%d0%bd/", "text": "Специализиран екип от военно формирование 52090 – Долна Митрополия унищожи днес три ръчни гранати тип „бухалка“. Боеприпасите са намерени при ремонтни дейности в частен имот в гр. Луковит, област Ловеч, съобщават от Министерство на отбраната. До пристигането на военнослужещите от състава на Военновъздушните сили районът е бил охраняван от служители на МВР. Около 18.00 ч. днес след извършено разузнаване на боеприпасите специализираният екип от ВВС транспортира и унищожи гранатите в безопасен район на 3 км. от гр. Луковит. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Специализиран екип от състава на Военновъздушните сили обезвреди боеприпаси, открити в Луковит"}
{"url": "https://trud.bg/%d0%bc%d0%b2%d0%bd%d1%80-%d0%bd%d0%b0-%d1%80%d1%83%d1%81%d0%b8%d1%8f-%d0%bf%d1%80%d0%b8%d0%b7%d0%be%d0%b2%d0%b0-%d0%b5%d0%b2%d1%80%d0%be%d0%bf%d0%b0-%d0%b4%d0%b0-%d0%be%d0%b1%d1%8a%d1%80%d0%bd%d0%b5/", "text": "МВнР на Русия призова Европа да обърне внимание на положението на сърбите в Косово, пише руското електронно издание “Российская газета“. Кризисната ситуация в северната част на Косово е резултат от многогодишни снизхождения спрямо Прищина на „външните куратори“ – САЩ и ЕС. Това обяснява настоящите прекомерни “апетити” на косовските албанци, тяхната непримирима линия в диалога с Белград. Вашингтон и Брюксел са задължени да ограничат радикалите в Прищина, отглеждани под егидата на Запада. Това заяви официалният представител на руското външно министерство Мария Захарова. „Насилието в северната част на Косово, която е населена със сърби, нараства”, каза тя. „Властите в Косово засилват контрола по административната линия, като се позовават на необходимостта от премахване на незаконните доставки на стоки от Сърбия, заради стопроцентовите мита, наложени от Прищина през ноември 2018 година. Липсват определени ресурси за поддържане на живота, преди всичко на определени храни. Прищина постави в списъка за издирване няколко важни фигури от сръбската общност. Сръбските региони са притиснати от силите за сигурност на Прищина“, заяви специалният представител на руското външно министерство. Мария Захарова обърна внимание и на факта, че „заедно с ултимативната„ платформа ”, приета от Косовския парламент на 7 март, обезсмисляща по-нататъшния диалог между Белград и Прищина, както и неотдавнашен опит за установяване на контрол над сръбската част на металургичния комплекс „Трепча“ и лишаване от работа на няколко хиляди служители, тези мерки на косовските власти не са нищо повече от затягане на примката, методично изтласкване на сърбите от провинцията чрез създаване на непоносими условия за тях, заплахи в духа на етнически чистки. “ „Къде са всички европейски структури за правата на човека, къде са хората, които се занимават с човешките права и като цяло разбират проблемите на региона?“ – пита дипломатът. Според представителя на руското външно министерство международните сили за Косово са задължени да изпълнят съществуващия си мандат на Съвета за сигурност на ООН и да предотвратят насилието срещу косовските сърби. „Отбелязваме, че КФОР по никакъв начин не са възпрепятствали предишните агресивни действия на косоварите на север, те остават безразлични дори и сега“, подчерта тя. Мария Захарова припомни рекламното мото, което активно се показва няколко години непосредствено след т.нар. признаване на независимостта на Косово по американските канали: „Косово е земя на възможности“. „Сега виждаме на какви възможности“, отбелязва дипломатът. „Радикалите в Прищина целенасочено подкопават мира и сигурността в Косово и са източник на конфликти в Балканския регион като цяло.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.16", "title": " МВнР на Русия призова Европа да обърне внимание на положението на сърбите в Косово"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d0%b5-%d0%bf%d0%be%d0%ba%d0%b0%d0%bd%d0%b5%d0%bd-%d0%ba%d0%b0%d1%82%d0%be-%d0%bf%d0%be%d1%87%d0%b5%d1%82%d0%b5%d0%bd-%d0%b3/", "text": "Председателят на парламентарната Комисия по културата и медиите Вежди Рашидов е поканен като почетен гост на изложбата „С поглед към България“ в салона на Ректората на Истанбулския университет, съобщиха от пресслужбата на Комисията. Експозицията се открива във вторник, 19 март 2019г. и е част от културната програма в рамките на Българското ротационно председателство на Организацията за Черноморско сътрудничество в периода януари – юни 2019 година. Организатор на проявата е Генералното консулство на България в Истанбул в партньорство с Ректората на Истанбулския университет. В изложбата са представени изявени творци от двете страни, получили образованието си и творческия си опит в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Вежди Рашидов е поканен като почетен гост на изложбата „С поглед към България“ в Истанбулския университет"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%b8%d0%bd%d0%b6%d0%b5%d0%bd%d0%b5%d1%80-%d0%ba%d0%be%d0%bd%d1%81%d1%83%d0%bb%d1%82%d0%b0%d0%bd%d1%82-%d0%b7%d0%b0-%d0%bc%d0%b5%d0%b6%d0%b4%d1%83%d1%81/", "text": "Проектната компания ICGB завърши успешно обществената поръчка за избор на инженер-консултант за изграждане на междусистемната газова връзка Гърция – България, съобщиха от компанията. След открита процедура, комисията, сформирана от възложителя, консорциум „ТИБЕИ“ е избран за изпълнител на проекта, допълниха от ICGB. Ролята на инженер-консултанта е ключова за управлението и контрола на реализацията на проекта във фазата на подготовката и изпълнението на строителния процес. Ангажиментът е за оказване на съдействие на възложителя за реализацията на проекта по време на строителството до момента на пускане на газопровода в експлоатация, както и управление на всички свързани с проекта основни договори – включително договора за доставка на линейни тръби и договора за възлагане на работното проектиране, строителството и доставки, уточниха от ICGB. Предложението на „ТИБЕИ“ е за най-икономичната цена за основния пакет услуги – 5 670 000,00 евро, посочиха от ICGB. Консорциумът е обединение от чуждестранни и български компании. Откритата процедура беше обявена още в края на 2017 г., но поради обжалвания беше спряна за период от около 10 месеца. През септември 2018 г. дванадесет фирми и обединения подадоха оферти за участие в процедурата, се припомня в съобщението. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.16", "title": " Избраха инженер-консултант за междусистемната газова връзка Гърция – България"}
{"url": "https://trud.bg/%d0%b3%d0%b5%d0%be%d1%80%d0%b3-%d0%b3%d0%b5%d0%be%d1%80%d0%b3%d0%b8%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb/", "text": "Заместник-министърът на външните работи и национален координатор за борбата с антисемитизма Георг Георгиев се срещна във Вашингтон с Томас Яздегерди, специален пратеник на Държавния департамент по въпросите на Холокоста. Това съобщиха от пресслужбата на МВР. Двамата обсъдиха мерките за противодействие на нарастващия антисемитизъм в световен план, важността от изучаване и възпоменаване на историята на Холокоста. Дискутирана бе и ролята на България за спасяването на българските евреи по време на Холокоста. Томас Яздегерди поздрави страната ни за приемането й за пълноправен член на Международния алианс за възпоменание на Холокоста (МАВХ). Заместник-министър Георгиев заяви, че българското правителство има твърд ангажимент за противодействие на всякакви прояви с антисемитски характер. „България ще продължи да работи в рамките на международните организации и в сътрудничество със своите партньори от международната общност за спазването на правата на човека, борба с насилието и разпространение на културата на мира“, допълни Георг Георгиев. Заместник-министър Георгиев се срещна и с представители на водещи американски еврейски организации. Той ги запозна с мерките на България за противодействие на антисемитизма, ксенофобията и езика на омраза и усилията, свързани с изучаване и възпоменание на Холокоста. „Българското общество е изключително толерантно, а страната ни е с доказан модел на етническа и религиозна толерантност. България ще продължи да бъде в „първите редици“ на борбата срещу тероризма и всички прояви на нетолерантност, ксенофобия, екстремизъм и омраза“, заяви Георг Георгиев. Представителите на еврейските организации изразиха висока оценка от ползотворния диалог с българското правителство, който допринася за задълбочаване на българо-американското стратегическо партньорство и за практическото сътрудничество на България със САЩ и Израел. „България е модел за подражание за начина, по който практически прилага приетата от МАВХ работна дефиниция за антисемитизъм. Високо оценяване силната ангажираност на българските власти за борба с всички съвременни форми на дискриминация“, посочиха домакините. В дискусията участваха представители на Американския еврейски комитет, Б’най Б‘рит, Лигата срещу поругаването, Националната коалиция в подкрепа на евразийското еврейство и Световния еврейски конгрес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.16", "title": " Георг Георгиев: Българското правителство има твърд ангажимент за противодействие на всякакви прояви с антисемитски характер"}
