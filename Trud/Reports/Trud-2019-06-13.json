{"url": "https://trud.bg/%d0%bc%d1%8a%d0%b3%d0%bb%d0%b8%d0%b2%d0%be-%d0%b1%d1%8a%d0%b4%d0%b5%d1%89%d0%b5-%d0%b7%d0%b0-%d0%bd%d0%be%d0%b2%d0%b8%d0%bd%d0%b8%d1%82%d0%b5-%d0%b2%d0%b8%d0%b6%d0%b4%d0%b0%d1%82-%d0%bc%d0%b5%d0%b4/", "text": "Предизвикателства и възможности пред информационните агенции обсъждат водещи фигури в областта на медиите на Шестия световен конгрес на информационните агенции, който продължава и днес в София. Форумът бе открит от президента Румен Радев, който благодари на домакините от Българската телеграфна агенция за възможността да бъдат обсъдени най-актуалните тенденции в медиите. Делегатите от 100 държави бяха приветствани и от министъра на културата Боил Банов. Мотото на конгреса е „Бъдещето на новините”, във фокуса на дискусиите са темите за фалшивите новини, изкуствения интелект, новите модели на собственост на информацион­ните агенции и новите източници на информация. На срещата „Труд” разговаря с лидери на водещи новинарски агенции от 5 континента, изтъкнати журналисти от най-влиятелните световни издания и знакови имена от социалните медии. Основният въпрос на „Труд” към тях бе как оценяват класациите за свободата на словото в медиите, огласявани от различни НПО-та и фондации.   Клайв Маршал, изпълнителен директор на Press Association, Великобритания и президент на Световния съвет на информационните агенции:  Разочароващо е, че България е на последните места в класациите Не мога да давам оценка на работата и докладите за свобода на словото на организациите „Репортери без граници” и „Freedom house”. От години тяхната работа е да изследват и оценяват репортерската среда в различни държави. Данните им показват дали средата в различни държави търпи подобряване или не. Фактът, че често България се нарежда на последните места в класациите по свобода на словото, е разочароващ. Особено, имайки предвид, че е страна от Европейския съюз. Според мен това се дължи на чувството в журналистите, че не са свободни, както и заради усещането, че медиите не са обективни. Или може би заради това, че няма достатъчно разнообразие в собствениците на медиите. Друга причина вероятно е възможността тези собственици да са свързани с различни политически организации или дори правителството и това може би влияе върху начина на медиите да отразяват случващото се.   Расмус Нилсен, директор на Института на Ройтерс за проучване на журналистиката, лектор по Политически комуникации, Оксфордски университет:  Докладите са извадка за навиците на хората Докладите за свободата на словото са базирани върху онлайн проучвания с участието на потребители на новини от 38 различни места в света. Всъщност те са представителна извадка на навиците на два типа хора. Първите казват, че се информират от интернет, а вторите, че боравят с други източници на новини. Както знаете, излезе докладът за 2018 година за дигиталните новини на Института за изследване на журналистиката „Ройтерс” към Оксфордския университет. Това, което наблюдаваме в различни страни по света, включително в България, е че доверието в медиите е най-често базирано върху разпознаваемостта им. Това означава, че източниците, които се използват най-често, са и тези, в които хората имат най-голямо доверие. Отделен въпрос е дали това е индикатор за доверие. Това, което наблюдаваме, е че често на вестниците се гледа като на пристрастни медии. В случаите, когато съдържанието на новините е критично, ако аудиторията е несъгласна, доверието пада. Това се наблюдава навсякъде по света, във Великобритания вестници като „Гардиън” и „Телеграф” имат по-ниско доверие, отколкото високо използвани телевизионни източници.   Йонас Ериксон, председател на управителния съвет на Европейския алианс на информационните агенции (EANA) и изпълнителен директор на ТТ Group, Швеция:  Утвърдените марки имат бъдеще Ценя годишните доклади за свободата на медиите много, много високо. Изключително важно е, че репортерите, които изготвят докладите, имат възможността да изказват безпристрастни мнения, подпомагани от фондове, които нямат друга обвързаност с тях, освен свободата на словото. Смятам, че вестниците, които имат утвърдена марка, ще успеят да градят бъдеще, след като минат към дигиталния свят. Ако имат визия за тези процеси, ще намерят и финансиране. Можете да видите много вестници, за които този начин сработва. Също трябва да имате предвид, че ако отпечатването на хартия като процес отпадне, ще можете значително да намалите разходите. Така че няма да е толкова скъпо да се произвеждат качествени новини.   Петер Кропш, изпълнителен директор на DPA, Германия и президент на EANA:  Трябва да си там, където е аудиторията Смятам, че докладите за свободата на медиите са надеждни. Има примери на държави, които слизат надолу по скалата, и такива, които се движат нагоре. Мисля, че най-ценно и би имало добър ефект, ако виждате, че падате надолу, и вземете мерки за подобряване на това. Аз съм социолог, а ние социолозите знаем, че начинът, по който анкетите и оценките се дават в докладите, зависят много от методите, които се прилагат. Бил съм в България няколко пъти, мисля, че за пръв път дойдох преди около 20 години, и виждам много голям напредък като цяло в страната. Смятам, че България има още път, който да извърви, има много шансове и те са добри. За мен обаче, дали имаш система от свободни и независими медии, винаги е крайъгълен камък за развитието. Хубавото на този конгрес е, че всички говорят много открито за проблемите. Ситуацията в медиите, независимостта им, бива отнемана в много точки на света, затова да има среща, която поставя за цел да се решават тези проблеми, е изключително важно. Вестниците се намират в много тежко положение на трансформация, защото навсякъде по света губят младата аудитория заради дигиталната епоха и новите източници и канали, които тя предоставя. Не съм привърженик на идеята, че вестниците ще изчезнат в следващите 10 години, но те трябва да използват всички канали. Според едно скорошно проучване младите се информират все повече от инстаграм, така че с новините си трябва да бъдеш там, където са читателите ти. Това е главната задача.   Джордж Пенинтаекс, генерален директор на Кипърската информационна агенция (CAN) и генерален секретар на Асоциацията на информационните агенции от Средиземноморския регион (AMAN):  Ролята на журналистите е ключова Чухме критика от Клайв Маршал, Изпълнителен директор на Press Association, Великобритания и Президент на Световния съвет на информационните агенции, който изтъкна състоянието на медийната среда в България. Разбира се, в полза на свободата на словото и в свободата на изразяването, журналистите трябва да се борят и да протестират за правата си, изисквайки тази свобода от различните власти. Защото всъщност това представлява истинската демокрация. Задължение е на пресата и на журналистите да изискват свободата на медиите, в противен случай няма да могат да служат на хората. Защото все пак журналистите са пресечната точка на властите и обикновения човек. Журналистите трябва да служат на народа, а властите трябва да се вслушват в хората. В Кипър нямаме проблем със свободата на словото, всъщност пресата може да контролира властите, критикувайки ги. Това е добре, защото в противен случай нивото на властта няма да се подобрява. Мисля, че ролята, която журналистите трябва да изиграят като връзка, е ключова. Една от темите на конгреса в София е фалшивите новини, което всъщност не е нов феномен. По мое мнение фалшивите новини от векове насам са навсякъде. Фалшивите новини, обаче, не са проблем заради журналистите, информационните агенции, телевизиите или печата, а заради социалните медии. Това е истинският проблем, защото всеки е в социалните медии и лесно може да се предават всякакви лъжи. Тук информационните агенции трябва да изиграят голяма роля, използвайки новини, заслужаващи доверие, защото това е ответният удар на фалшивите новини.   Президентът Румен Радев:  Разрушителният ефект на фалшивите новини е по-голям от този на ракетите Банов: Неверните вести смачкват демокрацията „Днес истината често се дави в море от фалшиви новини. Бързината взема превес над достоверността. Думите губят битката с образа. Наемат се армии от полуграмотни тролове, за да се дискредитират идеи и личности. А разрушителният ефект на информацията може вече да бъде по-голям и от този на бомбите и ракетите”. Това заяви президентът Румен Радев в словото си при откриването на Шестия световен конгрес на информационните агенции. По думите му дигиталните алгоритми все по-често формират нашата ценностна система, оформят все повече моделите на обществени отношения, форматират нашето съзнание и мисловните и културни кодове на човечеството. „Осигуряването на достъпна, навременна и обективна информация, свободна от цензура и автоцензура, е голямата мисия на информационните агенции”, смята Радев. Според него темата за бъдещето на новините всъщност е темата за бъдещето на човечеството, защото ние вече не можем да си представим нашето всекидневие без бурното развитие на технологиите и без все по-динамичния информационен поток, в който живеем. Държавният глава каза, че дигитализацията вече е променила представите за света, защото днес информацията е най-изобилната, но и най-дефицитната стока – залива ни отвсякъде, но в същото време често изпитваме остър дефицит от навременна, обективна и достоверна информация. „Растящите финансови проблеми пред професионалните агенции и медии водят до политически и икономически зависимости и до подкопаване на професионалните и етичните стандарти”, посочи президентът. На откриването на световния конгрес беше и министърът на културата Боил Банов. „Има нещо, което смачква демокрацията – фалшивите новини. Те съсипват демокрацията, а тя е свобода на духа. Вие сте хората, които отстояват нашата свобода”, обърна се министър Банов към журналистите в залата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Мъгливо бъдеще за новините виждат медийни босове"}
{"url": "https://trud.bg/%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%bc%d0%be%d0%bc%d1%87%d0%b5%d1%82%d0%be-%d0%be%d1%82-%d0%bf%d0%bb%d0%be%d0%b2%d0%b4%d0%b8%d0%b2-%d0%bd%d0%b5-%d0%b5-%d1%82/", "text": "Момчето от Пловдив не е терорист. Случаят е класически пример за това, което само сме чели и коментираме, че се случва в други страни. Това заяви главният прокурор Сотир Цацаров, предава  Засега 16-годишният младеж е поставен под надзора на член на местната комисия за борба с противообществените прояви на малолетни и непълнолетни лица. „Някак си си мислим, е тук, у нас, такива случаи не могат да се случат“, продължи главният прокурор. Сотир Цацаров обясни, че младежът е бил вербуван от лице от арабски произход, живеещо в държава от Северна Африка. Кореспонденцията се е осъществявало изцяло по интернет и е протекла на няколко етапа. Първоначално той е бил въведен в ценностите на исляма. „Следва информация за това какво е задължението на всеки истински мюсюлманин трябва да направи. То градира от това да твори добро всеки ден, до това да унищожава неверниците. След това започва изпращането на клипове, от които първоначалната реакция е била отвращение и уплаха. Следва изпращането на послания, свързани с това, че един истински мюсюлманин трябва в живота си да унищожи поне един неверник. Следват още инструкции, довели до това, намерено в дома му”, обясни Цацаров. Според него младежът не би извършил терористичен акт, какъвто би направил един истински терорист. „Но ние не знаем каква би била следващата стъпка“, отбеляза той. По информация на прокуратурата младежът е от християнско семейство, но има данни за роднина в рода си, изповядващ ислям. „Това само по себе си нищо не значи“, категоричен бе Цацаров. В момента службите работят по установяването на лицето, което е осъществявало контакт с 16-годишния младеж. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Сотир Цацаров: Момчето от Пловдив не е терорист"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%b8%d1%8f%d1%82-%d0%bf%d1%80%d0%b8%d0%be%d1%80-%d0%bd%d0%b0-%d1%82%d0%b0%d0%bc%d0%bf%d0%bb%d0%b8%d0%b5%d1%80%d0%b8%d1%82%d0%b5-%d1%83-%d0%bd%d0%b0%d1%81-%d0%b0%d0%ba/", "text": "Излиза втора част на “Летопис на масонството в България”  Българските Рицари Тамплиери водят преговори за да бъде построен православен храм на брега на р. Йордан. “Имах командировка в Йордания, където работим за получаването на парче земя на брега на р. Йордан за да бъде направен български параклис или малка църква. Целта е българските християни да имат място за поклонение на брега на р. Йордан – мястото, където е кръщаван Христос”, обясни пред “Труд” Великият Приор на Велик Приорат България на Ордена на Рицарите Тамплиери о.р. ген. акад. Румен Ралчев. “След участието ни в построяването на Лутеранската църква на брега на р. Йордан тогавашното ръководство на църквата обяви, че ще ни даде парче земя за българския храм. Продължаваме разговори с новото ръководство”, каза още акад. Ралчев. Той съобщи и че през уикенда в Стара Загора ще се проведе 28-мият Конвент на Велик Приорат България. Ще се разгледа дейността на Приората за 2018 г. и плановете за 2019-2020 г. Ще бъдат приети 20 нови Рицари, а наградени – над 100. Акад. Ралчев обяви и, че Приоратът обмисля разшири обхвата на международния конкурс за детска рисунка “Рицарят в мен”. На 19-ти юни в София пък ще бъде представен втори том на “Летопис на масонството в България” с автори акад. Ралчев и проф. Недю Недев.", "date": "2019.06.13", "title": " Великият Приор на Тамплиерите у нас акад. Румен Ралчев: Преговаряме за български храм на река Йордан\t"}
{"url": "https://trud.bg/300-%d0%bb%d0%b2-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%be-%d0%b7%d0%b0%d0%bf%d0%bb%d0%b0%d1%89%d0%b0%d0%bd%d0%b5-%d0%bd%d0%b0-%d1%83%d1%87%d0%b8%d1%82%d0%b5%d0%bb/", "text": "“Предвижда се допълнителното заплащане от 300 лв. на учителите, които преподават в проблемни училища”, обяви образователният министър Красимир Вълчев по време на изслушване в парламента. Това предвижда първият модул по програма “Мотивирани учители”. Вторият модул е фокусиран върху това специалисти без педагогическа квалификация с висше образование да навлязат в системата на образованието. Вълчев обясни, че третият модул по програмата е за обучение на действащи учители по различна от тяхната специалност. “Най-важната ни задача е да обезпечим системата с учители за период от 10-15 години”, уточни министърът. “Близо 2 млрд. лв. се предоставят на учителите. За първи път от близо 20 години тази година средната им заплата е над средната за страната”, подчерта Вълчев. Той уточни още и че 76 млн. лв. са средствата за 2019 г. по националните програми за развитие на училищното и предучилищното образование.", "date": "2019.06.13", "title": " 300 лв. допълнително заплащане на учителите\t"}
{"url": "https://trud.bg/%d1%82he-connor-brothers-%d0%b2-%d0%b3%d0%b0%d0%bb%d0%b5%d1%80%d0%b8%d1%8f-%d0%be%d0%b1%d0%be%d1%80%d0%b8%d1%89%d0%b5-5/", "text": "Световнозивестните художници показаха за първи път у нас 20 оригинални творби, селектирани за гостуването им в София Партньорите на събитието представиха ексклузивно новия Range Rover Evoque  Ценители на изкуството от всички сфери събра официалното откриване на първата за България самостоятелна изложба на Тhe Connor Brothers в столичната галерия “Оборище 5”. Сред изискана обстановка, в наследника на Галерията за модерно изкуство, световноизвестните британски художници представиха 20 оригинални творби на хартия. Те са селектирани специално за представянето им в София, а за създаването им са използвани ситопечат, маслен пастел, смесени акрилни техники, ръкописни намеси, колажи и др. „Голяма чест е за нашата галерия да покажем на българската публика художници от такъв ранг. Това е водещата изложба на сезона за “Оборище 5”, каза на откриването пред “Труд” директорът на галерията Деница Гергова. До 30 юли българската публика може да види голямоформатни творби от последната година, както и далата заглавието на изложбата – Maybe it’s not about a happy ending – направо от студиото на художниците в Лондон. Директорът на галерия и зала “Оборище 5” Деница Атанасова – Гергова и новият Range Rover Evoque избраха изложбата на Connor Brothers, за да обявят своето партньорство. На събитието бе представен новият феноменален автомобил за града. Вечният британски стил среща модерните форми, за да представи своята концепция за съвремнния начин на живот. The Connor Brothers стават известни в арт средите като мистериозни американски близнаци – Франклин и Брендън Конър. По-късно се разбира, че това е творческият псевдоним на двама съвременни британски артисти, работещи в екип – Майк Снели и Джеймс Голдинг. Те претворяват стари корици на романи, използвайки различни художествени похвати. Паралелно с това им добавят и текстове и така придават на творбите завършен вид. Техни творби се намират в най-големите публични и частни колекции. По покана на директора на галерия и зала “Оборище 5” – Деница Атанасова-Гергова Тhe Connor Brothers ще пристигнат за среща с ценители и почитателите на изкуството им в края на месец юни.", "date": "2019.06.13", "title": " Тhe Connor Brothers в галерия „Оборище 5”\t"}
{"url": "https://trud.bg/%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8-%d1%86%d0%b5%d0%bd%d0%bd%d0%be%d1%81%d1%82%d0%b8-%d0%b2%d1%8a%d1%80%d0%bd%d0%b0%d1%85%d0%bc%d0%b5-%d0%bd%d0%b0/", "text": "Антични монети, апликации и бронзова катарама предадохме на комшиите България върна на Турция археологически находки, задържани на границата ни при опит за внасяне от турски контрабандист, съобщиха от Министерството на културата. Днес в Заседателната зала на Националния археологически институт с музей при БАН артефактите бяха връчени на турския заместник-министър на културата и туризма Йозгюл Йозкан Явуз. На събитието присъства нашият зам.-министър на културата Румен Димитров и Александър Трайков, директор на Главна дирекция „Инспекторат за опазване на културното наследство“. Движимите културни ценности са общо 63 монети (златни, сребърни и бронзови антични, римски и византийски), шест бронзови антични апликации и една бронзова фибула (катарама). Българските митнически органи на ГКПП – Капитан Андреево са ги засекли през октомври 2016 г. при опит за незаконен внос от турски гражданин. За връщането им Турция е отправила до Министерството на културата официално искане с приложена експертиза, с която турски специалисти представят доказателства за произход на културните ценности от територията на Република Турция. Представени са и доказателства за незаконен износ, както и информация за статута на археологическите културни ценности като държавна собственост, съгласно турското законодателство. Процедурата по връщане на незаконно изнесени културни ценности се осъществява на основание на Конвенцията на ЮНЕСКО за мерките, насочени към забрана и предотвратяване на незаконен внос, износ и прехвърляне на правото на собственост на културни ценности (Париж, 1970 г.) и Споразумението за забрана и предотвратяване на незаконния внос, износ, транзитно преминаване и прехвърляне на собствеността на културни ценности, сключено между Република България и Република Турция през 2012 г.", "date": "2019.06.13", "title": " Археологически ценности върнахме на Турция\t"}
{"url": "https://trud.bg/%d1%80%d0%b0%d0%b7%d0%bd%d0%be%d0%b3%d0%bb%d0%b0%d1%81%d0%b8%d1%8f-%d0%b2-%d0%b1%d1%80%d0%b0%d0%bd%d1%88%d0%b0-%d1%81%d0%bf%d1%8a%d0%b2%d0%b0%d1%82-%d0%b7%d0%b0%d1%89%d0%b8%d1%82%d0%b0%d1%82%d0%b0/", "text": "Одобрението трае повече от година Традиционни български храни могат да останат без защита на географското си наименование на европейско ниво, тъй като фирмите у нас имат разногласия относно рецептите и технологиите за производство на продуктите, които искат да регистрират в ЕС. Националната защита на географските означения за произход на храни и напитки се отменя с нов закона за марките и географските означения, който бе приет на първо четене от парламентарната комисия по бюджет и финанси. Закрилата на географските означения на бг продуктите ще става чрез кандидатстване за протекция на европейско ниво. За да не бъдат произвеждани традиционни български храни от други държави, е необходимо те да бъдат вписани в европейския регистър. Но за целта продуктите трябва да се правят по единна на бранша технология, без да се променя нито една съставка, качествено или количествено, обясниха експерти за „Труд“. Срокът за регистрация на географските означения на наши продукти изтича в края на юли, но след това те ще имат временна защита, стига да са подали заявления за това. За да се подаде искане, е нужно то да бъде направено от група производители на характерен продукт за региона. Процедурата отнема време, одобрението може да се забави с повече от година, обясниха от икономическото министерство. Няма голяма активност от страна на бизнеса да кандидатстване за защита на продуктите. Една от причините е разногласието на фирмите за някои от технологиите за производство на храните. С новия закон ще отпадне и действието на географските означения за произход на вината, направени по досегашния Закон за марките и географските означения. В списък, достъпен на сайта на Европейската комисия, обновен към май 2019 г., се вижда, че българските винари не са подали заявление за защита на европейско ниво. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Разногласия в бранша спъват защитата на храните ни в ЕС\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82-%d1%81%d1%80%d0%b5%d1%89%d1%83-%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b1%d0%b5%d0%bd%d0%b7%d0%b8%d0%bd%d0%b0-%d0%b2-%d1%86%d0%b5%d0%bd%d1%82/", "text": "В столицата се провежда протест срещу цените на бензина. Красимир Митов от Национален синдикат „Защита“ изразява исканията на протестиращите: „От един месец цените на горивата на международните пазари падат, а в България се вдигат. Информирахме държавата в лицето на премиера, че за нас това е абсолютна спекула. Искаме държавата да си влезе в ролята и да добият цените нормален пазарен принцип. Ние плащаме нещо, което не трябва да плащаме“. Недоволните се събират на паркинга при БНБ. Протестът е под формата на автошествие, което ще премине покрай Министерски съвет, централата на Лукойл и кръговото на 4ти километър, след което отново ще се върне на Ларгото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Протест срещу цените на бензина в центъра на София"}
{"url": "https://trud.bg/%d0%b4%d0%b0%d1%80%d0%b8%d1%85%d0%b0-%d0%b1%d0%be%d1%80%d0%b8%d1%81%d0%be%d0%b2-%d1%81-%d0%be%d1%80%d1%8a%d0%b6%d0%b8%d1%8f-%d0%b7%d0%b0-%d1%87%d1%80%d0%b4/", "text": "Боец почина от инфаркт на полигона Войската се отчете за 60-годишнината на премиера Бойко Борисов на зенитния полигон “Шабла”. Военният министър Красимир Каракачанов и началникът на отбраната ген. Андрей Боцев му връчиха карабина, калибър 7,62 мм, обр.44г- реплика, а ВВС го дариха с пистолет “Макаров”, който му подари ген. Цанко Стойков. Борисов дойде на полигона, за да наблюдава заключителния етап на учението с бойни стрелби и пускове на зенитните разчети и ракетните комплекси от пехотата и от ВВС и стрелби с МиГ-29. “До вчера са се сваляли самолети на Балканите, а сега тренираме заедно. Трябва да живеем в мир. Колкото повече се опознаваме и тренираме заедно, толкова повече доказваме, че възпиращата сила е най-важна.” заяви Борисов. Той съобщи, че президентът му се обадил да го поздрави за рождения ден. “Щях и аз да дойда, но заминавам за Унгария иначе щяхме да го минем за фойерверки за рождения ден” ми каза и се посмяхме двамата”, каза Борисов. Неприятен инцидент обаче помрачи последния ден на маневрите. Старши матрос Жеко Добрев е починал на полигона от инфаркт. Въпреки усилията на медицинските екипи, осигуряващи учението, лекарите не са успели да го спасят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Дариха Борисов с оръжия за ЧРД\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-422/", "text": "Мъгливо бъдеще за новините виждат медийни босове Труд” разговаря с лидери на водещи новинарски агенции от 5 континента, изтъкнати журналисти от най-влиятелните световни издания и знакови имена от социалните медии на конгреса е „Бъдещето на новините”.         Валери Жаблянов е фаворит за поста на Корнелия Нинова След започналия разпад в БСП на него ще се падне задачата да я сглоби отново.       Соросоидите искат да подменят историята ни. Няма да стане! Родителите не бива да се плашат от вероучението, то не е само „Отче наш“, а е урок по България, казва Великотърновският митрополит Григорий в интервю за „Труд“.           ЕС – между чужди и свои Притиснат е да избира кои стратегически интереси да следва – анализ на д-р Станислав Бачев.         Мис Форхенд Силует на Щефи Граф. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Вижте акцентите в броя на вестник „Труд“ в петък, 14 юни 2019"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d1%89%d0%b5-%d0%bf%d0%be%d0%b4%d0%bf%d0%be%d0%bc%d0%b0%d0%b3%d0%b0-%d1%84%d0%b8%d1%80%d0%bc%d0%b8-%d0%b4%d0%b0-%d0%be%d1%81%d0%b8%d0%b3%d1%83/", "text": "Община Варна получи награда за активни социално отговорни политики и цялостен принос за социалното развитие на България от Националния алианс за социална отговорност (НАСО). Призът бе връчен на кмета Иван Портних от председателя на НАСО Георги Георгиев по време на международен форум в курорта Златни пясъци. „Чест е за община Варна да бъде партньор на алианса, с който отговорно и активно работим за повече социални услуги, за развитие на социалната икономика и социалното предприемачество“, каза кметът на Варна. Той припомни, че в момента общината предлага 59 социални услуги, а през последната половин година е подписала договори за 3 нови проекта с еврофинансиране. Те са за изграждане на центрове за страдащи от деменции, за подкрепа на хора с множествени увреждания и за социален патронаж, който ще обхване 495 души. На форума стана ясно, че в момента едва 10% от хората с увреждания у нас си намират работа. Затова до месец МТСП стартира пилотна програма, с която ще подпомага работодатели да наемат служители с увреждания. Фирмите ще получават до 10 000 лв., за да осигурят достъпна среда за тези работници, поясни зам.-министърът на труда и социалната политика Султанка Петрова.", "date": "2019.06.13", "title": " Държавата ще подпомага фирми да осигурят достъпна среда за служители с увреждания\t"}
{"url": "https://trud.bg/%d0%bd%d0%be%d0%b2%d0%b8-%d0%bc%d0%be%d1%82%d1%80%d0%b8%d1%81%d0%b8-%d0%b2-%d0%b1%d0%b4%d0%b6-%d0%bd%d0%b0%d0%b9-%d1%80%d0%b0%d0%bd%d0%be-%d0%bf%d1%80%d0%b5%d0%b7-2022-%d0%b3/", "text": "Пускат обществената поръчка до края на годината  Подменят “Сименс” след 2030 г.  Първите доставки на нови мотриси в БДЖ ще бъдат най-рано в края на 2022 година и това е най-оптимистичният вариант. Това заяви Григори Григоров, председател на Съвета на директорите на Холдинг БДЖ по време на кръгла маса. Целта на дружеството е до 2028 г. железницата ни да има подвижен състав, който да отговаря на очакванията на обществото, посочи той. До края на тази година трябва да бъде пусната обществената поръчка за новите влакове. Те ще бъдат насочени към дългите направления – София- Бургас и София – Варна, уточни Григоров. И допълни, че те са едва 10% от всички в БДЖ, но осигуряват 50% от приходите на дружеството. “Трябва да осигурим нови 4000 седалки. Това са около 50-60 нови вагона. Средната цена на едни вагон е около 25 000 евро. Бюджетът който планираме е около 100 млн. евро и сумата, естествено, не трябва да бъде заплатена за една година, нито за пет”, коментира още председателят на Съвета на директорите на Холдинг БДЖ. От бизнеса и синдикатите настояха в новата обществена поръчка за мотрисите да се заложи изискването поддръжката им да се извършва в България. Според Асоциация на индустриалния капитал в България това би вляло кадри и технология в ремонтните бази на БДЖ. Работодателите настояват още в поръчката да бъде записано, че определени компоненти от влака ще се произвеждат у нас. Мотрисите “Сименс” ще продължат да обслужват крайградските линии, но им предстои ремонт, който трябва да започне тази година, обясни Григоров. След 2030 г. ще започне и тяхната поетапна подмяна. Обществената поръчка за ремонта им е във фаза на извършване на огледи от потенциалните кандидати, а срокът за подаване на оферти е 23 юли. Компанията работи и за основния ремонт на 30 машини от наличните 70-80 локомотива “Шкода”, чиято средна възраст 40-45 години. “Тези дни от “Шкода” правят оглед на произведените от тях локомотиви, с които разполага БДЖ. В края на визитата си ще трябва да дадат препоръки как те да станат по-надеждни, по-икономични и скоростта им на движение да бъде увеличена до 160 км. В момента повечето от тях поддържат скорост от 130 км. в час”, каза Григоров. Генералният директор на НКЖИ Красимир Папукчийски обяви, че 2030 г. планират около 50% от железопътната мрежа да бъде подновена, да бъдат изградени диспечерски управления.   Взимаме вагони втора ръка Ръководството на БДЖ води преговори с Дойче Бан за закупуване на около 30-40 вагона, които се ползват от немските железници в момента. Имаме парите да ги платим веднага, става въпрос за сума между 3-4 милиона евро, но търсим под каква правна форма да стане сделката, посочи Григори Григоров, председател на Съвета на директорите на Холдинг БДЖ. По думите му изчисленията показвали, че инвестицията е по-малка от тази да се модернизират наличните вагони в българската железница. “Това са 15-годишни вагони, които са повече от два пъти и половина по-млади от нашите. Поддържани по всички стандарти в Германия. Съвместими с нашите системи”, заяви Григоров. Средно на ден БДЖ “Пътнически превози” отчита недостиг от 16 локомотива и около 40 вагона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Нови мотриси в БДЖ – най-рано през 2022 г.\t"}
{"url": "https://trud.bg/39-%d1%84%d0%be%d1%82%d0%be%d0%ba%d0%be%d0%bc%d0%bf%d0%be%d0%b7%d0%b8%d1%86%d0%b8%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bf%d0%be%d1%87%d0%b5%d1%82%d0%bd%d0%b8%d1%82/", "text": "Фотоизложба, посветена на почетните граждани на Община Благоевград ще бъде открита на 14 юни (петък). Тя е по  инициатива на Общественият посредник на община Благоевград доц. д-р Валентин Василев и Детски парламент към Община Благоевград. Чрез фотоплатната присъстващите ще се запознаят с видните граждани, допринесли за развитието на Благоевград и утвърждаването му като културен и образователен център. От Детски парламент са подготвили и анотации за дейностите на почетните граждани, които ще бъдат разказани по време на откриването на изложбата. В знак на признателност инициаторите на експозицията са приготвили плакети-грамоти, които ще бъдат връчени на почетни граждани и техни роднини. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " 39 фотокомпозиции представят почетните граждани на Община Благоевград"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%b8%d1%81%d0%ba%d0%b0-%d1%8f%d1%81%d0%bd%d0%b8-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%be%d0%b1%d0%b5%d0%b7%d1%89%d0%b5%d1%82%d0%b5/", "text": "Даването на гражданство срещу инвестиции създава условия за злоупотреби Европейската комисия (ЕК) публикува годишния си доклад за България за 2019 г., в който се прави задълбочен преглед относно предотвратяването и коригирането на макроикономическите дисбаланси. Всъщност това е цялостен анализ на социалното и икономическо състояние на държавата. Много от посочените проблеми са очевидни, но целта на доклада е те да се поставят във фокуса на управляващите, за да се вземат мерки за разрешаването им. Премиите по застраховка „Гражданска отговорност“ на моторни превозни средства се увеличиха значително, но устойчивостта на този вид дейност все още не е гарантирана, пише в доклада на Европейската комисия. След период на малки премии и в някои случаи отрицателни маржове застрахователите увеличаваха премиите си от началото на 2018 г. Решение на Върховния съд обаче разшири обхвата на хората, които може да получат обезщетение по застраховка „Гражданска отговорност“, като включи членовете на семейството и роднини. Те имат право да предявят иск за морални (нематериални) вреди в съда. Това решение се отнася както за бъдещи искове, така и за предявените през последните 5 години. Вероятните последици за застрахователния сектор все още са неизвестни, но могат да бъдат съществени, въпреки мнението на Комисията за финансов надзор, че наскоро увеличените равнища на премиите могат да са достатъчни, за да поемат загубите, пише в доклада. За да се намалят рисковете, на 22 ноември 2018 г. Народното събрание прие изменение в Кодекса за застраховането, налагащо тавани на размера на обезщетението, което се присъжда на тези, които имат право на обезщетение съгласно решението на Върховния съд. Методика за претенциите и подобрени методи на ценообразуване биха допринесли за стабилността на сектора. Ясно определени правила за обезщетяване ще улеснят установяването на по-хармонизиран подход от страна на съдиите при вземането на решение по отделните случаи, посочват от ЕК. В по-дългосрочна перспектива такава методика би спомогнала за намаляване на разходите, променливостта и застрахователния риск при застраховките „Гражданска отговорност“ за моторни превозни средства. Устойчивостта на сектора би се възползвала и от подобряване на ценообразуването, което все още до голяма степен е елементарно. За разлика от повечето развити пазари в други държави членки, ценообразуването при застраховките „Гражданска отговорност“ за моторни превозни средства в България не взема предвид историята на кормуване на клиентите, която е най-добрият метод за предсказване на бъдещите застрахователни претенции. Комисията за финансов надзор предложи система бонус-малус, по която в момента тече широк обществен дебат. Ако бъде замислена добре, системата би могла да подобри значително политиките за ценообразуване на застраховка „Гражданска отговорност“ за моторни превозни средства и да повлияе положително на поведението на шофьорите. Нейното бързо прилагане би допринесло за стабилизирането на тази дейност. Съществуват рискове, свързани със схемата гражданство срещу инвестиции, пише в доклада на Европейската комисия. Съществуващата в момента схема не налага на лицата да прекарват значително време в България, за да получат българско гражданство. Поради това новият гражданин може да не стане местно лице за данъчни цели и доходът му няма да се облага в България. Това създава потенциал за злоупотреби, тъй като издадените от България документи за самоличност могат да се използват за укриване от задължението за докладване на активи, държани в чужбина, посочват от ЕК. На 30 януари 2019 г. Съветът за развитие обсъди проект за изменения в Закона за българското гражданство, който има за цел да отмени схемата гражданство срещу инвестиции, както и да съкрати сроковете и да изясни критериите за предоставяне на българско гражданство. От кандидатите за гражданство по произход ще се изисква да имат познания по български, както и професионална заетост и доходи в страната. Дългът на нефинансовите предприятия намалява бързо, пишет още от ЕК. През 2017 г. дългът на частния сектор намаля до 100% от БВП спрямо върховата си стойност от 134% от БВП през 2009 г. В края на 2017 г. четири пети от дълга бе свързан с нефинансовите предприятия, тъй като домакинствата са с много по-ниски равнища на задлъжнялост в сравнение със средните стойности за ЕС. Производствата по несъстоятелност са бавни и скъпи и не водят до задоволителни резултати, пише в доклада на ЕК. Поради своята продължителност (3,3 години в сравнение със средната за ЕС продължителност от 2 години) и разходите за тях производствата по несъстоятелност обикновено водят до много ниски проценти на събиране на вземанията за кредиторите (35% в сравнение с 65% средно за ЕС). Освен това те създават много голямо работно натоварване за 28-те окръжни съдилища, които разглеждат дела за несъстоятелност. Между 2010 г. и 2017 г. в окръжните съдилища са заведени средно 1200 дела за несъстоятелност годишно. В същото време всяка година около 900 дела са оставали нерешени. През същия период 49% от делата за несъстоятелност са приключили в срок от 3 месеца, докато за 51% от делата е било необходимо повече време. Бяха налице и големи регионални различия по отношение на натовареността на съдилищата. За периода 2010-2017 г. Окръжният съд във Враца е постановявал средногодишно по 88 решения за несъстоятелност на 10 хил. дружества, което е близо тройно над средната за страната стойност и значително над средната стойност за Окръжния съд в Монтана, който е на второ място. Мерките, предназначени за подобряване на ефикасността и ефективността на нормативната уредба за несъстоятелността, в съчетание с подходящи съпътстващи политики, могат да спомогнат да се намалят големият неизплатен дълг на частния сектор и все още големият дял на необслужваните заеми, посочват от ЕК. Реформата на нормативната уредба за несъстоятелността все още не е завършена и в нея липсват важни законодателни елементи, пише в доклада. Производството по преструктуриране, предшестващо производството по несъстоятелност, влезе в сила на 1 юли 2017 г., но се използва рядко. За новата уредба могат да са от полза по-нататъшното рационализиране и опростяване, включително чрез насърчаването на извънсъдебното уреждане на спорове, по-малкото участие на съдилищата и администрацията и по-ниските прагове за гласуване за приемането на планове за преструктуриране. Все още няма функциониращи правила, с които да се предоставя втори шанс на потребителите и предприемачите в разумен срок след обявяването на несъстоятелност. Производствата по несъстоятелност не се възприемат като ефективен механизъм за събиране на вземания. Липсва електронен достъп до преписките по несъстоятелност, а в процеса на изплащане на вземанията, извършван от синдиците, няма достатъчно прозрачност. В съчетание с липсата на ефективен контрол върху оценките на активите това води до продажби на активи от масата на несъстоятелността на изключително ниски цени или по начини, които са много неизгодни за много от кредиторите, посочват от ЕК. Достъпът до финансиране за малките и средните предприятия в България съответства на средната за ЕС стойност и се подобрява с подкрепата на мерки на ЕС. Достъпът до финансиране е най-важният проблем само за 6% от българските малки и средни предприятия в сравнение със 7% за ЕС. Малките и средните предприятия се възползват от цялостното подобрение на банковата среда, но също и от финансирането от ЕС по линия на програми като тази за конкурентоспособност и иновации (1,27 млрд. евро) и инициативата за малките и средните предприятия (102 млн. евро).", "date": "2019.06.13", "title": " Брюксел иска ясни правила за обезщетенията при катастрофа\t"}
{"url": "https://trud.bg/%d0%b4%d0%b0-%d0%ba%d0%b0%d0%b6%d0%b5%d1%88-%d0%bd%d0%b0-%d0%bf%d1%83%d1%82%d0%b8%d0%bd-%d0%bd%d0%b5-%d1%81%d1%8a%d0%bc-%d1%81%d1%8a%d0%b3%d0%bb%d0%b0%d1%81%d0%b5%d0%bd-%d0%b5/", "text": "Ще започна направо – отдавна мечтаехме и чакахме този миг, когато български политик ще прояви достойнство, мъжество и кураж да каже „не“ на силните на деня. И ето че се случи. В Санкт Петербург на международния икономически форум. Направи го Румен Радев. Той бе първият български висш политик, поканен да говори пред близо 12 000 участници във форума. А те са политически и икономически лидери от над 150 държави. А българският президент бе и единственият държавен глава от страна, член на ЕС и на НАТО. Нека не се лъжем, „господарите“ на света са трима: Тръмп, Путин и Си Дзинпин. На форума бяха двама и Радев стоеше до тях на трибуната. Словото му на форума бе блестящо и събра овациите в огромната зала. Не го твърдя аз, а говорителят на руското МВнР Мария Захарова (виж карето). В словото си Радев заяви, че сме дали на Русия религията и писмеността, а тя ни е дала свободата, и ние, българите, никога не го забравяме. Което е факт. А това е спойка, напоена с кръв, издържала исторически превратности. Кулминацията на форума за нас бе дискусията, когато президентът Владимир Путин обяви, че България е загубила от спирането на проекта „Южен поток“ и това не е било суверенно решение на страната ни, а загубените инвестиции са цената за евроинтеграцията, която България плаща. А ето какво отговори Радев на перфектен английски: „Не съм съгласен с твърдението, че суверенитетът на България е бил ограничен, „Южен поток“ не бе проект само на България, а европейски проект и решението бе общо.“ Да кажеш на президент, че неговата държава не взема суверенни решения си е предизвикателство. Но Путин може да си го позволи. Та той командва държава, чиято територия е почти 1/6 от земното кълбо. Радев обаче реагира мигновено. Просто сработи дългогодишният му опит на боен пилот, когато в рискова ситуация, за да оцелееш, трябва да запазиш самообладание и да вземеш решение за 2-3 секунди. Наблюдавах внимателно изражението на лицето му при думите на Путин. Прояви хладнокръвие и на мига отговори точно. Дипломатично. Защити достойнството на България, без да прехвърля топката към изпълнителната власт. Можеше ли да си замълчи? Можеше. Но не го стори. Защото на Петербургския форум бе поканена България. Кодът в думите му, който поне аз разчетох, бе: в исторически аспект вие сте направили много за нас, както и ние за вас, но трябва да се уважаваме и да разговаряме като равностойни. Това не е проява на излишна гордост, а израз на развито чувство за справедливост. Познавам Радев, вероятно от почти 20 г. Повярвайте ми, не знам случай някой да се е опитал да го постави на колене и да е успял. И не препоръчвам да се правят такива опити. За Радев е много важно да си професионалист и да работиш честно за държавата. При него всеки ден трябва да се доказваш. България е суверенна държава. Така ли е? Така е, разбира се, щом е записано в конституцията. На битово равнище обаче масовото съзнание се разминава с тази констатация. Нека не се лъжем, срещам се и разговарям с много хора. Казват ми директно – управляващите, не само днешните, се огъват и нямат достойнство. Но това са разговори за у дома. За вътрешна употреба. Навън би следвало да пазим честта на семейството, наречено България. Което Радев не пропусна. Нека си спомним как през 1891 г. Петко Каравелов е осъден на затвор. При него идват европейски журналисти, след като разбрали, че бившият министър-председател е бил малтретиран и го питат истина ли е? „Господа, в България не бият.“, отговаря Каравелов. Мисля си, че най-важното послание от думите на Радев е, че никой, ама абсолютно никой не може и не бива да притиска България в ъгъла. Решенията трябва да са наши и да ги взимаме самостоятелно. А онзи ден неговият предшественик Росен Плевнелиев се изцепи, че „ако България не купи Ф-16, ще изпадне в изключително тежка геополитическа ситуация и ще изгубим доверието на американската държава.“ Боже, дали да не се прекръстя при тези пламенни слова. Така може да говори политик, ако е спал на течение. За 5 г. пребиваване на „Дондуков 2“, Плевнелиев не разбра ли, че дори силните на деня уважават гордите нации? Дълго трябва да му обяснявам, особено за изтребителите, но ме изумява ролята на брокер, която грубо се опитва да играе. А е президент, нали няма бивши. Всъщност в разрешаването на предстоящия казус за Ф-16 ще си проличи дали сме суверенна държава? Предстои да видим. И два въпроса по този казус. Управляващи и политици, дори и Елена Поптодорова, се изказаха, че Ф-16 е най-добрият избор за боен самолет за България. Та питането ми е: чели ли са доклада, внесен в МС и въз основа, на който парламентът реши да се водят преговори. Знаят ли какво е записано в раздел II, т.4, където са класирани офертите по критерия за „оперативна ефективност“, тоест по бойни способности. Нека пак го прочетат и да не се изказват неподготвени. И могат ли да кажат управляващите колко са били в комисията представителите на професионалната гилдия на пилотите -изтребители и как са подписали въпросния документ. Аз отговора го знам, нека го оповестят публично.   Блестяща реч на Румен Радев На трибуната на форума в Санкт Петербург Румен Радев седеше като равностоен участник в дискусиите до двама от „господарите“ на света – Владимир Путин и Си Дзинпин. Журналисти помолиха говорителят на МвнР на Русия Мария Захарова да коментира речта на Румен Радев на форума в Санкт Петербург. „Много ми хареса речта. Беше потресаващо. Просто блестящо. Очаквах, че Радев ще чете от записки или от екран, както е модерно сега, но се оказа, че българският президент е много добре подготвен. Впечатляващо изказване. Той говореше убедително и емоционално“, каза Захарова.", "date": "2019.06.13", "title": " Да кажеш на Путин “не съм съгласен”, е доблест\t"}
{"url": "https://trud.bg/%d0%b4%d0%be%d1%81%d1%82%d0%be%d0%b9%d0%bd%d0%be/", "text": "Шеф, макар и временен засега, на държавно предприятие, каквото е БНТ, се изправя пред хората и казва конкретно и ясно, че работата е докарана до събуй гащи. Да не повярва човек, но точно това направи господин Кошлуков вчера на публично заседание на Съвета за електронни медии. От думите му се разбира, че гащите са започнали да ги събуват доста отдавна. Всъщност банална софийска тайна през годините е, че в националната телевизия мишкуват стада едри и дребни гризачи, които са я оглозгали до кокал. Безмислени продукции, тъжни програми, папагалене по люти теми от всекидневието, клиширани новини – всичко това тече от канала и грам инвенция няма. Обаче договори за милиони има. И трябваше да дойде Емил Кошлуков, за да открехне поне малко публично вратата на килера с мишоците, докарали до фалит БНТ. Питам се кога някой Кошлуков ще се появи в софийската топлофикация или в някое друго подобно предприятие, оглозгано от съответните гризачи?", "date": "2019.06.13", "title": " Достойно!"}
{"url": "https://trud.bg/%d0%b3%d1%80%d0%b0%d0%b6%d0%b4%d0%b0%d0%bd%d0%ba%d0%b0-%d1%81%d0%bf%d0%b0%d1%81%d0%b8%d0%bb%d0%b0-%d1%80%d0%b0%d0%bd%d0%b5%d0%bd%d0%be-%d1%83%d0%bb%d0%b8%d1%87%d0%bd%d0%be-%d0%ba%d1%83%d1%87%d0%b5/", "text": "Гражданка, поела грижите и разноски за лечение на блъснато от кола улично куче, осъди общинска администрация да й възстанови разходите. Поредният казус с бездомно животно е гледан на втора инстанция в Окръжния съд в Разград, който е потвърдил, че: „Предприемайки и полагайки необходимите грижи за лечението на болното куче и поемайки разходите за това, тя е извършила чужда работа, изпълнила е задължението на ответника – Община. Тъй като работата е водена уместно, не е водена против волята на заинтересования, но и не е одобрена от него, на ищцата се дължи обезщетение“. Така общинската администрация в Исперих трябва да плати на жената 963 лв. за две операции на кучето и разноските по делата. Кучето, заради което са водени делата, е пострадало в края на януари 2018г., когато било намерено от жената на улица до училище в Исперих. Животинчето агонизирало и на място бил повикан ветеринар, който оказал първа помощ. В последствие кучето било лекувано в Разград и му били направени две операции. Гражданката звъняла многократно в общината, внесени били и писмени сигнали за предприетото лечение и направените разходи, които били поети от жената, нейни приятели и познати. Тъй като не последвал отговор от администрацията, се стигнало до делото. На две инстанции магистратите се произнесли, че гражданите са свършили работата на общината, която трябвало да полага грижи за бездомното животно. От там пък възразили, че гражданката е можело да уведоми и други институции, но съдът се е позовал на текстове от Закона за защита на животните, според които болните кучета без стопани са под надзора и грижите на общината. Трябвало е тя да осигури спешна ветеринарномедицинска помощ и да настани кучето в приют или друг обект, както и да вземе мерки за лечението му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Гражданка, спасила ранено улично куче, осъди община да й плати разходите"}
{"url": "https://trud.bg/%d1%81%d0%ba%d0%be%d0%bf%d0%b8%d0%b5-%d0%b8%d0%bc%d0%b0-%d0%bf%d1%8a%d1%80%d0%b2%d0%be%d0%bd%d0%b0%d1%87%d0%b0%d0%bb%d0%b5%d0%bd-%d0%b8%d0%bd%d1%82%d0%b5%d1%80%d0%b5%d1%81-%d0%ba%d1%8a%d0%bc-%d1%83/", "text": "България има намерение да построи ядрена централа в Белене и кани съседните страни да се включат в проекта, който, според експертните оценки, ще струва над 6 милиарда евро. В тази връзка българското правителство публикува официално съобщение във вестника на Европейския съюз за стартиране на процедурата за стратегически инвеститор. София очаква, че към проекта ще проявят интерес Македония, Сърбия и Черна гора. До момента проектът е отлаган на няколко пъти, като за последно това се случи през пролетта на 2012 г. През ноември-декември 2010 г. след визитата на тогавашния премиер Владимир Путин в България, „Росатом“ пое ангажимент за строителството на втората АЕЦ, предлагайки твърдата цена от 6,3 милиарда евро. Македонското правителство прави анализ, дали да се включи в проекта, предава  „Правителството сериозно обмисля предложените варианти в публичната покана, с оглед да се осигури енергийна независимост и стабилност. Има първоначален интерес към участие в този проект и в момента се правят подробни анализи. След подробния анализ обществеността ще бъде информирана за позицията и предприетите стъпки“, заявиха официалните власти в Скопие. Председателят на Комисията за енергийно регулиране /местния КЕВР/ Марко Бислимовски подкрепя идеята Македония да се включи в изграждането на АЕЦ „Белене“. Той посочи, че страната разполага с въглища за 15 години и дори след това те да бъдат заменени с природен газ, Македония ще остане зависима от вноса. „Идеята да се инвестира в ядрена централа в съседна България е добър начин да си осигурим в бъдеще базова енергия, която да замени производството на ток от ТЕЦ“, каза Бислимовски. „Вярвам, че инвестицията в АЕЦ „Белене“ в България“ е добър проект за Македония. Разбира се, правителството и други инвеститори трябва да преговарят за условията, при които трябва да се изгради. По принцип моето лично мнение е, че трябва да влезем в такива регионални проекти, като вземем предвид енергийния потенциал, който имаме като страна”, подчерта председателят на македонския енергиен регулатор. Според него трябва да се инвестира в най-малко 500 мегавата от АЕЦ „Белене“, която се предвижда да изгради два блока всеки с мощност по 1200 мегавата. Тези 500 мегавата ще заменят количествата ток, който се произвежда от ТЕЦ край Битоля. Последният осигурява най-голям дял от базовата енергия на нашата съседка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Скопие има първоначален интерес към участие в проекта „Белене“, правят се подробни анализи"}
{"url": "https://trud.bg/%d0%bf%d1%80%d0%be%d1%84-%d0%bd%d0%b8%d0%ba%d0%be%d0%bb%d0%b0%d0%b9-%d0%be%d0%b2%d1%87%d0%b0%d1%80%d0%be%d0%b2-%d0%ba%d1%80%d0%b5%d0%bf%d0%be%d1%81%d1%82%d0%b8%d1%82%d0%b5-%d0%b2-%d0%bd%d0%b8%d0%ba/", "text": "Крепостите в Никопол, Оряхово и Свищов са били последните калета на цар Иван Шишман, след като Търново вече е бил паднал по османско робство. Това съобщи археологът проф. Николай Овчаров на финала на едномесечните разкопки в Свищов. Проучвателят допълни, че от писмен извор, който се пази в Румънската академия на науките, става ясно, че писар на цар Иван Шишман е подготвил чернови за свикване на оцелелите войници на последния цар. В него се разкриват и имената и на тогавашни военачалници. „И оттам научаваме имената на някои от военноначалниците като Алдемир и Баол, които със сигурност са резедирали в Свищов, в Никопол. Последните четири града са били притежавани от цар Иван Шишман. Тези героични страници от историята на българското царство, са писани именно в крепостта в Свищов“, обясни проф. Овчаров. Разкопките в крепостта „Калето“ в Свищов приключиха за тази година. Ръководителят на археологическите проучвания проф. Николай Овчаров обобщи, че до момента са разкрити два пласта. Единият – „османски“ от 15-16 век, чрез който се търси връзката с присъствието на Влад Цепеш Дракула в свищовската крепост, а другият „български“ пласт е датиран от 13- 14 век, от времето на Второто българско царство. Кметът на община Свищов Генчо Генчев посети археологическия обект в четвъртък. Той припомни, че Общината отпусна за разкопките 30 000 лева, а догодина ще кандидатства за национално финансиране. На 25 юни се очаква министърът на културата Боил Банов да посети крепостта „Калето“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Проф. Николай Овчаров: Крепостите в Никопол, Оряхово и Свищов са били последните калета на цар Иван Шишман"}
{"url": "https://trud.bg/%d0%ba%d0%b0%d1%82%d0%b5%d1%80-%d1%89%d0%b5-%d0%bf%d0%bb%d0%b0%d0%b2%d0%b0-%d0%b2-%d0%ba%d0%b0%d0%b7%d0%b8%d0%bd%d0%be%d1%82%d0%be-%d0%bf%d0%be%d1%81%d0%b5%d1%82%d0%b8%d1%82%d0%b5%d0%bb%d0%b8-%d1%89/", "text": "Интересната предстояща изложба „Риби и рибарство по Южното Черноморие“ ще предложи на посетителите си атрактивно виртуално преживяване „в открито море“. С помощта на VR очила ще можете да се повозите на рибарски катер, долавяйки всяка вълна, която се разбива в корпуса му. Изживяването се доближава 100% до реален риболов с помощта на добавени ефекти –  слънчево време, облаци, буря и звуци. Изложбата „Риби и рибарство по Южното Черноморие“ ще бъде открита на 20 юни в Културен център „Морско казино“, зала  „Ал. Г. Коджакафалията“, и буквално ще „гмурне“ всички присъстващи в дълбините на Черно море. В нея ще видите непоказвани артефакти от морската история на южното крайбрежие  – рибни блюда, скари за печене на риба от 4 в.пр.Хр., сребърни монети, модели на риби от 3 в.пр.Хр., риболовни съоръжения – мрежи, куки, лотове, гребла и др., оловни щокове, компас, морска камбана и модели на кораби, плавали в Черно море. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Катер ще плава в Казиното, посетители ще ловят риба"}
{"url": "https://trud.bg/%d0%b0%d0%ba%d1%86%d0%b8%d1%8f-%d0%bd%d0%b0-%d0%b3%d0%b4%d0%b1%d0%be%d0%bf-%d0%b2-%d0%ba%d0%b0%d0%b1%d0%b5%d0%bb%d0%bd%d0%b0-%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d0%b2-%d0%b1%d1%83/", "text": "Бургаската телевизия RN, известна и като „Канал 0“, е обект на акция на ГДБОП от днес сутринта. Това съобщиха журналисти от медията. Те разказаха, че тъкмо подготвяли сутрешните новини, когато спецполицаите влезли и според мнозина започнали да проверяват и описват техниката им. За да влязат в супермодерните помещения на офиса, който се намира в една от емблематичните сгради на Бургас – на входа на Морската градина, срещу Пантеона, спецполицаите показали разрешение от съда. Собственикът на телевизията Георги Стоянов, съобщи пред журналисти, че в момента пътува за среща с колеги от кабелни телевизии от страната, но е уведомен какво се случва и е във връзка с хората си. Акцията не била само в „Канал 0“, който съществува от 26 години, но и в други кабелни телевизии в страната. Става дума за сигнали на две големи национални телевизии, които са подадени в прокуратурата през 2018 година, съобщи прокурор Йовита Григорова на специален брифинг в Бургас в ранния следобед. По въпросните сигнали е образувано дело и разследване. Те са за това, че RN излъчва тeлевизионни канали, чиито правопритежатели са те. Става дума за авторски права. В момента има претърсвания и изземвания в офиса на RN в центъра и в комплекс „Меден рудник“. Проверки на кабелни телевизии има и в Благоевград, и Кърджали.  Въпросът е за няколко милиона лева щети. Тепърва ще се назначават експертизи, за да се установи точната сума. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Акция на ГДБОП в кабелна телевизия и в Бургас\t"}
{"url": "https://trud.bg/%d0%ba%d0%be%d0%bc%d0%b8%d1%81%d0%b0%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2%d0%ba%d0%bb%d1%8e%d1%87%d0%b2%d0%b0%d0%bd%d0%b5%d1%82%d0%be-%d0%bd%d0%b0/", "text": "Българският еврокомисар за цифровата икономика и общество Мария Габриел откри в Букурещ най-голямото в Европа събитие в областта на цифровите технологии – Цифровата асамблея. Форумът на високо равнище, организиран от Европейската комисия и Румънското председателство на Съвета на ЕС събра всички заинтересовани страни. Заедно с еврокомисаря Невен Мимица и министъра на телекомуникациите Александру Петреску, комисар Габриел направи преглед на постиженията на стратегията за единния цифров пазар и очерта контурите на бъдещата цифрова политика. „Включването на гражданите в цифровата трансформация е основен приоритет на стратегията ни за цифровия единен пазар. Без това няма да има успешен преход към общество, основано на знанието, което от своя страна е условие за постигането на устойчив икономически растеж в следващите години. Цифровата промяна не е самоцел: технологичният напредък трябва да се основава на фундаменталните ни принципи и винаги да бъде в полза на нашите граждани и предприятия“, заяви българският еврокомисар при официалното откриване на асамблеята. Мария Габриел открои три нива на действие за изграждането на справедливо цифрово общество, в което всеки има равни възможности. На първо място тя постави цифровата инфраструктура и необходимостта от целеви инвестиции. Това е една от основните цели и на новата програма „Цифрова Европа“ с бюджет от 9,2 милиарда евро по предложение на българския еврокомисар. Отвъд инфраструктурата, Мария Габриел открои нуждата от подобряване на цифровите умения, тъй като съвсем скоро 90% от работните места ще изискват базово ниво на цифрови умения. Към момента 44% от европейците не притежават такива. В новата европейска цифрова програма са заделени 700 милиона евро за придобиване на високи цифрови умения. Според комисаря, равните възможности в цифровата сфера зависят и от способността на всеки един да взима информирани решения и да може да отсява вярната от невярната информация. „Цифровият сектор дава амбициозна нова перспектива на европейските общества и икономики. Завършването на цифровия единен пазар е отговорът, който даваме, за да имаме по-голямо разнообразие от онлайн услуги на конкурентни цени, да се даде възможност на малките и средните предприятия да генерират новаторски идеи и продукти. Работихме бизнесът да се възползва от свободния поток на нелични данни, за да расте и създава работни места. Работихме за по-добра киберсигурност с цел запазване на доверието в онлайн средата. Нашата работа обаче не спира дотук. Цифровият единен пазар представлява солидна основа за бъдещето на един динамично развиващ се свят. Продължавайки да работим заедно ще можем да реализираме успешната цифрова трансформация, която работи за хората и бизнеса“, заключи българският еврокомисар Мария Габриел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Комисар Мария Габриел: Включването на гражданите в цифровата трансформация е основен приоритет"}
{"url": "https://trud.bg/%d1%81%d0%b8%d0%bb%d0%b2%d0%b0%d0%bd%d0%be-%d0%bf%d1%80%d0%b0%d0%bd%d0%b4%d0%b8-%d1%81-%d1%82%d1%80%d1%83%d0%b4%d0%bd%d0%b8%d1%82%d0%b5-%d0%bc%d0%b0%d1%87%d0%be%d0%b2%d0%b5-%d0%be%d1%82%d0%b1%d0%be/", "text": "Най-хубавото на трудните мачове е, че дават възможност на отбора да израства – заяви Силвано Пранди преди двубоите на националите от Лигата на нациите във Варна. – Очаквам всички срещи тук да са много тежки. Утре вечер от 20,40 часа „трикольорите“ играят с Австралия, в събота с Япония, а в неделя с Италия.  „Битката с австралийците ще бъде тест за момчетата за по-нататъшното им представяне в турнира“, допълни италианският специалист. -Преди години, когато си тръгнах от националния отбор, оставих България сред първите пет отбора в света и сега целта ми е да го върна там.“  Селекционерът на „кенгуратата“ Марк Лебедев пък призна, че мачът с домакините ще бъде най-тежък. Но изрази надежда неговият тим да успее да повтори успеха си от миналата година, когато се наложи с 3:0. „Целта ни в Лигата на нациите е изграждане на отбор за олимпиадата – пък призна треньорът на японците Юичи Накагаичи. – Сега най-важното е да направи добро взаимодействие в тима.“  Джанлоренцо Бленджини, наставник на Италия, изрази очаквания, че битката с България ще е най-трудна. „Домакините са с почти пълен състав, а играчите им са на световно ниво“, аргументира опасенията си треньорът.", "date": "2019.06.13", "title": " Силвано Пранди: С трудните мачове отборът израства"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%b2-%d1%81%d0%b0%d0%bc%d0%be%d0%ba%d0%be%d0%b2-%d0%bd%d0%b0%d0%bd%d0%b5%d1%81%d1%8a%d0%bb-%d0%bf%d0%be%d0%b1%d0%be%d0%b9-%d0%bd%d0%b0-%d1%81%d0%b2/", "text": "Следственият отдел при Софийска градска прокуратура разследва прокурор за извършени хулигански действия, отличаващи се с изключителен цинизъм. Това съобщиха от пресцентъра на прокуратурата. До момента е установено, че на 12 юни, на паркинг в Самоков магистрат от Районната прокуратура в града е нанесъл побой на свидетелка, за което е подаден сигнал на телефон 112. Пострадалата е настанена в лечебно заведение. Извършителят е призован за привличане към наказателна отговорност и разпит в качеството на обвиняем. Към настоящия момент са извършени първоначалните процесуално-следствени действия и разследването по случая продължава.", "date": "2019.06.13", "title": " Прокурор в Самоков нанесъл побой на свидетелка"}
{"url": "https://trud.bg/%d0%bd%d0%be%d1%80%d0%b0-%d0%bd%d0%b5%d0%b4%d0%ba%d0%be%d0%b2%d0%b0-%d0%b7%d0%b0%d0%b1%d0%b8-%d0%b1%d0%be%d0%b3%d0%b0%d1%82-%d1%82%d1%83%d1%80%d1%87%d0%b8%d0%bd/", "text": "От няколко месеца плеймейтката Нора Недкова има богат любовник от турски произход, пише hotnews.bg. Тя не крие, че напоследък прекарва доста време в южната ни съседка, за да се среща с новия си благодетел, който е женен за друга, но това не му пречело редовно да мачка чаршафите с еротичния модел. Неотдавна Норчето отново беше в Истанбул, а после и в Анталия, след което отскочи до Монте Карло, като почивката й отново била финансирана от богаташа. Плеймейтката отседнала в петзвезден хотел, но без турския баровец, който бил прекалено зает, за да пътува с нея. Блондинката се похвалила пред свои близки, че в Монте Карло изхарчила над 15 бона за дизайнерски облекла и луксозни ресторанти. Говори се, че турчинът нямал никакво намерение да се развежда и да официализира връзката си с Недкова, но тя не искала да го притиска. Задоволявала се с факта, че той пръска достатъчно пари по нея, така че семейното му положение хич не я притеснявало. Преди да се хвърли в обятията на настоящия си интимен партньор, името на Нора бе замесено във връзки с бизнесмена Христо Сираков, известен като Ицо Стоте Манекенки, и шоумена Слави Трифонов.", "date": "2019.06.13", "title": " Нора Недкова заби богат турчин"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%82%d1%80%d0%b5%d0%bd%d1%8c%d0%be%d1%80-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd-%d0%be%d1%82%d0%bd%d0%be%d0%b2%d0%be-%d1%89%d0%b5/", "text": "Новият треньор на баскетболния шампион „Балкан“ (Ботевград) вероятно пак ще бъде чужденец, разкри президентът на клуба Михаил Михайлов. Той допълни, че името му ще стане ясно до края на месеца. „Имаме доста кандидатури и в близките дни ще пресеем имената – допълни Михайлов. После треньорът ще има тежката дума за селекцията, както е било досега.“  Тимът стана шампион на България, а след края на сезона наставникът Небойша Видич напусна поста. Днес „Балкан“ бе награден и за отбор на месец в анкетата на пресклуб „България“. Снимка СПОРТАЛ", "date": "2019.06.13", "title": " Новият треньор на „Балкан“ отново ще е чужденец"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d0%b8%d1%85%d0%b0-%d0%ba%d0%be%d1%80%d0%b8%d1%82%d0%b0%d1%82%d0%b0-%d0%bd%d0%b0-50-%d1%80%d0%b5%d0%ba%d0%b8-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%b8/", "text": "Регионалната инспекция по околната среда и водите (РИОСВ) в Бургас приключи през май контролните проверки за чистотата на речните корита, населените места, общинска и републиканска пътна мрежа в 13-те общини на контролираната територия съгласно заповедта на министъра на околната среда и водите. От общо 250 населени места в 13-те общини Айтос, Бургас, Камено, Средец, Малко Търново, Царево, Приморско, Созопол, Поморие, Несебър, Карнобат, Сунгурларе, Руен и поречията на 50 реки и техни притоци, е констатирано, че речните легла и прилежащите им територии са в добро състояние. Общинските и републикански пътища във всички общини са почистени, а в населените места и землищата на територията им за установени замърсявания са съставени актове на кметовете на общини Средец, Карнобат и Сунгурларе. За неизпълнение на предписание Законът за опазване на околната среда предвижда глоба от 2000 до 20 000 лева и за неспазване изискванията на Закона за управление на отпадъците се предвиждат глоби от 3000 до 10000 лева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Провериха коритата на 50 реки, безопасни са"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b2%d1%8a%d0%b7%d0%bb%d0%be%d0%b6%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0-%d0%b7%d0%b0-%d0%b8%d0%b7/", "text": "Върховна административна прокуратура възложи проверка за законност за изпълнението на договори за оказване на медицинска и дентална помощ, сключени от Националната здравноосигурителна каса /НЗОК/. С посочените действия е ангажиран управителят на НЗОК, съобщиха от държавното обвинение. Ще се проверява дейността на изпълнители на медицинска и дентална помощ, каквито са лечебни заведения за болнична и извънболнична помощ или техни обединения и национални центрове по проблемите на общественото здраве по Закона за здравето. При инспекционните действия от контролните органите следва да: – да проверяват отчетните документи на изпълнителите на медицинска и/или дентална помощ, регламентирани в Националния рамков договор /НРД/; – да извършват контрол по законосъобразността на финансовата дейност на изпълнителите на медицинска и дентална помощ по договорите им с районни здравноосигурителни каси; – да проверяват наличието на плащания от задължително здравноосигурени лица на изпълнителите, техния размер и основание, в случаите, когато е оказана медицинска и/или дентална помощ по договор с НЗОК; – да проверяват договорите на изпълнителите на медицинска и/или дентална помощ, сключени с други лечебни заведения за изпълнение на част от дейността по договора с НЗОК в случаите, предвидени в НРД; – да проверяват съответствието на дейността на изпълнителите с критериите за достъпност и качество на медицинската помощ, регламентирани в НРД; – да проверяват вида и обема на оказаната медицинска и/или дентална помощ по договор с НЗОК; – да проверяват вида и количествата на закупените от изпълнителите на болнична медицинска помощ и вложени при изпълнение на договора с НЗОК медицински изделия, прилагани в условията на болничната медицинска помощ, заплащани от НЗОК напълно или частично; – да проверяват съответствието между оказаната медицинска и/или дентална помощ и заплатените за нея суми от НЗОК; – да проверяват издаването от изпълнителите на медицинска и/или дентална помощ на пациентите на финансови документи за всички заплатени от пациента суми във връзка с оказаната им медицинска помощ и др. Срокът за извършване на проверката е двумесечен, след което на ВАП ще се представи обобщена информация за констатираните нарушения, предприетите конкретни мерки и действия за отстраняване на разкритите случаи на неспазване на закона и последиците от тях и за санкциониране на виновните лица, вкл. възстановяване на неоснователно получени суми, съставени актове за установяване на административни нарушения, издадени наказателни постановления, постановени административни актове. Целта на проверката е гарантиране на нормативноустановеното право на достъп до медицинска помощ.", "date": "2019.06.13", "title": " Прокуратурата възложи проверка за изпълнението на договорите на лечебните заведения с НЗОК"}
{"url": "https://trud.bg/%d0%b4%d0%bf%d1%81-%d0%b8%d1%81%d0%ba%d0%b0-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d0%bd%d0%b5-%d0%bd%d0%b0-%d0%b4%d0%b4%d1%81-%d0%bd%d0%b0-%d1%86%d0%b5%d0%bb%d0%b8%d1%8f-%d1%85%d1%80%d0%b0/", "text": "Не се отказваме от намаляване на ДДС не само за хляба, но и за целия хранителен сектор, което ще доведе до по-голяма конкурентноспособност. Това каза пред журналисти в парламента лидерът на ДПС Мустафа Карадайъ. „Днес направихме среща, на която присъстваха Марияна Кукушева – председател на Съюза на хлебопроизводителите и сладкарите, Костадин Костадинов – председател на Асоциацията на зърнопроизводителите, и Савина Влахова – председател на Съюза на мелничарите. Резултатът беше много ползотворен“, заяви Карадайъ. Той обясни, че е било констатирано, че най-високото ДДС в хранителния сектор спрямо съседните страни и страните от ЕС е в България. „Това води до предпоставки за сив сектор в бранша и намаляване на конкурентноспособността на нашите производители в България. Ние не се отказваме от намаляване на ДДС – не само за хляба, но и за целия хранителен сектор, което ще доведе до по-голяма конкурентноспособност. И ефектът, който ние целяхме, ще е малко по-голям“, каза още Карадайъ и уточни, че за да се случи това, ще е нужен малко по-задълбочен сравнителен анализ със съседните страни и ЕС. „Затова ще продължим да търсим широк обществен дебат заедно с браншовите организации и политиците, за да стигнем до целевия ефект, който мисля, че е нужен на страната ни“, коментира той. Карадайъ посочи, че трябва да се погледне на сектора по-широко. Лидерът на ДПС заяви, че няма да се правят прибързани действия. „Не случайно отваряме тези въпроси след изборите, за да не влязат като теми в предизборната тематика. Това са важни въпроси, които са част от развитието на нашата икономика. Естествено, че ще следим ефекта и върху бюджета и социалния ефект и на темата с хранителния сектор, и с лекарствата“, обясни Карадайъ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " ДПС иска намаляване на ДДС на целия хранителен сектор"}
{"url": "https://trud.bg/%d0%be%d1%89%d0%b5-4-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%be%d1%81%d1%8a%d0%b4%d0%b5%d0%bd-%d1%80%d0%b0%d0%b7%d0%bf%d1%80%d0%be%d1%81%d1%82%d1%80/", "text": "Бургаският апелативен съд потвърди наказание от четири години „лишаване от свобода“ при първоначален строг режим на затворник, разпространявал наркотици, докато изтърпявал присъда. Наложено му е и наказание „глоба“ в размер на 10 000 лв., съобщиха от пресцентъра на прокуратурата. Мартин Т. е признат за виновен в това, че в периода от 06.06.2011г. до 07.06.2011г. в гр. София и гр. Бургас, при условията на опасен рецидив, без надлежно разрешително, разпространил на Димитър П. високорискови наркотични вещества: Осъденият продал 100 грама марихуана, на стойност 605,77 лева, и 47 гр. амфетами, на стойност 1430 лева, които изпратил по куриерска фирма от адрес в София до офис на същата фирма в Бургас, където дрогата е получена от Димитър П. По същото време Мартин Т. е изтърпявал общо наказание лишаване от свобода за срок от пет години за престъпления от общ характер. Той се намирал в Затворническо общежитие „Казичене“, бил е назначен на постоянна работа извън общежитието – във фирма и в този период работил като барман на външен обект – хотел. Димитър П. е получил високорисковите наркотични вещества, за които предварително бил заплатил, като изпратил парите с пощенски запис на името на брата на подсъдимия. Делото е разгледано в отсъствието на подсъдимия Мартин Т., тъй като не е бил намерен на посочения от него адрес в София, обявен е за общодържавно издирване и до деня на заседанието не е бил открит. Правото му на защита е било гарантирано с явяването и участието на негов упълномощен защитник. Решението подлежи на касационно обжалване и протестиране пред ВКС на Р България в 15 – дневен срок от съобщаването на страните, че е изготвено.", "date": "2019.06.13", "title": " Още 4 години затвор за осъден, разпространявал наркотици от пандиза"}
{"url": "https://trud.bg/%d0%bf%d1%80%d1%8a%d1%81%d0%ba%d0%b0%d1%82-%d0%ba%d0%b5%d1%81%d1%82%d0%b5%d0%bd%d0%b8%d1%82%d0%b5-%d0%b2-%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%bf%d1%80%d0%be%d1%82%d0%b8%d0%b2/", "text": "Започна пръскането на кестените в Търговище с препарати против листоминиращите молци, които унищожават листата на дърветата. По договор с Общината обработването с препарати се извършва от специализирана фирма, съобщиха от местната администрация. По график  пръскането се извършва преди активизирането на пешеходния и автомобилния трафик в ранните часове на деня. Обработват се кестените в парковите зони и по улиците, които Общината обявява на сайта си. От администрацията уточняват, че за препарата, който се ползва, няма данни да е опасен за хората или домашните любимци, които се разхождат в парковете. Борбата с листоминиращия молец тече от години. Поради огромните зони на поразяване, ограничаването на разпространението изисква комплексни мерки и по-продължително време. Като част от допълнителните действия е събирането и унищожаването на опадалата заразена листна маса от дърветата, което също се прави ежегодно.", "date": "2019.06.13", "title": " Пръскат кестените в Търговище против молци"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b5%d0%b7-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-%d0%b1%d1%83%d0%bd%d0%b4%d0%b5%d1%81%d1%82%d0%b0%d0%b3%d1%8a%d1%82-%d1%89%d0%b5/", "text": "Канцлерът Ангела Меркел съобщи, че през септември Бундестагът ще реши да одобри започването на преговори между Европейския съюз и Македония. Това беше съобщено след заседанието с правителствената делегация на Македония в Берлин, водена от премиера Зоран Заев, в която участваха заместник-председателят по европейските въпроси Буяр Османи и външният министър Никола Димитров. На срещата канцлерът подчерта, че Македония е изпълнила очакваното и че Берлин гледа на това много положително, информира  По време на срещата министър-председателят Заев заяви, че Скопие има пълно доверие на канцлера Меркел и подкрепя нейната политика за процеса на разширяване на ЕС, както и политиката й към Западните Балкани. Беше посочено, че Германия е стратегически партньор на Северна Македония, с който работим заедно по политиките на помирение в Западните Балкани, стабилизирането на региона и осигуряването на икономически напредък и демократична трансформация, процес, който ще завърши с интеграцията на страната в ЕС. Министър-председателят Заев подчерта след срещата, че е доволен, че германското външно министерство има положително отношение към Северна Македония по отношение на началото на преговорите за членство в ЕС и че ще бъдат уважени процедурите и демократичните правила, които ще дадат възможност на Бундестага да вземе положително решение през септември, каза премиерът. На срещата на делегацията на правителството на Македония в Берлин беше потвърдено, че в Германия, както и други държави-членки, са доволни от резултатите от реформите, което е подчертано в доклада на Европейската комисия. Скопие силно вярва, че тази година Македония ще започне преговори за членство с Европейския съюз, присъединявайки се към Сърбия и Черна гора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Меркел: През септември Бундестагът ще реши да одобри започването на преговори между ЕС и Македония"}
{"url": "https://trud.bg/%d0%bc%d0%b5%d1%81%d0%b8-%d0%b5-%d0%bd%d0%b0%d0%b9-%d1%81%d0%ba%d1%8a%d0%bf%d0%be%d0%bf%d0%bb%d0%b0%d1%82%d0%b5%d0%bd%d0%b8%d1%8f%d1%82-%d1%81%d0%bf%d0%be%d1%80%d1%82%d0%b8%d1%81%d1%82/", "text": "Лионел Меси е на световния връх! Случвало му се е четири пъти с „Барселона“, но сега е еднолично като най-добреплатеният спортист за последните 12 месеца. Списание „Форбс“ отново изчисли заплатите, а тази на Меси е 92 милиона долара. С още 35 милиона приходи от рекламни договори общо за последната година аржентинецът е заработил 127 милиона долара. За първи път в историята на това проучване Цар Футбол е тотален хегемон. След Меси се нареждат големият му конкурент за слава Кристиано Роналдо и бразилецът Неймар. Само пет спорта намират място в Топ 10. Тенисът е представен от Роджър Федерер, а боксът – от Канело Алварес. Меси е едва вторият футболист, който е класиран на първо място. Преди него там стоя и Роналдо. След триото на върха чак на 44-о място по приходи за последните 12 месеца е световният шампион Пол Погба от „Манчестър Юнайтед“. Французинът е заработил 33 милиона долара. Серена Уилямс е единствената жена в първата стотица. Въпреки че е в залеза на кариерата си, славната тенисистка е спечелила 29,2 милиона долара. Само 38 са спортистите, които не са американци в Топ 100. Световният шампион във Формула 1 Люис Хамилтън (55 млн. долара) и детронираният наскоро боксов номер едно Антъни Джошуа (39 млн. долара) пък са самотните британци в стоте най-добре печелили през годината. „ Глобалното влияние на футбола ясно определя доминацията в класацията – каза Курт Баденхаузен, главен редактор на „Форбс Медия“. – Баскетболът продължава да има най-много представители сред първите сто – 35 души. При тях 72 процента от приходите са от заплати, а не от рекламни договори.", "date": "2019.06.13", "title": " Меси е най-скъпоплатеният спортист"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b7%d0%b0%d0%b3%d1%83%d0%b1%d0%b8-%d0%b1%d0%b8%d1%82%d0%ba%d0%b0%d1%82%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f/", "text": "Седалището на бъдещия Европейски орган по труда (European Labour Authority, ELA) ще бъде в Братислава. Това реши Съветът по заетостта, социалната политика, здравеопазване и потребителски въпроси в Люксембург. Кандидатурата на Словакия победи при гласуването с 15 от общо 28 гласа. В надпреварата участваха общо 4 европейски столици – София, Никозия (Кипър), Рига (Латвия) и Братислава (Словакия), съобщава  . Очаква се Европейският орган по труда да започне работа след две години. Той ще работи за съгласуването на действията срещу измамите на пазара на труда в ЕС. Нейните служители ще извършват проверки и ще правят оценки. Всички държави от ЕС ще имат свои представители в новата структура. Предложението на България за новата европейска служба включваше три сгради в София – „Елипс център“, „Новотел София“ и хотел „Премиер“ като правителството предложи и да покрие наема на службата за първите 18 месеца на агенцията. Никозия пък беше единствената столица, която предложи да приеме безплатно Европейския орган по труда, но за сметка на това дава оферта само за една сграда. Преди две години България кандидатства за седалище на Европейската агенция по лекарствата – ЕМА, която трябваше да напусне Лондон заради Брекзит. Тогава страната ни остана на последната 19-а позиция в класирането на ЕК, а за седалище на агенцията беше избран Амстердам.", "date": "2019.06.13", "title": " България загуби битката – Европейският орган по труда отива в Словакия"}
{"url": "https://trud.bg/%d1%81%d1%82%d0%be%d0%b9%d1%87%d0%be-%d0%bc%d0%bb%d0%b0%d0%b4%d0%b5%d0%bd%d0%be%d0%b2-%d1%82%d1%80%d0%b5%d0%bd%d1%8c%d0%be%d1%80-%e2%84%961-%d0%bd%d0%b0-%d0%bc%d0%b0%d0%b9/", "text": "Стойчо Младенов получи поредното признание в казахстанския футбол. Екзекуторът на „Ливърпул“ беше определен за най-добър треньор на месец май. Неговият „Кайсар“ от аутсайдер в първенството се превърна дори в претендент за евротурнирите. Изборът за специалист №1 на месеца се прави в анкета между всички 14 треньори на отборите в първата лига. Младенов получи четири първи места. От началото на сезона шест пъти българската легенда бе избиран за най-добър на кръга. Футболист №1 на май стана футболист със сериозна история у нас. Бразилският офанзивен халф Жоао Пауло от „Ордабаси“ (бившия тим на Георги Дерменджев) спечели гласуването. В България той игра много успешно за „Ботев“ (Пд) и не толкова за „Лудогорец“, където основно беше резерва. Веднага след него се нареди арменецът Тигран Барсегян, който е звездата на „Кайсар“ и Стойчо Младенов. На трето място остана още един от „вълците“ на Кизилорда – Адеринсоли Есеоли. В същото време Радостин Василев, адвокат на уволнения от „Иртиш“ Димитър Димитров-Херо, даде интервю за елитния казахстански сайт „Спортс“. В него импресариото твърди, че треньорът ще иска чрез ФИФА възможно най-голямата компенсация за отстраняването си. „Договорът на Димитров бе скъсан без никакви уважителни причини и юридическа обосновка – твърди Василев. – Очакваме, че ФИФА ще вземе нашата страна. Имаме доказателства, че ръководството на „Иртиш“ не е позволило на Димитров да изпълнява задълженията си. Ако клубът и моят клиент не стигнат до мирно споразумение, то „Иртиш“ е заплашен със сериозна санкция“.", "date": "2019.06.13", "title": " Стойчо Младенов – треньор №1 на май"}
{"url": "https://trud.bg/%d0%b2%d0%b8%d1%81%d1%88%d0%b0%d1%82%d0%b0-%d0%bb%d0%b8%d0%b3%d0%b0-%d1%81%d0%b5-%d0%be%d1%82%d0%ba%d1%80%d0%b8%d0%b2%d0%b0-%d1%81-%d0%bc%d0%b0%d0%bd%d1%87%d0%b5%d1%81%d1%82%d1%8a%d1%80/", "text": "Какво дерби на старта на Висшата лига! „ Манчестър Юнайтед“ ще приеме „Челси“ в първия кръг на новия сезон. Двубоят ще е на 11 август на „Олд Трафорд“. Сезонът ще се открие в петък вечер с мач на новия европейски шампион „Ливърпул“. Тимът на Юрген Клоп ще приема новака „Норич“ на „Анфийлд“. За „Ливърпул“ това няма да е първият дуел за сезона. Преди това му престои мач за суперкупата срещу „Манчестър Сити“, а веднага след „Норич“ отборът заминава за Истанбул за дуел срещу „Челси“ за суперкупата на Европа. Много трудна програма извади финалистът в Шампионската лига „Тотнъм“. В първите четири кръга на новия сезон „шпорите“ ще гостуват на „Манчестър Сити“ и „Арсенал“. В същото време Роман Абрамович, собственикът на „Челси“, планира изненадващ ход за нов треньор. Руският олигарх се е обърнал към Ралф Рангник. Германецът вкара „Лайпциг“ в груповата фаза на Шампионската лига за новия сезон и след това напусна. Рангник е бил треньор и на Красимир Балъков в „Щутгарт“. Като фаворит за поста се смяташе клубната легенда Франк Лампард. Бившият английски национал има само един сезон като треньор зад гърба си в „Дарби Каунти“ и затова позициите му са слаби.", "date": "2019.06.13", "title": " Висшата лига се открива с „Манчестър Юнайтед“ – „Челси“"}
{"url": "https://trud.bg/%d0%b1%d0%be%d1%80%d0%b8%d1%81-%d0%b4%d0%b6%d0%be%d0%bd%d1%81%d1%8a%d0%bd-%d1%81%d0%bf%d0%b5%d1%87%d0%b5%d0%bb%d0%b8-%d1%83%d0%b1%d0%b5%d0%b4%d0%b8%d1%82%d0%b5%d0%bb%d0%bd%d0%be-%d0%bf%d1%8a%d1%80/", "text": "Бившият външен министър на Великобритания Борис Джонсън спечели първият кръг в надпреварата за нов лидер на Консервативната партия. Ексцентричният Джонсън води със 114 от общо 313 гласа, а втори остана Джеръми Хънт с има едва 43. На трето място с 37 гласа е министърът на околната среда Майкъл Гоув. От надпреварата отпаднаха bившият лидер на Камарата на общините Андреа Лийдсъм, Марк Харпър и Естер МакВей. Победителят ще бъде обявен на 22 юли и ще замести на поста Тереза Мей.", "date": "2019.06.13", "title": " Борис Джонсън спечели убедително първия кръг от надпреварата за лидер на Консервативната партия"}
{"url": "https://trud.bg/%d1%80%d0%b0%d0%bc%d0%be%d1%81-%d0%bf%d0%be%d0%ba%d0%b0%d0%bd%d0%b8-%d0%b2%d1%80%d0%b0%d0%b3%d0%b0-%d0%bf%d0%b8%d0%ba%d0%b5-%d0%bd%d0%be-%d0%bd%d0%b5-%d0%b8-%d1%80%d0%be%d0%bd%d0%b0%d0%bb%d0%b4%d0%be/", "text": "Серхио Рамос и Жерар Пике се смятаха за отколешни врагове. Лидерите в защитата на „Реал“ и „Барселона“ неведнъж кръстосваха шпаги на терена и по политическата ос между Мадрид и Каталуния. Сега Пике ще бъде сред ВИП-гостите на сватбата на Рамос с половинката му Пилар Рубио в Севиля, на която са поканени 500 души. Шокиращо капитанът на „Реал“ не е намерил място за Кристиано Роналдо, с когото игра девет сезона на „Сантяго Бернабеу“. Рамос е поканил Дейвид Бекъм и съпругата му Виктория. А за доброто настроение на гостите ще се грижи световноизвестната група  AC/DC.  Хонорарът на музикантите ще е 1,1 милиона евро. Роналдо се скара с Рамос след края на миналия сезон, а после Кристиано замина за „Ювентус“. Сватбената церемония ще бъде в най-голямата севилска катедрала.", "date": "2019.06.13", "title": " Рамос покани врага Пике, но не и Роналдо"}
{"url": "https://trud.bg/%d0%b0%d1%80%d1%85%d0%b8%d1%82%d0%b5%d0%ba%d1%82%d0%b8-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8%d1%85%d0%b0-%d0%ba%d0%be%d0%bd%d1%86%d0%b5%d0%bf%d1%86%d0%b8%d0%b8%d1%82%d0%b5-%d1%81/", "text": "Млади и ентусиазирани архитекти от България, Италия и САЩ, представляващи известни архитектурни бюра и студия, презентираха пред великотърновската общественост концепциите си за новия градски център на Велико Търново. В поредица от лекции, проведени в края на миналата седмица, бяха представени обстойно вижданията им за територията на Старото военно училище. Разработките на гостуващите архитекти са сред отличените в организирания през 2018 година Международен архитектурен конкурс „Ново сърце за Стария град“. Специално за представянията пристигна и Борислав Александров – председател на Камарата на архитектите в България. Срещите бяха открити с лекцията на архитекти от „Имидж Бюро“ /София/. Освен визията си за бъдещия облик на централната част на Старата столица, те представиха други свои конкурсни разработки за публичните пространства в България, обръщайки внимание на съвременните изисквания за градска среда според потребностите на хората.  Своята концепция за територията от 180 декара на т.нар. Старо военно училище, представи и арх. Мая Шопова – преподавател в дизайнерския факултет „Архитектура + Урбанизъм” към Масачузетския университет по технологии (MIT). Арх. Шопова запозна аудиторията с работата на екипа й по други проекти, поставяйки акцент върху екологосъобразния начин на живот, човешкия мащаб, идеалистичното проектиране без авторство и интердисциплинираността в архитектурата.  Представена бе и зелената разработка на „Стивън Джордж Интернешънъл” (SGI) – една от водещите архитектурни компании в Централна и Източна Европа. От името на екипа на SGI говори арх. Мария Мишинева, която е имала водеща роля при изготвянето на концепцията. В срещите участва и италианският архитект Диего Терна – съосновател на архитектурно студио „Куинзи Терна Аркитектуре”. Той описа в детайли вижданията си за устройството на новата централна част на Велико Търново, като подчерта ключовите роли на бизнеса за инвестициите и на общината за поетапната реализация.  Всяка от концепциите, макар и различна по своето същество и градоустройствени предложения, предвижда новият градски център на Велико Търново да включва много зелени пространства, пешеходни зони над земята и подземна инфраструктура – улици и паркинги. Архитектите следват съвременните тенденции в архитектурата, в създаването и преоформянето на градски пространства. С поредицата от лекции Община Велико Търново имаше за цел да насочи общественото внимание и към конкурсното начало и дело при решаването на градоустройствени въпроси с голяма обществена значимост.  Международният архитектурен конкурс „Ново сърце за Стария град” се проведе през 2018 г. Състоеше от две части – архитектурна (идеен проект за сграда на експозиционен център) и урбанистична (концепция за обновяване на територията на Старото военно училище, в която ще бъде разположена сградата на експозиционния център). В конкурса имаше над 60 участници от 15 държави. Предстои провеждане на процедура по договаряне с арх. Клаудио Нарди за изготвянето на технически инвестиционен проект за сградата на експозиционен център. Ще бъде открита и публична дискусия относно възможностите за развитие на територията на бъдещия нов градски център, въз основа на конкурсните идеи на всички участници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Архитекти представиха концепциите си за нов градски център на Велико Търново\t"}
{"url": "https://trud.bg/%d0%bb%d0%b8%d0%bb%d0%b8-%d0%b8%d0%b2%d0%b0%d0%bd%d0%be%d0%b2%d0%b0-%d0%b2-bedroom-beach-%d0%bf%d0%be-%d1%81%d0%bb%d1%83%d1%87%d0%b0%d0%b9-60-%d0%b8%d1%8f-%d1%8e%d0%b1%d0%b8%d0%bb%d0%b5%d0%b9-%d0%bd/", "text": "Примата на българската естрада Лили Иванова бе специален гост в Bedroom Beach Club по случай 60-ия юбилей на курортния комплекс Слънчев бряг, като събитието събра стотици фенове на певицата, а билетите се разграбиха за часове. 80-годишната изпълнителка на „Камино“ публикува няколко кадри, дело на фотографа Дориан Тодоров, в официалната си Facebook страница, където благодари на своите почитатели и гости за поканата и присъствието им на събитието. От култовия клуб споделиха няколко видеа на живо от участието на Лили Иванова, от които се вижда, че тя е изпълнила една от най-слушаните й песни – „За тебе бях“. По време на участието й, неин фен й поднася картина, която сам е нарисувал.", "date": "2019.06.13", "title": " Лили Иванова в Bedroom Beach по случай 60-ия юбилей на к.к. Слънчев бряг (СНИМКИ и ВИДЕО)"}
{"url": "https://trud.bg/%d0%bf%d1%83%d1%82%d0%b8%d0%bd-%d0%be%d1%82%d0%bd%d0%be%d1%88%d0%b5%d0%bd%d0%b8%d1%8f%d1%82%d0%b0-%d0%bd%d0%b8-%d1%81%d1%8a%d1%81-%d1%81%d0%b0%d1%89-%d1%81%d0%b5-%d0%b2%d0%bb%d0%be%d1%88%d0%b0%d0%b2/", "text": "Отношенията на Русия със САЩ се влошават, заяви президентът Владимир Путин, който изтъкна, че настоящата администрация във Вашингтон е наложила десетки санкции на Москва, предаде Ройтерс. “Те (отношенията) вървят надолу, стават все по-зле и по-зле”, каза Путин в интервю за тв канала “Мир” на фона на предстоящата в края на месеца среща на Г-20 в Япония. Очаква се в кулоарите на форума да се състоят разговори между руския президент и американския му колега Доналд Тръмп. Самият той обяви пред репортери, че ще се срещне с Путин, както и че се надява САЩ да имат “чудесни отношения с Русия”. Но същевременно призна, че обмисля санкции за проекта за газопровод “Северен поток 2”. Надежда за подобряване на връзките изрази и Путин. “Наистина се надяваме, че в крайна сметка здравият разум ще надделее”, обяви в интервюто руският президент. Който обаче не пропусна да представи като контрапункт процъфтяващите отношения на Русия с Китай, което пък тревожи доста анализатори зад океана.", "date": "2019.06.13", "title": " Путин: Отношенията ни със САЩ се влошават\t"}
{"url": "https://trud.bg/%d0%bf%d0%b0%d1%80%d1%82%d0%b8%d0%b8%d1%82%d0%b5-%d0%b2%d1%80%d1%8a%d1%89%d0%b0%d1%82-%d0%bd%d0%b0%d0%b4%d0%bf%d0%b8%d1%81%d0%b0%d0%bd%d0%b8%d1%82%d0%b5-%d1%81%d1%83%d0%b1%d1%81%d0%b8%d0%b4%d0%b8/", "text": "До края на 2020 г. партиите и коалициите трябва да върнат доброволно надвзетите суми от държавната си субсидия, в противен случай започва да тече лихва. Това решиха депутатите от Правната комисия в парламента, гласувайки на второ четене промените в Закона за политическите партии, предаде БГНЕС. Законопроектът е внесен от Министерски съвет, а с него цели въвеждането на стриктна уредба за формирането, изчислението и изплащането на държавната субсидия за политическите партии и коалиции. „За тези, които получават субсидия, а не върнат доброволно, от втория им транш за 2019 г. ще получат 70%. Вторият транш ще бъде преизчислен по разпоредбите на този законопроект. От всички следващи траншове по 50%“, обясни заместник-министърът на финансите Росица Велкова. Тя подчерта, че общата сума, която партиите трябва да върнат в държавния бюджет е 14,6 млн. лв. Предстои депутатите до одобрят окончателните текстове в пленарна зала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Партиите връщат надписаните субсидии до 2020 г.\t"}
{"url": "https://trud.bg/%d0%b4%d0%b6%d0%b5%d0%bd%d0%b0-%d0%bf%d0%be%d0%ba%d0%b0%d0%b7%d0%b0-%d1%81%d1%83%d0%bf%d0%b5%d1%80-%d1%84%d0%be%d1%80%d0%bc%d0%b0-%d0%bf%d0%be-%d0%b1%d0%b0%d0%bd%d1%81%d0%ba%d0%b8-%d1%81%d0%bd%d0%b8/", "text": "Попфолк певицата Джена си почива край морето, а в профила си в Instagram споделя кадри по бански, от които става ясно, че е в много добра форма. Преди седмица изпълнителката се отправи към Варна по работа, но явно е намерила и малко време за почивка между тях. До края на месец й престоят много участия в София, Пловдив и някои морски курорти. Освен стегнатата фигура, Джена показа също, че е в крак с модните тенденции, залагайки на бански и аксесоари за плажа в актуалните животински принтове това лято.", "date": "2019.06.13", "title": " Джена показа супер форма по бански (СНИМКИ)"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b0-%d0%ba/", "text": "Национална кауза е децата с български произход да получат образование в България. Тази теза на вицепрезидента Илияна Йотова подкрепиха участниците в организираната от нея среща на „Дондуков“ 2 за проблемите на студентите от българските общности, съобщават от президентството. По време на разговорите бяха договорени конкретни стъпки за улесняване и мотивиране на обучението в българските висши учебни заведения на чуждестранните студенти от български произход -изтеглянето на рекламната кампания за кандидатстване още през есента на предишната година, възможностите за онлайн кандидатстване и онлайн изпити, както и опростеното издаване на документи за пребиваване в България. Общо бе разбирането за полагане на изпит по български език по европейската езикова рамка. В срещата участваха образователният министър Красимир Вълчев, зам.-министри и представители на Министерство на образованието и науката, Министерство на вътрешните работи, Министерство на външните работи, изпълняващият длъжността председател на Държавна агенция за българите в чужбина, ректорите на Софийски университет „Св. Климент Охридски“, на Медицински университет-София, на Икономически университет-Варна, на Югозападен университет „Неофит Рилски“, експерти. По време на разговорите бе подчертано, че Министерството на образованието и науката провежда най-активна политика за българите в чужбина. Общо бе мнението, че студентите от български произход са потенциал, чийто статут трябва максимално да бъде уреден. „Самият факт, че сме се събрали тук, е доказателство, че държавата мисли за тези проблеми“, подчерта ректорът на Икономически университет-Варна проф. д-р Евгени Станимиров. Той изтъкна липсата на цялостна маркетингова политика на университетите, за да привличат студенти от българските общности.  През академичната 2018/2019 година вицепрезидентът Илияна Йотова проведе във Варна, Пловдив, София, Благоевград поредица от срещи със студенти от българските диаспори, които се обучават в български висши учебни заведения по Постановления на Министерски съвет №103 и №228. Въз основа на споделените от тях проблеми с обучението и пребиваването им вицепрезидентът и екипът й изготвиха предложения за решаването им. Серия от сходни по съдържание проблеми, които се коренят в остарялата и несъвършена нормативна уредба – това бе основният извод от срещите със студентите. Предложенията за решаване на проблемите им вицепрезидентът представи на срещата днес и те бяха приети с широка подкрепа. Проблемите са разделени в две групи – свързаните с кандидатстването и учебния процес, и отнасящи се до пребиваването в България. Вицепрезидентът бе категорична, че е необходима по-добра рекламна кампания и представяне на възможностите за обучение в български висши училища, както и по-ранно стартиране на кандидатстудентските кампании. Илияна Йотова подчерта голямата конкуренция на университетите в Русия, Украйна, Унгария, Сърбия. „Съществува опасност от загуба на българско самосъзнание в историческите ни диаспори, където е пазено столетия наред“, изтъкна вицепрезидентът. Илияна Йотова предложи отпадане на изискването за издаване на удостоверение за български произход за тези студенти, като положеният успешно изпит по български език да бъде достатъчно условия за кандидатстване. „За първи път се обръща такова специално внимание на българския език като белег за самосъзнание, за удостоверяване на произход. Горда съм от такава политика“. С тези думи се обърна към вицепрезидента проф. д-р Светозара Халачева,  директор на Департамента за езиково обучение към СУ „Св. Климент Охридски“. Образователният министър Красимир Вълчев прие предложението на вицепрезидента за програма за допълнително обучение по български език за първокурсниците. МОН работи по предоставяне на възможности за обучение в българските висши учебни заведения и на студенти от по-новата емиграция. За да се избегнат административните пречки, за уреждането на пребиваването по време на обучението вицепрезидентът Йотова предложи практиката в много страни с т.нар. виза-студент, или специална студентска книжка за целия период на следване.  От Министерство на вътрешните работи заявиха, че заедно с Министерство на външните работи изготвят промени, които да улеснят пребиваването на студентите от български произход. Не на последно място Илияна Йотова изтъкна проблема с липсата на регистър на завършилите в България. Българската държава инвестира в тези студенти, а след това не се интересува какво се случва с тях. „Приоритет в държавната политика следва да е създаването на единна национална система за професионално ориентиране. Тази система да съдържа информация за завършващите възпитаници на българските университети и за свързването на кариерните центрове, които сега стоят в тесните си рамки по университети и региони“, заяви вицепрезидентът. Трудността, с която се намират учители по български език за българските общности по света, е пример за липсата на връзка между приема на студенти и кадровото планиране е очевидна. Участниците в разговорите на „Дондуков“ 2 се обединиха около мнението, че е направена първата стъпка към комплексен подход спрямо студентите от българските общности в чужбина. „Имаме една цел – да бъде изцяло изчистен статутът на тези млади хора. Ако не сме заедно, няма как да сполучим“, подчерта вицепрезидентът Илияна Йотова в края на срещата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Вицепрезидентът Йотова: Национална кауза е децата с български произход да получат образование в България"}
{"url": "https://trud.bg/%d0%b1%d0%b4%d0%b6-%d0%bf%d0%bb%d0%b0%d0%bd%d0%b8%d1%80%d0%b0-%d0%bf%d0%be%d0%b5%d1%82%d0%b0%d0%bf%d0%bd%d0%be-%d0%be%d0%b1%d0%bd%d0%be%d0%b2%d1%8f%d0%b2%d0%b0%d0%bd%d0%b5-%d0%bd%d0%b0-%d0%b2%d0%bb/", "text": "На проведената по-рано днес кръгла маса за обществено обсъждане на тема: Проект „Закупуване на нов подвижен състав за нуждите на БДЖ и инвестициите в националната железопътна инфраструктура“ бяха представени възможностите за поетапно обновяване на влаковете през следващите 15 години. На обсъждането присъстваха министърът на транспорта, информационните технологии и съобщенията, управленските екипи на БДЖ и НКЖИ, представителите на синдикалните организации, висшите учебни заведения ВТУ „Тодор Каблешков”, Техническият университет София и УНСС, представители на АИКБ, неправителствени организации и железопътни експерти, изпратили своите предложения, съобщават от железниците. Министър Росен Желязков приветства инициативата за общественото обсъждане, като отбеляза, че критичните коментари са по-положителни от поздравленията, защото точно те добавят стойност, за да се реализира една добра процедура. В много скоро време се надяваме за положителна тенденция, а не само да говорим за проблеми в БДЖ, допълни той.  Председателят на Съвета на директорите на „Холдинг БДЖ” ЕАД, Григори Григоров, представи приоритетите и възможностите на БДЖ за поетапно обновяване на влаковете през следващите години. На база направения анализ на съществуващото състояние на подвижния ЖП състав и необходимостите за пълното обезпечаване на ГДВ и планираните инвестиции в националната железопътна инфраструктура, предварителният план за осигуряване на нов подвижен състав е разделен на няколко етапа. След представяне на визията от направените първоначални проучвания, всеки един от участниците в кръглата маса представи своите идеи и предложения, което доведе до създаването на една ползотворна дискусия и обедини участниците около идеята от належащата необходимост за подновяване на подвижния състав на БДЖ. Първи етап до 2022 г.: Стартираната интензивна ремонтна програма на дружеството за подемни и капитални ремонти на локомотиви, вагони и мотриси има задачата да осигури ГДВ за следващите 3 години с цел да не се допуска недостиг на мотриси, локомотиви и вагони на дневна база. С ремонта на 46 бр. мотрисните влакове Сименс Дезиро, ще се обезпечи движението на крайградските линии за следващите 12-13 г. В този етап са планирани и средно по 15 капитални ремонта на локомотиви годишно, включващи и технологична модернизация за скорост от 160 км/ч, като в тази връзка в момента се водят интензивни разговори с производителите от Шкода. Извършените ремонти ще осигурят поне 20 г. допълнителен експлоатационен ресурс на локомотивите. Втори етап до 2030 г.: Успоредно с първи етап, на база на направените заключения и получените предложения в рамките на общественото обсъждане, до края на 2019 г. се планира стартиране на нова поръчка за доставка на 10-15 бр. мотриси за средни разстояния, а след това и на 30 до 50 бр. нови, съвременни вагона за 160 км/ч, които да осигурят висок клас услуга за клиентите на компанията. Посоченият подвижен състав ще обезпечи над 4000 места за пътуванията на средни и дълги разстояния с оптимизиран график на движение с цел предоставянето на конкурентна на автомобилния транспорт услуга, както като времепътуване, така и като комфорт. За транснационалните маршрути възможностите са запазване на състави от локомотив с отделни вагони предвид силната вариация и възможността за композиране, съобразно натовареността и необходимостта, или варианти с т.нар „пуш-пул“ влакове, като се анализира с колко този тип подвижен състав би оскъпил проекта. Доставката на първата част от новия подвижен състав по първоначални проучвания и с оглед натовареността на световния ЖП пазар се очаква не по-рано от средата на 2023 г. Планираната инвестиция е в размер на повече от 100 млн. евро, разсрочена подходящо в рамките на 7 години, без да затруднява финансовото състояние на дружеството. Трети етап след 2030 г.: В периода се планира подготовка за поетапната подмяна на мотрисите Сименс Дезиро и на вагоните и локомотивите за транснационалните линии, които са достигнали крайния си експлоатационен ресурс. Съпътстващи проекти: Водят се преговори с Дойче Бан (DB) за закупуването на около 100 бр. вагони, експлоатирани и поддържани от немските железници до края на 2019 г. По първоначални изчисления, необходимата инвестиция ще бъде по-ниска от тази за реновирането и модернизирането на собствените вагони; Проучва се възможността за еврофинансиране при модернизирането на подвижния ЖП състав в следващия програмен период 2021-2027, чрез изпълнение на интегрирани териториални инвестиции (ИТИ), възможност, предвидена в чл.36 от Регламент №1303/2013; В краткосрочен план не се изключва и варианта с наем на локомотиви и мотриси при възникнали проблеми в хода на изпълнение на ремонтната програма; Оптимизиране и пълно натоварване на собствените депа за поддръжка на подвижния състав. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " БДЖ планира поетапно обновяване на влаковете през следващите 15 г."}
{"url": "https://trud.bg/%d1%83%d0%b2%d0%be%d0%bb%d0%bd%d0%b8%d1%85%d0%b0-%d1%88%d0%b5%d1%84%d0%b0-%d0%bd%d0%b0-%d1%81%d1%82%d0%b0%d0%b4%d0%b8%d0%be%d0%bd-%d0%b2%d0%b0%d1%81%d0%b8%d0%bb-%d0%bb%d0%b5%d0%b2%d1%81%d0%ba/", "text": "Георги Кузев вече не е директор на националния стадион „Васил Левски“, разкри БиТиВи, а новината бе потвърдена и от Министерството на младежта и спорта. Официална причина не се споменава, но решението е на министъра на младежта и спорта Красен Кралев. Заповедта пък е издадена от изпълнителния директор на национална спортна база Пламен Манолов, стопанисваща съоръжението. Решението идва само три дни след поражението от Косово с 2:3 в София. След злополучния мач президентът на БФС Борислав Михайлов бе изведен с джип директно от пистата на стадиона. По пътя към возилото шефът на футбола бе съпровождан именно от Кузев, а кадри от маневрата, с която бяха финтирани журналистите, станаха хит в социалните мрежи. Кузев бе шеф на „Васил Левски“ от 2013 година насам. Преди да заеме ръководния пост, той бе на работа в БФС пет години в маркетинговия отдел.", "date": "2019.06.13", "title": " Уволниха шефа на стадион „Васил Левски“"}
{"url": "https://trud.bg/%d1%81%d1%82%d0%b0%d1%80%d1%88%d0%b8-%d0%bc%d0%b0%d1%82%d1%80%d0%be%d1%81-%d0%bf%d0%be%d1%87%d0%b8%d0%bd%d0%b0-%d0%bd%d0%b0-%d0%b7%d0%b5%d0%bd%d0%b8%d1%82%d0%bd%d0%b8%d1%8f-%d0%bf%d0%be%d0%bb%d0%b8/", "text": "Днес на зенитния полигон на Военновъздушните сили „Шабла“ е починал старши матрос втори клас Жеко Галинов Добрев (на 36 г.) от военно формирование 38 920 – Варна. По време на изпълнение на служебните си задължения старши матрос Жеко Добрев е почувствал неразположение и е припаднал. Незабавно му е оказана първа помощ от медицинските екипи, осигуряващи учението. Въпреки усилията на лекарите, не се е върнал в съзнание и медиците са констатирали смъртта му, като по първоначална информация вероятната причина е инфаркт, съобщават от Министерство на отбраната. Старши матрос втори клас Жеко Галинов Добрев е бил на длъжност минен електротехник във военното формирование 38 920 Варна. На служба в Българската армия е от 11 август 2008 г. Министерството на отбраната изказва съболезнования на семейството и близките на старши матрос Жеко Добрев. Поклон пред паметта му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Старши матрос почина на зенитния полигон на Военновъздушните сили „Шабла“\t"}
{"url": "https://trud.bg/%d0%b5%d0%b4%d0%b8%d0%bd%d0%b8%d1%8f%d1%82-%d0%be%d1%82-%d0%b4%d0%b2%d0%b0%d0%bc%d0%b0%d1%82%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8-%d0%b2-%d0%bf%d0%be%d0%b4%d0%ba%d1%83%d0%bf-%d0%bf/", "text": "Единият от двамата обвинени във взимането на подкуп преподаватели в Университета по хранителни технологии в Пловдив – Симеон Василев, беше оправдан напълно. Проф. Василев и колегата му Николай Банков бяха задържани на 16 май 2017 г., след като студентът от вуза Боян Атанасов подал сигнал, че му искат пари за взимането на изпит. Срещу проф. Банков тече отделно дело, но днес проф. Симеон Василев беше обявен за невинен от Пловдивския окръжен съд. Обвинението срещу него беше, че поискал по 300 лв. от двама студенти, единият от които Боян Атанасов, за да им пише тройки на изпита по „Механика – 2 част“. Двамата трябвало да дадат книжките си заедно с готови решени задачи и парите на верига от посредници, сред които обвинените за съучастници на проф. Василев Димитър Димитров и Петьо Колев. Студентът подал сигнал до ректора и до Икономическа полиция и там описали банкнотите. Нито една от описаните банкноти обаче не е открита нито в кабинета, нито в дома на проф. Василев. Готовите решени задачи били на бюрото в кабинета му, но студентските книжки – не. Няма никакви доказателства, че преподавателят и сочените за посредници Колев и Димитров са се срещали. По делото липсват и срс-та, които да ги уличават в искането на подкуп. „Всичко се крепи на честната дума на студента Боян Атанасов, който е тръгнал да търси начин да вземе изпит, на който е късан многократно. Що за борец срещу корупцията е някой, който е готов да корумпира?”, попита адвокатът на преподавателя Йордан Давчев. Съдия Петко Минев прие този аргумент и съставът оправда и трамата подсъдими с мотива, че присъдата не може да почива на предположения. Прокуратурата ще внесе протест. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Единият от двамата обвинени в подкуп професори от УХТ – оправдан напълно\t"}
{"url": "https://trud.bg/%d1%81%d1%8a%d0%b7%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%81%d0%b5%d1%80%d0%b8%d0%b0%d0%bb%d0%b0-%d1%87%d0%b5%d1%80%d0%bd%d0%be%d0%b1%d0%b8%d0%bb-%d1%80%d0%b0%d0%b7%d0%ba%d1%80/", "text": "Туристите, които посещават Чернобил трябва да показват уважение към мястото и трагедията, която се е случила там, заяви Крейг Мазин сценаристът и създател на мини-сериалът „Чернобил“, разказващ за аварията в атомната електроцентрала през 1986 г. Повод за думите му стана фактът, че някои от хората, които посетиха Припят след невиждания успех на телевизионната продукция, публикуваха в социалните мрежи  , където се е случила едно от най-големите бедствия в човешката история. Според Мазин напливът от туристи в Припят е чудесно нещо, но хората трябва да помнят, че „там се е случила трагедия“. „Покажете уважение към всички, които са пострадали и са се пожертвали“, написа Мазин в Туитър. Мини-сериалът на HBO предизвика огромен интерес и се превърна в световна сензация. Продукцията предизвика и много полемика около себе си, тъй като свидетели и участници в аварията в АЕЦ „Чернобил“, както и експерти в областта на атомната енергетика обвиниха продуцентите, че са пресъздали събитията неточно и дори са си измисляли факти. Мнозина от ликвидаторите на аварията пък твърдят, че сериалът е автентичен.", "date": "2019.06.13", "title": " Създателят на сериала „Чернобил“ разкритикува туристите, правещи си подигравателни снимки в Припят"}
{"url": "https://trud.bg/%d0%bd%d0%b0%d0%b4-70-000-%d0%b4%d0%b0%d1%82%d1%81%d0%ba%d0%b8-%d1%82%d1%83%d1%80%d0%b8%d1%81%d1%82%d0%b8-%d0%bf%d0%be%d1%81%d0%b5%d1%89%d0%b0%d0%b2%d0%b0%d1%82-%d0%b2%d1%81%d1%8f%d0%ba%d0%b0-%d0%b3/", "text": "Над 70 000 датски туристи посещават българското Черноморие всяка година, наслаждавайки се на красивото море и благоприятния климат. Това съобщи във Варна посланикът на Кралство Дания у нас Н. Пр. Сьорен Якобсен, който се срещна с зам.-кмета Пламена Маринова. „Наистина бях впечатлен от развитието на града и цялостната информация, която получих по отношение на реализираните проекти през последната година и половина. Изключително съм радостен от добрите взаимоотношения, които имаме между Варна и Дания. Имаме датски студенти, които учат във вашите страхотни университети. Имаме и датски инвеститори, които развиват своя бизнес във Варна. Наистина смятам, че има много потенциал по отношение на развитието на нашите отношения и аз ще се опитам да работя в тази посока“, допълни дипломатът.Участие в срещата взе и почетният консул на Кралство Дания във Варна Константин Дараданов. Зам.-кметът Пламена Маринова благодари на посланика на Дания, че идва за втори път в морската столица. Тя припомни, че тази година стартира и директна авиолиния между Варна и Копенхаген, което ще затвърди развитието на туризма между двата града.", "date": "2019.06.13", "title": " Над 70 000 датски туристи посещават всяка година българското Черноморие"}
{"url": "https://trud.bg/%d0%b1%d0%bb%d0%b8%d0%b7%d0%be-20-%d0%b4%d1%83%d1%88%d0%b8-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b1%d1%83%d1%80%d0%b8-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f/", "text": "Близо 20 души са ранени в Източна Германия в резултат на бурни ветрове и гръмотевични бури, предадоха Асошиейтед прес и ДПА. В Бланкензее, провинция Мекленбург-Предна Померания, осем души са били ранени снощи от клон на паднало дърво по време на сватбено тържество на открито. В Берлин 11 души са пострадали, когато дърво паднало върху група празнуващи на открито. Пътници в кабриолет също са били ранени от паднали дървета. Общественият транспорт в Берлин бе спрян за два часа във вечерния пиков час заради бурята, а няколко влака от градската железница закъсняха тази сутрин. В Магдебург на 156 км  югозападно от Берлин, мълния е повредила сграда, но няма ранени при инцидента. Шведският в.“Афтонбладет“ съобщи, че вероятно мълнии са причинили смъртта на пет коня във Ваксала, близо до Упсала, на около 70 км от Стокхолм, и са предизвикали няколко пожара в района, информира БНР. На летището в Копенхаген в Дания служител бе ударен от мълния и бе закаран в болница, без обаче да е получил застрашаващи живота наранявания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Близо 20 души ранени при бури в Германия\t"}
{"url": "https://trud.bg/%d0%b1%d0%bb%d1%83%d1%81%d0%b0%d1%80%d0%b8%d1%82%d0%b5-%d0%bd%d0%b0%d0%bf%d1%8a%d0%bb%d0%bd%d0%b8%d1%85%d0%b0-%d0%ba%d1%83%d0%bf%d0%b0-%d1%81%d1%82%d0%b5%d0%bd%d0%bb%d0%b8/", "text": "„Сейнт Луис Блус“ избра най-традиционния начин да отпразнува спечелването на купа „Стенли“ – хокеистите напълниха огромния трофей с бира и като истински отбор си помагаха един на друг при отпиването. Но титлата на „Блусарите“ бе една от най-изненадващите в историята на НХЛ. В началото на януари тимът бе последен в редовния сезон на лигата и по нищо не изглеждаше, че може да стане шампион.  Титлата дойде след 4-3 победи във финалите с „Бостън Брюинс“. А решителният успех бе извоюван с 4:1 в залата на противника. С по гол и асистенция се отчетоха Алекс Пиетранджело и Райън О’Райли, които бяха обявени за най-полезни в серия.  Триумфът е първи за клуба, който има три загубени финала досега.", "date": "2019.06.13", "title": " „Блусарите“ напълниха купа „Стенли“ с бира"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%be%d1%89%d0%b5-%d0%bc%d0%b5%d1%87%d1%82%d0%b0%d0%b5-%d0%b7%d0%b0-%d1%82%d0%b8%d1%82%d0%bb%d0%b0-%d0%be%d1%82-%d1%88%d0%bb%d0%b5%d0%bc%d0%b0/", "text": "Григор Димитров продължава да се надява да остане в историята с поне една титла от Големия шлем. Българинът признава, че най-големият проблем в кариерата му е справянето с очакванията.  „Имам своите демони, очаквания и т. н., но определено искам да оставя някаква следа в спорта – заяви Димитров. – Не от гледна точка на рекордите, това никога не е било цел. Но със сигурност бих искал да бъда запомнен с добри резултати и като шампион от турнир от Големия шлем. Тенисът е много умствен спорт, но мисля, че моето голямо предимство е тялото, движението, ловкостта.“", "date": "2019.06.13", "title": " Григор още мечтае за титла от Шлема"}
{"url": "https://trud.bg/%d0%bb%d0%b5%d0%b3%d0%b5%d0%bd%d0%b4%d0%b0%d1%82%d0%b0-%d0%b7%d0%b8%d0%ba%d0%be-%d0%bc%d0%b5%d1%81%d0%b8-%d0%b5-%d0%be%d1%81%d0%bd%d0%be%d0%b2%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0/", "text": "Бразилската легенда Зико каза, че Лионел Меси и Аржентина са основната заплаха за надеждите на страната му да триумфира на Копа Америка. Домакините искат да добавят деветото отличие от турнира в своята колекция. Зико вярва, че отборните усилия, а не най-доброто индивидуално представяне, ще бъдат решаващ фактор в турнира. „Само при Меси ситуацията може да бъде различна – каза легендарният бразилец. – Ако се намира в добра форма, Аржентина ще бъде много труден противник. Трябва да се преборим като отбор срещу силни индивидуалисти. Чили спечели титлата в последните две издания именно със солиден колектив“.  Бразилия има завиден рекорд като домакин в турнира – четири титли, когато турнирът се е провеждал на територията на страната.  „Очакванията на нацията са огромни, но играчите могат да играят с комфорт пред отлична и позната атмосфера – добави Зико. – Хората не мислят, че факторът домакинство на подобен форум играе особена роля, но всъщност това не е така. Футболистите обаче трябва да имат ментална сила, за да преодолеят напрежението и да спечелят турнира“.  Бразилия стартира в най-леката от трите групи, като съперници на домакините са Боливия, Перу и Венецуела. Снимка: Twitter", "date": "2019.06.13", "title": " Легендата Зико: Меси е основната заплаха за Бразилия"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d1%81%d1%80%d0%b5%d0%b4-%d1%81%d1%82%d1%80%d0%b0%d0%bd%d0%b8%d1%82%d0%b5-%d0%b2-%d0%b5%d1%81-%d1%81-%d0%bd%d0%b0%d0%b9-%d0%bc%d0%b0%d0%bb%d0%ba/", "text": "България е сред страните от Европа с най-малко къмпинги, сочат данните на Евростат. Общо в ЕС са регистрирани 28 400 къмпинга като от тях само 9 са в България. На първо място е Франция с 8106 къмпинга. Около две трети от къмпингите в ЕС са в четири държави: Франция (28%), Великобритания (17%), Германия и Холандия (по 10%). Много къмпинги има и в Италия и Испания. В България туризмът е развит добре, имаме и прекрасна природа, която дава условия за къмпингуване. В същото време у нас под 1% от всички туристически нощувки са били в къмпинги. За целия ЕС нощувките в къмпинги в рамките на година са 397 млн., или 12% от всички реализирани нощувки в туристически обекти. Трите страни с най-голям дял на нощувките в къмпинги са Дания (33% от всички нощувки в туристически обекти), Люксембург (32%) и Франция (29%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " България е сред страните в ЕС с най-малко къмпинги\t"}
{"url": "https://trud.bg/%d0%b2%d1%80%d0%b5%d0%bc%d0%b5%d0%bd%d0%bd%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-3/", "text": "Временна организация на движението ще бъде въведена в Благоевград на 14 и 15 юни, когато се провеждат двата големи концерта на БГ Радио в Благоевград. Мерките ще бъдат в сила и на 21 и 22 юни, по време на фестивала “Francofolies. Благоевград“ “. Целта е да бъде осигурено безпроблемно  движение на МПС в Областния център. Движението за всички моторни превозни средства и масовия градски транспорт ще бъде  спряно в двете посоки по улица „Александър Стамболийски“, в участъка от кръстовището с булевард „ Свети Димитър Солунски“ до кръговото кръстовище с улица „14 полк“ за периода от 10.00 часа на 14.06. до 06:00 часа на 16.06.2019 г. Определен е обходен маршрут, като движението ще се извършва по бул. „Васил Левски“ и ул. „Джеймс Баучер“. Движението ще бъде спряно за всички моторни превозни средства и масовия градски транспорт по западната пътна лента на улица „14 полк“,  в посока от кръговото кръстовище с улица „Александър Стамболийски“, до кръговото кръстовище с улица „Свобода“  за периода  от 08:00 часа на 21.06. до 06:00 часа на 23.06.2018 г. Движението ще се осъществява по  улица „Полковник Дрангов“, като движението се контролира от ОД на МВР-Благоевград. Автомобили ще могат да бъдат паркирани по ул. „Александър Стамболийски“ след кръстовището с кръговото движение, като входът ще бъде от страната на бул. „Джеймс Баучер“. При необходимост, ще може да се паркира и по дясната лента за движение по „14 полк“, в посока ЗМКА, както и на паркинги, в близост до парк „Македония“. Апелът е за безпрепятственото осъществяване на движението, жителите и гостите на Благоевград да бъдат внимателни и толерантни на пътя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Временна организация на движението в Благоевград за концертите на БГ Радио и фестивала „Франкофоли“"}
{"url": "https://trud.bg/%d0%b4%d0%b0%d0%bd%d1%8a%d1%87%d0%bd%d0%b8-%d0%b7%d0%b0%d1%82%d0%b2%d0%be%d1%80%d0%b8%d1%85%d0%b0-%d0%b4%d0%b2%d0%b5-%d0%b7%d0%b0%d0%b2%d0%b5%d0%b4%d0%b5%d0%bd%d0%b8%d1%8f-%d0%b2-%d1%82%d1%8a%d1%80/", "text": "Две заведения в Търговище са запечатани от данъчните, след като при техни проверки станало ясно, че не се издават касови бележки. Собствениците и персоналът на кафе-бар и друг бар били изненадани неприятно, тъй като клиентите им се оказали данъчни служители. При легитимирането им станало ясно, че са от мобилни екипи от Варна, които проверяват магазини и питейни заведения. На нарушителите са съставени актове за административно нарушение. Санкциите, които ще им бъдат наложени, са от 500 до 2000 лв. глоба, както и запечатване на обектите за 10 дни. От НАП Варна напомнят на търговците, че освен налагането на глоби, когато се установят нарушения, свързани с липса на касови апарати или неиздаване на касови бележки, инспекторите на НАП запечатват търговските обекти, допуснали нарушенията. Срокът е до 1 месец. Проверките на варненските данъчни продължават на територията на цяла Североизточна България. Контролът ще бъде засилен и на обекти, разположени по Северното Черноморие, уточняват още данъчните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Данъчни затвориха две заведения в Търговище\t"}
{"url": "https://trud.bg/%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0%d1%82-%d0%bf%d0%be%d1%81%d0%ba%d1%8a%d0%bf%d0%b2%d0%b0%d0%bd%d0%b5-%d0%bd%d0%b0-%d0%b7%d0%bb%d0%b0%d1%82%d0%be%d1%82%d0%be-%d0%b4%d0%be-145/", "text": "Цената на златото ще продължи да нараства и до края на годината ще достигне 1450 долара за тройунция, прогнозират от ЕЛАНА Трейдинг. Това е сериозно повишение на фона на вчерашната цена от 1336 долара. Златото привлича инвеститори, които не вярват в способността на Федералния резерв на САЩ да спаси американската икономика с понижение на лихвите. Функцията на благородния метал като застраховка от пазарен спад също ще допринесе за поскъпване, смятат анализаторите. Експертите очакват цената на петрола да се движи в диапазона 40-60 долара за барел. Те прогнозират поскъпне на единната европейска валута до 1,20 долара за евро. Това ще бъде част от по-дългосрочно движение в границите между 1,05 и 1,25 долара за евро през следващите две години. Основна причина за това са рисковете пред долара заради загубата на доверие в централните банкери и в способността им да съживят икономиката на САЩ, без да свалят лихвата до нула и да печатат пари в огромни мащаби.", "date": "2019.06.13", "title": " Прогнозират поскъпване на златото до 1450 долара\t"}
{"url": "https://trud.bg/%d0%b8%d1%81%d0%ba%d1%80%d0%b5%d0%bd-%d0%b2%d0%b5%d1%81%d0%b5%d0%bb%d0%b8%d0%bd%d0%be%d0%b2-%d1%81-%d0%bf%d1%80%d0%be%d0%bc%d0%b5%d0%bd%d0%b8%d1%82%d0%b5-%d0%bd%d0%b5-%d1%81%d0%b5-%d0%b7%d0%b0%d0%b1/", "text": "Депутатите приеха днес окончателно промени в Закона за Черноморското крайбрежие, с които се въвежда регулация на свободното къмпингуване. Текстовете бяха внесени от зам.-председателят на ВМРО и депутат от Обединени патриоти Искрен Веселинов. „С промените не се забранява къмпингуването, а се създават правила. Правилата слагат ред“, коментира в предаването пред   Веселинов. На въпроса защо има санкции за палатките върху дюни, а няма за строителство той отговори, че и в двата случая трябва да се спазва законът и да се налагат глоби. Веселинов потвърди, че санкциите за кемпери и палатки извън обособените места ще са от 500 лв. до 1000 лв. при първо нарушение и от 1500 лв. до 3000 лв. при повторно. Той уточни, че тези глоби ще се налагат година, след като влязат в сила новите правила. Относно намаляването на субсидиите на партиите депутатът от Обединени патриоти обяви, че с приемането на предложението на кабинета за субсидия от 1 лев на първо четене е поставено началото на дебата за това какъв да е размерът на помощта, която политическите формации получават от държавата. Според зам.-председателя на ВМРО партиите няма да могат да се издържат само от членски внос. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Искрен Веселинов: С промените не се забранява къмпингуването, а се създават правила"}
{"url": "https://trud.bg/%d0%ba%d0%b5%d1%80%d0%ba%d0%b5%d0%bd%d0%b5%d0%b7%d0%b8-%d1%81%d0%bf%d0%b8%d1%80%d0%b0%d1%82-%d0%bf%d1%80%d0%be%d0%b5%d0%ba%d1%82-%d0%bd%d0%b0-%d0%ba%d1%80%d0%b8%d1%81%d1%82%d0%be/", "text": "Инсталацията се финансира изцяло от артиста Керкенези отлагат проекта на художника от български произход Кристо за опаковане на Триумфалната арка в Париж. В съобщение на официалната му страница във Фейсбук са обявени нови дати за инсталацията – от 19 септември 2020 г. до 4 октомври 2020 г. По-рано бе предвидено проектът да бъде реализиран от 6 до 19 април 2020 г. Отлагането се дължи на факта, че през пролетта керкенезите гнездят на Арката. Кристо взел решението след консултации с Лигата за защита на птиците (LPO), Центъра за националните паметници (CMN) и Центъра за култура “Помпиду”. Арката ще бъде опакована в 25 000 квадратни метра сребърно-син плат полипропилен, и 7000 метра червено въже, които ще бъдат рециклирани след това. През 1961 г., три години след като се срещат в Париж, Кристо и съпругата му Жан-Клод започват да създават творби за публични места. По онова време Кристо е наел малка стаичка близо до Арката и още тогава му хрумва да я опакова. Сега, почти 60 години по-късно, творбата ще види бял свят.", "date": "2019.06.13", "title": " Керкенези спират проект на Кристо\t"}
{"url": "https://trud.bg/%d0%b4-%d1%80-%d0%bc%d0%b8%d0%bb%d0%b5%d0%bd-%d0%b2%d1%80%d0%b0%d0%b1%d0%b5%d0%b2%d1%81%d0%ba%d0%b8-%d0%bf%d0%be%d0%b4%d0%b0%d1%80%d1%8f%d0%b2%d0%b0-%d1%80%d0%be%d0%ba-%d0%ba%d0%be%d0%bd%d1%86%d0%b5/", "text": "Безплатен концерт за почитателите на рока във Варна е подаръкът на д-р Милен Врабевски, който ще представи новите песни от албума си Sorcery Insidе на 14 юни във Varna Live Club. Песните, композирани от учения и филантроп, който е и почетен гражданин на града, ще бъдат представени в компанията на Vrabevski Super Band. В бенда има имена като Стоян Янкулов-Стунджи, Боби Косатката, Бисер Иванов, Иво Стефанов, Ивайло Звездомиров, Славин Славчев, Лина Никол, Самуел Ефтимов. Преди месец д-р Врабевски изнесе рок концерт в София. След Варна д-р Врабевски и Vrabevski Super Band ще представят новия албум с концерт в Русе, в MAX Club. „Публиката във Варна и Русе може да очаква пълно раздаване от страна на музикантите от бенда”- споделя авторът и продуцент д-р Милен Врабевски. – „Атмосферата в групата е изключителна. На концерта- промоция в София формацията се събра за пръв път и въпреки че никога не са свирили преди това в този формат, звучаха все едно са заедно от години. Ще се радвам, ако феновете във Варна и Русе изпитат същото музикално удоволствие, защото това е нашата задача – да носим щастие на хората” – допълва д-р Врабевски. „Албумът “Sorcery Inside” е четвъртият пореден музикален проект на д-р Врабевски, издаден от Intelligent Music Project. Албумът, който може да се изтегли безплатно в YouTube и на сайта на Intelligent Music Project, събира разнообразни имена от световната музикална сцена – Саймън Филипс и Джоузеф Уилямс от група Toto, Ричард Грисман от River Hounds, Карл Сентънс от Nazareth, Джон Пейн от Asia. Прочутият с композициите си Саймън Филипс участва в записите на албума като перкусионист, а също така и като музикален копродуцент, заедно с д-р Врабевски и Иво Стефанов.", "date": "2019.06.13", "title": " Д-р Милен Врабевски подарява рок концерт на Варна"}
{"url": "https://trud.bg/%d0%ba%d1%80%d0%b0%d1%84%d1%82-%d0%b1%d0%b8%d1%80%d0%b8-%d0%b8-%d1%80%d0%be%d0%ba-%d0%bd%d0%b0-%d0%bd%d0%be%d0%b2-%d1%84%d0%b5%d1%81%d1%82%d0%b8%d0%b2%d0%b0%d0%bb/", "text": "Nana&The Gang,   участник в X-factor през  Идеята за фестивала е на организаторите от Rainbow Music, Ловеч, водени от желанието си да направят нещо по-различно за града. Николай Димитров, който е сред основните двигатели на цялата организация и представител на книжарница „Дъга“ споделя, че основната цел на събитието е да разкажат повече на хората какво е крафт бира, как се прави, с какво вкусът й е уникален, за културата на това истинско пивоварно изкуство. Специални гости на събитието ще бъдат представители от Асоциацията на пивоварите. Посетителите на феста ще могат да опитат множество качествени крафт бири от България.  Целта на организаторите е да направят феста традиционен и международен, а интерес за участие са проявили пивовари от Полша, Швейцария, Дания, Холандия и др Фестивалът ще се проведе в двора на бившата казарма. Входът е свободен, но има задължителна консумация от 5 лева.", "date": "2019.06.13", "title": " Крафт бири и рок на нов фестивал"}
{"url": "https://trud.bg/%d0%b2%d0%b8%d0%b3%d0%b5%d0%bd%d0%b8%d0%bd-%d0%be%d1%81%d1%82%d0%b0%d0%b2%d0%ba%d0%b0%d1%82%d0%b0-%d0%bd%d0%b0-%d0%bd%d0%b8%d0%bd%d0%be%d0%b2%d0%b0-%d0%b5-%d0%b3%d1%80%d0%b5%d1%88%d0%ba%d0%b0/", "text": "Оставката е „емоционална постъпка на Нинова“, а всичко случило след това, доказа, че е грешка, заяви Кристиан Вигенин пред  . „Резултатите от изборите не предполагаха лидерът на БСП да си подаде оставката. При това оставка, при която бяха заявени някакви намерения, но не бяха предвидени следващите стъпки“, смята Вигенин. Според него „де факто няма оставка“ и Нинова може да обяви, че я оттегля пред партията тази неделя. „Така или иначе мандатът ѝ изтича догодина“, допълни той, а сега е „по-важно да се концентрираме върху анализ“ на причините за изборните резултати. В неделя ще се проведе извънреден конгрес на БСП, но не се знае дали наследникът на Нинова ще бъде избран на него, или както гласи новият правилник – от всички членове на партията. Кристиан Вигенин смята, че трябва да се сключи примирие преди конгреса, защото това няма да помогне за партията на местните избори. „Нинова има своите грешки, но в националния съвет се формира коалиция на реванша. Тя си отвори много фронтове“, смята Вигенин и отбелязва, че изборът на нов председател трябва да е „реална алтернатива и да видим сблъсък на идеи“. „Създадохме очакване, че ГЕРБ се срива и ние сме готови да поемем властта. Опитахме се да превърнем тези евроизбори във вот на доверие или недоверие към Борисов. Ние имахме визия и виждани, но хората не видяха хората, които ще реализират тази политика“. Това е анализът на Кристиан Вигенин за изборното поражение на БСП. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Вигенин: Оставката на Нинова е грешка"}
{"url": "https://trud.bg/%d1%81%d0%b8%d0%bb%d0%b2%d0%b0%d0%bd%d0%be-%d0%bf%d1%80%d0%b0%d0%bd%d0%b4%d0%b8-%d0%bd%d0%b0%d1%81%d1%82%d0%b0%d0%b2%d0%bd%d0%b8%d0%ba-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Преди 9 години, когато си тръгнах от България, оставих отбора сред първите пет в света. Целта ми сега е да го върна отново там. Това каза наставникът на националите по волейбол Силвано Пранди на официалната пресконференция преди мачовете от Лигата на нациите във Варна. На нея присъстваха и треньорите на останалите три отбора в групата – Марк Лебедев/Австралия/, Юичи Макагайчи/Япония/ и Джанлоренцо Бленджини/Италия/. Наставникът на българите каза още, че всички мачове са важни и ще бъдат тежки. „Имам възможност в този турнир да използвам и малко по-слабо познати играчи. Идеята ми е да ги видя в игрова обстановка и заедно с опитните да направим един силен отбор“, каза Пранди. Останалите треньори споделиха мнението на Пранди, че се очакват трудни и интересни срещи. Джанлоренцо Бленджини каза, че за първи път е във Варна и призна, че ще е трудно на тима на Италия срещу България. „Националите ви са в пълния си блясък, като изключим Виктор Йосифов, който отсъства, имате играчи на световно ниво“, коментира още Бленджини. Миналата година загубихме от България с 0:3, сега се надяваме да изкараме поне 1 сет, каза японският наставник Юичи Макагайчи.", "date": "2019.06.13", "title": " Силвано Пранди, наставник на националите по волейбол: Целта ми е да върна отбора сред първите пет в света"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b1%d0%b0%d0%bd%d0%be%d0%b2-%d0%bd%d0%b0%d0%b4%d1%8f%d0%b2%d0%b0%d0%bc-%d1%81%d0%b5-%d0%b4%d0%be-%d0%b5%d1%81%d0%b5%d0%bd%d1%82%d0%b0-%d0%b4%d0%b0/", "text": "Надявам се до есента да бъде завършен ремонтът на кораба „Радецки“, заяви министърът на културата Боил Банов по време на заседание на парламентарната комисия по култура и медии. Той изрази надежда, че до есента корабът да бъде пуснат по реката. Във връзка със съдбата на кораба-музей „Радецки“, Банов заяви, че правителството вече отпусна необходимото финансиране, за да бъде той ремонтиран. „В момента даже експерти на НИМ са в Браила – това е единствената корабостроителница, която може да го строи, защото нашата, за съжаление, е фалирала. Така че експертите са там и се очаква скоро да се пусне обществената поръчка“, каза още Банов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Министър Банов: Надявам се до есента да бъде завършен ремонтът на кораба „Радецки“"}
{"url": "https://trud.bg/%d0%b4%d0%be%d0%bd%d0%b0%d0%bb%d0%bb%d0%b4-%d1%82%d1%80%d1%8a%d0%bc%d0%bf-%d0%b1%d0%b8-%d0%bf%d1%80%d0%b8%d0%b5%d0%bb-%d0%b8%d0%bd%d1%84%d0%be%d1%80%d0%bc%d0%b0%d1%86%d0%b8%d1%8f-%d0%be%d1%82-%d1%87/", "text": "Президентът на САЩ Доналд Тръмп заяви, че не би отказал информации, предоставени от чужда страна и целящи да навредят на негов противник по време на президентската кампания през 2020 г., предаде Франс прес, цитирана от БТА. На журналист от телевизия Ей Би Си, запитал го дали неговият предизборен екип би приел компрометиращи информации, дошли например от Русия или от Китай за негови противници, и дали ще предаде тези информации на ФБР, Тръмп отговори: „Мисля, че вие бихте направили и двете неща“. После президентът добави: „Ако някой позвъни от дадена страна, например от Норвегия и каже: „Имам информации за ваш противник, мисля, че ще поискам да го изслушам“. Тръмп допълни, че това не би била намеса в американските избори. „Това не е намеса. Ако те имат информации, мисля, че ще ги приема“, каза той. „И ако си помисля, че нещо не е наред, може би ще се обадя на ФБР“, добави той. Накрая Тръмп подчерта, че няма нищо лошо в това да чуеш какво има да ти кажат хората. Това изявление на Тръмп бе направено в момент, в който неговият син Доналд Тръмп-младши беше изслушан отново в комисия в американския Сенат. Изслушването касаеше участието на сина на Тръмп в среща в „Тръмп тауър“ в Ню Йорк по време на предизборната кампания през 2016 г. с хора, за които той си мислел, че били пратени от Москва и които му обещавали компрометиращи информации за кандидатката на демократите за президентския пост Хилари Клинтън. След това изслушване Тръмп-младши заяви, че е приключил с разследването на комисията по разузнаването в Сената. Специалният прокурор Робърт Мълър, натоварен с разследването за намесата на Русия в президентските избори през 2016 г., заключи в доклад, публикуван в април, че не е имало съглашателство между предизборната кампания на Тръмп и Русия. „Докладът на Мълър ясно казва: Едно чуждо правителство атакува нашите избори през 2016 г., за да подкрепи Тръмп. Тръмп прие тази помощ“, написа днес в Туитър кандидатката за президентската номинация на американските демократи Елизабет Уорън. „Сега Тръмп казва, че ще направи същото. Време е да отстраним Тръмп от власт“, допълва сенаторката, която призовава за задействане на процедура за импийчмънт на Тръмп още откакто бе публикуван докладът на Мълър.", "date": "2019.06.13", "title": " Доналлд Тръмп би приел информация от чужбина за негов противник в президентската надпревара"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b3%d0%b5%d0%bd%d0%b5%d1%80%d0%b0%d0%bb%d0%b8-%d0%be%d1%82-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d1%83%d0%b2%d0%be%d0%bb%d0%bd%d0%b5%d0%bd%d0%b8/", "text": "Руският президент Владимир Путин подписа указ за уволнението на генералите от полицията Андрей Пучков и Юрий Девяткин, съобщи пресслужбата на Кремъл, цитирана от ТАСС. „Да се освободят от заеманата длъжност: генерал-майор от полицията Девяткин Юрий Владимирович – началник на управлението за борба с наркотиците на Главното управление на МВР на Русия; генерал-майор Пучков Андрей Павлович – началник на управлението на вътрешните работи на Западния административен окръг на Главното управление на МВР на град Москва“, се казва в указа на президента. По-рано руският министър на вътрешните работи Владимир Колоколцев изпрати на държавния глава предложение за уволнението на Пучков и Девяткин. Причина за това стана ситуацията около наказателното дело срещу журналиста от сайта „Медуза“ Иван Голунов. Във вторник Колоколцев съобщи, че наказателното разследване срещу Голунов е прекратено, „защото не бе доказано участието му в извършване на престъпление“. Самият журналист бе освободен от домашен арест. Материалите на вътрешното разследване от отдела за вътрешна сигурност на руското МВР бяха изпратени в Следствения комитет на Русия за преценка за правомерността на действията на полицейските служители, взели участие в ареста на Голунов. Те са отстранени от служба, каза министърът, цитиран от БТА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Двама генерали от полицията уволнени във връзка със случая на журналиста Голунов"}
{"url": "https://trud.bg/%d1%82%d0%b2%d0%be%d1%80%d0%b1%d0%b8-%d0%bd%d0%b0-%d0%bf%d0%be%d0%ba%d0%be%d0%b9%d0%bd%d0%b8%d1%8f-%d1%85%d1%83%d0%b4%d0%be%d0%b6%d0%bd%d0%b8%d0%ba-%d0%b0%d1%80%d0%b3%d0%b8%d1%80-%d0%bc%d0%b0%d0%bd/", "text": "Изложба с творби на покойния благоевградски художник Аргир Манасиев ще бъде подредена в Градска художествена галерия. Експозицията ще бъде открита на 14 юни от 18.00 часа. Тя съдържа 53 картини – живопис, графика и рисунка и може да бъде видяна от жители и гости на града до 9 юли. Аргир Манасиев е един от най-ярките представители на благоевградската живописна школа. Приживе организира множество самостоятелни изложби. Член е на Съюза на българските художници. Членува в регионална френска група. Участва в съвместни изложби с други български художници в Англия, Германия, Франция, САЩ и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.13", "title": " Творби на покойния художник Аргир Манасиев ще бъдат подредени в Градска художествена галерия"}
{"url": "https://trud.bg/%d0%b1%d0%be%d0%ba%d1%81%d1%8c%d0%be%d1%80%d0%b8%d1%82%d0%b5-%d0%b3%d0%bb%d0%b5%d0%b4%d0%b0%d1%82-%d0%ba%d1%8a%d0%bc-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f-%d0%b2%d1%80/", "text": "Много висока цел стои пред българските боксьори на Европейските игри в Минск в края на месеца. Състезанието при мъжете е с ранг на първенство на континента, а тимът ни ще включва 13 състезатели – 10 мъже и 3 жени.  „На предишното европейско първенство бяхме втори в отборното класиране, но сега се надяваме дори на по-добро представяне – заяви старши-треньорът на националите Жоел Арате, който заведе част от тима на лагер в родната си Куба. – Отборът е подмладен и всички са гладни за успехи, но все пак основната тежест ще падне върху по-опитните в състава.“  Помощникът му Александър Александров пък изрази надежда боксьорите да прекършат негативната тенденция в столицата на Беларус, където нямаме медал от две европейски първенства.  „Аз съм си нахален и смятам да продължавам да печеля титли“, заяви голямата надежда за злато Даниел Асенов-Тайсъна, който шест пъти е европейски шампион в различни възрасти при 52-килограмовите. А брат му Боян ще се бие на 56 кг и се надява да тръгне по неговите стъпки. „Това ще ми е първо участие на Европейски игри, но се надявам да ги разбия и да спечеля“, заяви по-младият от двамата братя.", "date": "2019.06.13", "title": " Боксьорите гледат към европейския връх"}
