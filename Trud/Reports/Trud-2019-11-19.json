{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d0%b5%d1%82%d0%be-%d0%b2%d1%8a%d0%b2-%d0%b2%d0%b5%d0%bd%d0%b5%d1%86%d0%b8%d1%8f-%d0%b5-%d0%bf%d0%be%d0%b2%d1%80%d0%b5%d0%b4%d0%b8%d0%bb%d0%be/", "text": "Разрушителното наводнение, който засегна Венеция миналата седмица, повреди мозайки и мраморни колони в катедралата „Сан Марко“, съобщи във вторник новинарският канал RAI-news-24, цитиран от TACC. Най-голямото притеснение сред експертите е въздействието на солта върху основата на носещите конструкции на катедралата. Според главния инженер на базиликата Пиерпаоло Кампострини „много щети щe могат да се видят едва след няколко месеца, тъй като корозионните процеси са бавни, но неумолими“. Отбелязва се, че в криптата на катедралата колоните вече са частично почистени от морската сол. По-рано италианският министър на културата Дарио Франческини подчерта, че „щетите не са непоправими, но е необходима структурна работа в цялата катедрала“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Наводнението във Венеция е повредило мозайки и колони в катедралата Сан Марко"}
{"url": "https://trud.bg/%d0%ba%d0%bc%d0%b5%d1%82-%d0%b8-%d1%84%d0%be%d0%bb%d0%ba-%d0%bf%d0%b5%d0%b2%d0%b5%d1%86-%d0%b2%d1%80%d1%8a%d1%89%d0%b0%d1%82-%d0%bf%d0%b0%d1%80%d0%b8%d1%82%d0%b5-%d0%b7%d0%b0-%d0%ba%d1%8a%d1%89%d0%b8/", "text": "Бенефициентите на 158 проекта за къщи за гости ще връщат пълната сума, която са получили от ЕС. ДФ „Земеделие“ публикува пълния списък с проектите, на които ще бъдат издадени актове да върнат 100% от получените европари.  Сред имената е това на фолкпевеца Милко Калайджиев, който има къща за гости за алтернативен селски туризъм в с. Мезек, Свиленград. Той трябва да възстанови над 300 000 лева. 100% от сумата трябва да върнат и децата на кмета на Минерални бани Мюмюн Искендер. Европарите за двата хотела са в размер на над 782 хиляди лева. През юни, когато проверяващите влязоха в къщите за гости и двамата заявиха, че нямат притеснения и че всичко при тях е изрядно. Пълната сума – над 391 хил. лева трябва да върне и Ана Димитрова, която е бенефициент по проекта за къщата за гости в Сандански. За този проект тя и бившият заместник-министър на икономиката Александър Манолев бяха обвинени в престъпление срещу финансовите интереси на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Кмет и фолк певец връщат парите за къщи за гости\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b7%d0%b0%d0%bf%d0%be%d1%87%d0%b2%d0%b0%d0%bc%d0%b5-%d0%b4%d0%b5%d0%b1%d0%b0%d1%82-%d0%b7/", "text": "2019 г. е трудна и изпълнена с много предизвикателства пред туризма, но постигнатите до момента резултати са много добри дори спрямо миналогодишните исторически рекорди. От януари до септември чуждестранните визити у нас са над 7,8 млн., като спадът спрямо същия период на 2018 г. е едва 0,8%. По данни на БНБ за периода януари-август 2019 г. приходите от международен туризъм възлизат на над 2,8 млрд. евро, като спадът е 0,3%. Добри са данните и за лятото – в местата за настаняване с поне 10 легла в страната през периода от юни до септември 2019 г. приходите от нощувки са с ръст от 4,5 на сто  в сравнение със същия интервал на 2018 г. Това заяви министърът на туризма Николина Ангелкова на заседание на Националния съвет по туризъм в курорта Боровец, в което участваха представители на институциите, бизнеса, местната власт и наблюдатели. То бе свикано, за да бъдат обсъдени важни за сектора теми след фалита на британския туроператор „Томас Кук“ през септември, съобщиха от Министерството на туризма. Министърът припомни негативната кампания в началото на годината, която предвещаваше срив на летния сезон, но фактите говорят обратното. Секторът има нужда от спокойствие, за да реализира оптимални резултати, отбеляза тя. В същото време при организираните туроператори, и най вече в националните курорти, се отчита спад между 10 и 18 процента и знаейки това, направихме стъпки за насърчаване на организирания туризъм, обърна внимание министър Ангелкова. Тя благодари на премиера Борисов, на финансовия министър Горанов и останалите членове на правителството, което издигна в приоритет туристическия сектор. В резултат бе анонсирана подкрепа от 15 млн. лв. за организирания туризъм през рекламата и маркетинга към основни генериращи пазари. Фокус са Германия, Великобритания, Русия и страните от Вишеградската четворка. Процедурата предвижда финансова подкрепа при доказан положителен резултат от отседнали в местата за настаняване, които са регистрирани в ЕСТИ, тоест платили са всички данъци, категорична бе министър Ангелкова. Тя подчерта, че механизмът пилотно ще се прилага за месеците от май до октомври. Ако мярката покаже добри резултати, ще бъде включена в 5-годишен период с допълнителен ресурс. Министър Ангелкова изказа признателност към бранша и институциите за мобилизацията и изрази надежда с общи усилия на всички тези резултати да бъдат постигнати и следващата година, което ще е отново сериозно предизвикателство. Тя постави акцент върху продължаващите срещи с големи туроператори и представители на чуждестранни институции, за да може да се подготви добър летен сезон през 2020 и 2021 г., като бъдат пренасочени към други компании заявките за настаняване и седалките в полетите към България след фалита на „Томас Кук“. Министър Ангелкова поясни, че българското законодателство предвижда застраховка, която касае само крайния потребител. Допълнителни застраховки не са задължителни по европейското и българското законодателство и ние не можем да се месим в частноправни отношения. Всички щети за туристите след фалита на „Томас Кук“ са покрити, заяви още тя. Що се отнася до доставчиците,  те трябва да се конституират като кредитори според съответното законодателство. Колегите са във връзка с Германия, германското Министерство на  икономиката и застрахователите и за това браншът бе своевременно информиран, каза още министърът. В момента е важна застраховката „Отговорност на туроператора“. От общо 3430 регистрирани туроператори и турагенти у нас 1154 са с минимална застраховка от 25 хил. лв. и само 18 са с над 1,4 млн. лв., съобщи министърът. Тя илюстрира с примера, че туроператор с 25 хил. лв. покритие и пакет от 600 лв. на турист може да удовлетвори претенциите едва на 41 човека, което е крайно недостатъчно. Вдигането на нивата на застрахователните лимити за туроператори е дебат и в Германия. Създаваме работна група, за да обсъдим увеличаване на минималния лимит на задължителната застраховка. Министерството на финансите, КФН, Асоциацията на застрахователите и други институции също ще бъдат включени, за да може  в срок да се предложат текстове за законодателна промяна и да гарантираме интересите на туристите, анонсира министърът. Проучваме опита на други страни, свързани с предлагане на туристически услуги от апартаментите за гости и различните електронни платформи за настаняване. Поехме ангажимент работната група, която бе създадена от началото на годината, да предложи текстове със законодателни промени как те да излязат на светло, защото голяма част предлагат тези услуги, но не са регистрирани, поясни министърът. В момента се обсъжда ЗИД на Закона за туризма в Народното събрание, предстои първото му четене в пленарна зала. Промените касаят основно статута на националните курорти, каза министър Ангелкова. Ще положим усилия поне част от приходите, постъпващи от националните курорти, да се реинвестират в тях. Министър Ангелкова очерта ролята на бъдещи конгресни центрове в националните ни курорти – не само в Слънчев бряг, но и в Златни пясъци и в големите градове също, които имат огромен потенциал да стъпят на картата на деловия туризъм. През 2020 г. предстои второ издание на проведената през май тази година в Слънчев бряг международна среща за устойчиви инвестиции в туризма. Ще бъде организирана и среща с международни и български блогъри, влогъри и инфлуенсъри, за да се развива иновативната реклама на българския туризъм. Ведомството работи активно с Министерството на културата, за да утвърждава още по-успешно страната като дестинация за четири сезона. Предстои да финализираме проект, според който културните институти да участват в популяризирането на страната, обяви министър Ангелкова. Зам.-министърът на културата Румен Димитров коментира сериозните резултати от промотиране на туризма чрез фестивали и културни събития – Народният театър и Националната опера дават много добри примери в тази посока. В срещата участва и зам.-кметът на Столична община доц. д-р Тодор Чобанов, който заяви, че фалитът на „Томас Кук“ е световно събитие, травмиращо за цялата туристическа индустрия. Съветът обсъди как да се подобрят механизмите и да се създадат нови, за да може при подобни събития, които не зависят от България, да сме максимално защитени – както крайните потребители, така и българските компании контрагенти, коментира той. По време на дискусията експерти на Министерството на туризма направиха презентации за защитата при несъстоятелност и неплатежоспособност на компаниите, както и за дейността на фондове в туризма в някои европейски страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Министър Ангелкова: Започваме дебат за повишаване на минималната застраховка за туроператори\t"}
{"url": "https://trud.bg/%d0%bb%d0%be%d0%b2%d1%86%d0%b8-%d0%be%d1%82-%d0%bd%d0%be%d1%80%d0%b2%d0%b5%d0%b3%d0%b8%d1%8f-%d0%b8-%d0%b3%d1%8a%d1%80%d1%86%d0%b8%d1%8f-%d0%be%d1%82%d1%81%d1%82%d1%80%d0%b5%d0%bb%d1%8f%d1%85%d0%b0-10/", "text": "Трима ловци от Норвегия и един от Гърция отстреляха за 4 дни над 100 фазана в полетата край Монтана. Чужденците гостували у нас по линията на международния ловен туризъм и останали впечатлени от изобилието на дивеч и природата в Северозападна България. “Гостите бяха много добри стрелци, носеха си пушки, а единият от тях стреляше с истински уникат – “Холанд енд холанд” от 1912 г.”, разказа ръководителят на лова в ЛРС “Огоста” Александър Георгиев. Със заплатените от чужденците такси ще се изгради волиер в базата край язовир “Долна вода”, където ще се отглеждат фазани за разселване в природата. Монтанските ловци са пуснали над 4000 фазани и яребици в полетата.", "date": "2019.11.19", "title": " Ловци от Норвегия и Гърция отстреляха 100 фазана"}
{"url": "https://trud.bg/%d0%be%d0%bf%d1%80%d0%b0%d0%b2%d0%b4%d0%b0%d1%85%d0%b0-%d0%bf%d1%80%d0%be%d0%ba%d1%83%d1%80%d0%be%d1%80-%d0%b1%d0%b8%d0%bb-%d0%bd%d0%b5%d0%b2%d0%bc%d0%b5%d0%bd%d1%8f%d0%b5%d0%bc/", "text": "СГС оправда бившия зам.-районен прокурор на Казанлък Кръстин Кацаров за натиск над магистрати, защото бил невменяем. Експертизата е подписана от 11 професори и доценти. Заключението е, че той е страдал от временно биполярно афективно разстройство в тежка фаза. Според лекарите обаче няма проблем Кацаров да работи като прокурор сега, тъй като е в ремисия, лекува се и в момента няма здравословен проблем. През пролетта на 2015 г. Кацаров подбудил своя колега от Районната прокуратура в Казанлък Дойчо Цанев да прекрати разследване за наркотици срещу сина на негово приятелско семейство. Оказал натиск и върху прокурор Мария Михайлова да обвини двама души за длъжностно присвояване. Кацаров склонявал друг свой колега да обвини кмета на Павел Баня в документно престъпление. Обадил се по телефона и на жител на Казанлък, като го заплашил, че ако синът му не си оттегли жалбата за побой, ще го вкара в затвора, където щял да бъде подложен на сексуално насилие.", "date": "2019.11.19", "title": " Оправдаха прокурор, бил невменяем"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d1%89%d0%b5-%d1%81%d1%82%d1%80%d0%be%d0%b8-%d0%b3%d1%80%d0%b0%d0%b4-%d0%bd%d0%b0-%d0%bb%d1%83%d0%bd%d0%b0%d1%82%d0%b0/", "text": "Водещата компания в космическата индустрия на Украйна „Южное“ в рамките на авиошоуто в Дубай представи концептуален проект за серия луноходи, съобщава РИА Новости. Те ще бъдат използвани за търсене на полезни изкопаеми и ще представляват първата стъпка към изграждането на лунен град, съобщава уебсайтът на компанията. В съветско време тя разработи космическите ракети „Космос“ и „Зенит“, както и междуконтиненталните балистични ракети „Сатана“. В момента произвежда части за първия модул на американските ракети „Антарес“. „Моделът в мащаб 1:5 е с летателна технология за кацане“, се казва в уебсайта на „Южное“. Както е пояснено в уебсайта, проектът е предназначен да проучва лунната повърхност и да доставя товари до нея с тегло до 150 килограма. Устройството, както се твърди, има възможност за трикратни полети с научно оборудване от място на място. „В бъдеще това отваря нови възможности за научни изследвания и търсене на полезни изкопаеми на Луната“, се казва в доклада. Съобщението е придружено от цветно 3D-видео, в което са демонстрирани маршрутът на полета, облика на лунохода и технологията за кацане, самото му кацане и вземане на проби, както и полет до ново място. В края на видеото е посочено, че устройството е първата практична стъпка към град на Луната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Украйна ще строи град на Луната"}
{"url": "https://trud.bg/%d0%b7%d0%b0%d1%81%d1%82%d1%80%d0%b5%d0%bb%d1%8f%d1%85%d0%b0-%d0%b2-%d0%b3%d1%80%d1%8a%d0%b1-%d0%b1%d1%83%d1%80%d0%b3%d0%b0%d0%b7%d0%bb%d0%b8%d1%8f-%d0%b4%d0%be-%d0%b5%d0%b7%d0%b5%d1%80%d0%be%d1%82/", "text": "Задържаха мъж и жена, открили трупа и мълчали денонощие Криминално проявен мъж беше намерен убит в местността “Герен Бунар” край бургаския кв. “Долно Езерово”. Сигналът бил получен в полицията от мъж и жена около 18 ч. в понеделник, двамата са били задържани. Те казали, че ден по-рано се натъкнали на трупа, но заради силния стрес не се обадили веднага в полицията, а умували цяло денонощие дали да го направят. След това завели криминалистите на мястото, където лежало тялото – между СОМАТ и ТЕЦ-а край езерото Вая. Съпрузите живеели в кв. “Лазур”, но според думите им, в неделя тръгнали да разходят кучето и така намерили трупа. Мъжът е ловец и се е притеснявал да не го обвинят за престъплението и затова е мълчал за зловещата находка повече от денонощие. Пушката му е иззета за експертиза. Полицаи нищят версията, че той може по непредпазливост да е застрелял жертвата и след това да се е уплашил. Аутопсията е установила, че убитият е бил гръмнат в гръб именно с ловно оръжие. Той живеел в бургаския кв. “Черно море” и не е ясно какво е правил в района. Смъртта му е настъпила най-малко два дни, преди да бъде открит. По непотвърдена информация, семейството се е познавало с 33-годишната жертва. Работи се и по версията, че мъжът може да е убит на друго място и след това завлечен в храстите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Застреляха в гръб бургазлия до езерото Вая (обзор)\t"}
{"url": "https://trud.bg/5g-%d0%bc%d1%80%d0%b5%d0%b6%d0%b0%d1%82%d0%b0-%d0%b5-%d0%be%d0%bf%d0%b0%d1%81%d0%bd%d0%b0-%d0%ba%d0%be%d0%bb%d0%ba%d0%be%d1%82%d0%be-%d0%ba%d0%b0%d1%84%d0%b5%d1%82%d0%be/", "text": "Нормите за лъчения у нас са едни от най-стриктните През 2020 г. големите градове ще ползват технология от пето поколение Международната организация за изследване на рака е поставила радиочестотните електромагнитни полета в една група с кафето и растението Алое вера, заради ограничените доказателства на базата на проучвания при хора и опитни животни, че те са канцерогенни. Това обясни онкологът доц. д-р Наталия Чилингирова във връзка с притесненията от въвеждането на 5G технологията. Тя допълни, че повечето хора се питат дали електромагнитни полета ще причинят рак, а не дали кофеинът ще го направи, въпреки че са поставени в една група като ефекти. Според нея на мобилните телефони и мрежите се приписва много по-голяма вина, отколкото те всъщност имат. Митовете, че технологията от пето поколение е опасна за здравето, не спират, както в чужбина, така и у нас. Около това мнение се обединиха държавата, бизнесът и лекарите на конференцията “5G: интелигентна трансформация и растеж”. Дори в министерството на здравеопазването са получавали десетки запитвания дали 5G е опасно за хората, как ще измерват лъчението от базовите станции, кой и колко често ще извършва замерването. Експертите от министерството са категорични, че ще продължават да дават данни на хората по темата, за да няма дезинформация. От страна на бизнеса телекомите искат по-лек строителен режим за базовите станции, тъй като в момента разрешителното за изграждането им по закон се води трета категория, като тя е приравнена като тежест към изграждането на един ВЕЦ. Процедурата може да продължи с месеци. “Режимът трябва да бъде облекчен, но всички норми за електромагнитни излъчвания трябва да се спазват”, коментира министърът на транспорта Росен Желязков. По думите му нормите за лъчения у нас са едни от най-стриктните в Европа и сме на второ място след Италия по изисквания за електромагнитно излъчване. Друго, което бизнесът поиска от държавните институции и им бе обещано, е намаляване на таксите за честотите, което вече е съгласувано и скоро ще бъде гласувано от правителството. “През 2020 г. големите градове в България ще имат мрежа от пето поколение”, обеща министърът. Председателят на Комисията за регулиране на съобщенията Иван Димитров заяви, че през юни 2020 г. ще бъдат пуснати търговете за новата мрежа от пето поколение. “Оборудването за 5G струва близо четири пъти повече от сегашните технологии”, заяви Атанас Добрев, главен изпълнителен директор на “Виваком”.", "date": "2019.11.19", "title": " 5G мрежата е опасна колкото кафето"}
{"url": "https://trud.bg/%d1%80%d0%b0%d0%b7%d0%bc%d0%b5%d0%bd%d1%8f%d0%bc%d0%b5-%d0%b8%d0%b7%d0%bb%d0%be%d0%b6%d0%b1%d0%b8-%d1%81-%d0%b5%d1%80%d0%bc%d0%b8%d1%82%d0%b0%d0%b6%d0%b0-5-%d0%b3%d0%be%d0%b4%d0%b8%d0%bd%d0%b8/", "text": "Подписано е и театрално споразумение Министерството на културата и Държавният руски музей Ермитаж ще сключат рамково Споразумение за сътрудничество за период от 5 години. Разговори за това бяха проведени между директора на института проф. Михаил Пиотровски и представители на Министерството на културата миналата седмица в Санкт Петербург. Споразумението предстои да бъде подписано до три месеца. Бе обсъдена размяна на изложби и експонати между Ермитажа и музеи и галерии от България, които да представят уникалното ни наследство пред света. Традиционно у нас се провеждат “Дни на Ермитажа в София”, на които гостуват знакови експонати от световния музей. Тази година Дните бяха отбелязани с изложбата ,,Мечът на хан Кубрат”. В Москва бе подписан и Договор за дългосрочно сътрудничество в театралното изкуство между Народния театър “Иван Вазов” и най-стария национален театър в Русия – “Руски държавен академичен драматичен театър “А. С. Пушкин (Александрински)”.", "date": "2019.11.19", "title": " Разменяме изложби с Ермитажа 5 години напред\t"}
{"url": "https://trud.bg/%d1%80%d0%b5%d0%b6%d0%b8%d0%bc-%d0%bd%d0%b0-%d0%b2%d0%be%d0%b4%d0%b0%d1%82%d0%b0-%d0%b2-6-%d0%be%d0%b1%d0%bb%d0%b0%d1%81%d1%82%d0%b8-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0/", "text": "В Голямо Църквище пускат водата за едно денонощие на всеки 20 дни Села в Търговишко са на сухо от лятото Части от шест области в страната са на воден режим заради сушата. Освен градовете Перник, Ловеч и Плевен, които са на сухо от понеделник, вода няма и в Севлиево, Омуртаг, както и в населени места в Габровско, Асеновградско и Търговишко. Основните причини са намалелите нива на водоизточниците, заради дълго продължилата суша, отчитат от ВиК дружествата. В габровските села Горна Росица, Батошево, Шумата, Душево, Кормянско, Петко Славейков, Ряховците, Сенник и Хирево, вода се подава през ден от 17.00 до 8.00 часа на следващия ден. В Богатово, Търхово, Ловнидол, Крушево, Идилево, Добромирка и Буря, вода ще има 2 пъти в седмицата – вторник и събота. В Севлиево вечер от 22,30 до 5,00 часа налягането е много ниско и вода почти няма. Няколко села в Асеновградско са на воден режим още от лятото, иначе в големите населени места в Пловдивска област проблем с водата няма. На сухо са и 50 населени места в област Търговище. Между тях е и град Омуртаг, който от над половин век е с ограничения. Сега там водата тече от 5 до 9 часа и от 16,30 до 21,00 часа. Режимите са заради амортизиран водопровод, както и прогнилата вътрешна мрежа. В село Кестеняво, което е в община Омуртаг, вода пък няма въобще от началото на август. Хората там разчитат на водоноски, които се осигуряват от “ВиК” и Общината. В Голямо Църквище от август насам пускат водата за едно денонощие на всеки 20 дни. В село Презвитер Козма безводието продължава две седмици, след които чешмите текат пак за денонощие. В Перник и селата в областта няма вода от 5,00 до 10,00 часа и от 17,00 до 22,00 часа. В Плевен и Ловеч чешмите остават на сухо от 23,00 до 6,00 часа. В областите Велико Търново, Сливен, Смолян, Пловдив, Варна, Благоевград, Бургас и Стара Загора за момента няма опасност от въвеждане на воден режим, въпреки че нивата на водоизточниците са ниски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Режим на водата в 6 области в страната"}
{"url": "https://trud.bg/%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b3%d1%80%d0%b0%d0%b6%d0%b4%d0%b0%d0%bd%d1%81%d0%ba%d0%b0-%d0%bd%d0%b0%d1%80%d0%b0%d1%81%d1%82%d0%b2%d0%b0-%d0%b4%d0%be-400/", "text": "Глоба, ако дадем колата на приятел Цената на задължителната застраховка “Гражданска отговорност” ще нараства с до 400% за неизрядните шофьори, които правят нарушения на пътя. Това гласи проектът за системата “бонус-малус”, който е подготвен от КФН. За хората без нарушения има два варианта – максималният размер на бонуса да бъде до 25% от цената на полицата, или до 23%. За всеки автомобил собственикът ще посочва кой има право да го шофира, предвижда новата система за определяне на цената на полицата. “Бонус” и “малус” ще се определят както за самия собственик, така и за всеки, който има право да шофира колата. А цената на полицата ще се определя според нарушенията на този от шофьорите, който има най-много и най-тежки провинения на пътя. Важно е да се подчертае, че ако собственикът на колата я даде на някой, който не е записан, че има право да я кара, полицата “Гражданска отговорност” ще важи. Но на собственика и на самия шофьор ще може да бъде наложена глоба. Освен това застрахователят ще може да поиска допълнителна премия за полицата, ако невписания шофьор е по-рисков от собственика. Наказателни точки и съответно по-висок “малус” клас ще се дават за наложени санкции на шофьорите, както и ако са осъдени за нарушение на пътя. Ако шофьор е сниман с превишение на скоростта от 21 до 30 км/ч извън населено място, ще получава една наказателна точка и цената на “Гражданска” ще нараства с 10% или с 25%, предвиждат предложените два варианта на “бонус-малус”. Ако обаче превишението на скоростта е с 21 до 30 км/ч в населено място, застраховката ще поскъпва с 30% или със 75%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Цената на „Гражданска” нараства до 400% за шофьори с нарушения\t"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d0%b0%d0%b4%d0%b0%d0%b9%d0%ba%d0%b8-%d0%b2-%d0%b4%d1%83%d0%bf%d0%ba%d0%b0-%d1%81-%d0%b2/", "text": "Двама души загинаха, падайки в дупка с вряла вода на пътя в Русия. Ямата се е образувала през октомври, непосредствено след началото на отоплителния сезон, предава „Риа Новости“. Местни жители се опитали да поправят пътя. От топлофикационното дружество в региона съобщиха, че не са подавани сигнали за изпарения, а избухване на тръба може да се случи във всеки един момент. Също така ремонт на тръбите не е бил правен от 90-те години на миналия век, предава „Дарик Нюз“. Разследващите започнаха наказателно дело за причиняване на смърт по непредпазливост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Двама души загинаха, падайки в дупка с вряла вода на пътя в Русия"}
{"url": "https://trud.bg/%d1%81%d0%bb%d0%b0%d0%b2%d0%b8-%d1%82%d1%80%d0%b8%d1%84%d0%be%d0%bd%d0%be%d0%b2-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d0%bd%d0%b0%d1%86%d0%b8%d0%be%d0%bd/", "text": "Какво се случва с българските плодове и зеленчуци и защо на пазара масово се продава вносна стока. На тези въпроси търсим отговор със Слави Трифонов, председател на Националната Био асоциация. Той ни разказва откъде идват доматите и краставиците на трапезата ни.  „Производителите трябва да излезем на протест пред централите на търговските вериги, а не пред Министерството на земеделието, храните и горите. Защото те са тези, които държат пазара, но отказват да продават българска продукция“, казва Трифонов.  По думите му, докато съседите ни – Гърция и Турция пазят ревниво пазара си от чужда продукция, нашият е разграден двор. – Г-н Трифонов, на една пресконференция Вие казахте, че българският пазар не е за българските производители. Още ли мислите така?  – Още повече се е засилила тази тенденция. Колко български плодове и зеленчуци намирате на пазара? Не говоря за това, на колко на табелката пише „български домати“ или „български краставици“, а за реалните количества родно производство, които се продават в големите вериги и по борсите. Ако поискаме една статистика от хипермаркетите колко български плодове и зеленчуци са продали, ще видим, че не са повече от 10 процента. Това е нищожно. Като имате предвид, че по пазарите само пишат, че произходът е от България, а той не е, остават само бабичките по улицата, които продават от градината. Произходът трябва да се контролира, но няма кой да го прави. – Тогава, това, което ядем, откъде е?   – Внос, разбира се. Доматите са основно от Турция, Гърция и Македония. През август се намесват поляците, които вкарват оранжерийни домати у нас. Някои зеленчуци внасяме дори от Африка – например зелен лук от Тунис. – Само защото произвеждаме малко плодове и зеленчуци ли има толкова голям внос?  – Как да има наше производство, когато супермаркетите и търговците на едро купуват вносна стока. А защо го правят – защото, когато купят официално от български производител, му слага 20% ДДС. От внос обаче не му слагат данък. – Затова ли вносната продукция е с по-ниска цена?  – Не мога да се съглася, че вносните плодове и зеленчуци са с по-ниска цена. Просто пазарът е напълно манипулиран от търговците на едро. Сега си купих домати на пътя от една баба – 1,40 лв. за кг, 10 сантиметра – български вкусен, огрян от слънцето. Намерете такъв домат в хипермаркета или на борсата, ами няма. Не е само ДДС причината, просто хипермаркетите държат голям обем от продажбите, имат си собствена политика – знаете колко от тях са български. Но това дава отговор на въпроса защо нямаме българско производство. Защото първо трябва да се преборим за българския пазар и после за производство. Много често си мисля да отидем да протестираме пред централите на големите вериги, а не пред Министерството на земеделието, храните и горите. Защо не купуват наша продукция, на какво основание? И това ще бъде най-справедливият протест. Да видим така ли е във Франция, в Гърция. Нека някой българин да отиде да продаде домати в Гърция, да видим как ще стане. Турска фирма се опита да вкара два тира домати в Гърция. Една седмица ги проверяваха и те се върнаха обратно, защото доматите ще се развалят. Никой не ти позволява да си отвориш вратата на камиона там, преди да ти разрешат. А ние сме разграден двор – търговците на едро се научиха да купуват от вън, хипермаркетите се научиха да купуват отвън – нашите производители им се струват дребни. А как да станат едри, като никой не им купува стоката. Оправданието, че не може да се задължат търговските вериги да продават българска стока, защото така е в ЕС, не е вярно. Вижте румънците – те въведоха изискването 50 процента от стоката да е местна селскостопанска продукция. Тя можа де бъде доставена от максимум 250 километра от магазина. Във Франция изискването е до 180 километра. – Имаше идея, представена от заместник-министъра на земеделието Чавдар Маринов да се промени законът и да се въведе пресните зеленчуци да се доставят само от определени километри.  – Той няма да може да прокара такова предложение, защото търговците на едро са против. Браншови организации внесохме предложение храните по схемите „Училищен плод“ и „Училищно мляко“ да са само българско производство. Няма значение кой ще ги доставя, но да са български. Защото турски домати по схемата станаха 7 лева килото, докато стигнат до учениците. От прекупвач на прекупвач, на този рушвет, на онзи рушвет. Ние скочихме – не може децата ни да ядат скъпи турски домати. И какво мислите, че направиха търговците на едро – сезираха Комисията за защита на конкуренцията, че нарушаваме правилата на конкуренцията. Чий интерес нарушаваме – на хипермаркетите и на търговците на едро. Ние предложихме да не се дават вносни плодове и зеленчуци. Отговориха ни – не може без банани и портокали. Защо? Ябълки ли нямаме, круши ли нямаме, защо трябва да внасят банани и портокали от 2-3000 километра. – Предложихте и част от храните за децата да са био. Какво се случва с тази ваша идея?  – Нашата идея беше да се направи скала, защото в скандинавските страни имат програма 2020 и до 2020 година 20 на сто от храните в търговската мрежа трябва да са био, а за децата – 100 процента. Предложихме у нас да се въведе изискването поне за децата. Защото човекът, който съсипа биоземеделието в България се нарича Румен Порожанов – бившият земеделски министър. Защото това е едно съсипано биоземеделие. – Какво имате предвид, като казвате, че той съсипа отрасъла?  – Когато се обяви първият прием по мярка 4.1 „Инвестиции в земеделски стопанства“ по Програмата за развитите на селските райони, няколко умни глави и един консултант казаха – ще дадем приоритет на биопроизводителите и то без предварителен договор. Въпреки че наредбата казва, че за да кандидатстваш, трябва да имаш договор от предната година със сертифицираща организация. Изведнъж бум на биопроизовдители, които искат да вземат субсидия. Така се създаде огромен бюджетен дефицит само за една година – 2015 г. от 60 до 95 милиона лева. Затова трета година няма субсидии за биопроизводителите. Няма прием на нови биопроизводители, като тук влизат и старите, на които им е изтекъл биологичният ангажимент. Естествено е биопроизводителите да намаляват, защото си казват, като няма субсидии, защо да се занимавам. Въпреки че има една група от 100 човека, които не се отказваме, защото така ни е устроена главата. – Намалява ли и биопродукцията, която се предлага у нас? Какъв е делът на родните чисти храни на пазара?  – Няколко пъти предлагахме субсидията за биопродукция да зависи от стоката, която се предлага на пазара. За щастие успяхме да се преборим субсидията за производството на плодове и зеленчуци да е срещу фактури. Ако това се беше въвело като правило и за биопродуктите, 80процента от биопроизводителите тогава щяха да окапят, защото се занимават с това само заради субсидиите. Те не участват на пазара. Ако разгледате един биощанд в голям хипермаркет, където има обособен такъв, ще видите, че не повече от 10-12 процента е родната стока. Ако отидете на фермерски пазар, където продават само родни производители, делът на биологичните продукти е около 20-25 на сто. В училищата и детските градини делът е 0. А не трябва да е така – това е подрастващо поколение, а у нас има прекрасни условия за биопроизводство. В различните общества делът на биохраните стига до 20 процента на пазара, но рядко надхвърля този дял. Това се дължи както на покупателната способност, така и на манталитета на хората. Но винаги се подобряват условията – в Германия, например, освен че има огромни биосупермаркети, отделно има и пазари за екохрани. Във Франкфурт има биопазар върху 5 декара. – Оправданието обикновено е, че биохраните се търсят по-малко, защото са много по-скъпи. Така ли е?  – В България си представят, че чистата храна трябва да бъде поне два пъти по-скъпа от конвенционалната. В развитите общества не е така. Да не говорим, че в развитите страни цените на биохраните и на конвенционалните почти се изравниха. Максималната разлика е не повече от 20 процента. Когато изнасям череши навън, ми дават не повече 10-15% по-висока цена, защото са био. Магазините ги купуват за асортимент. – Търсят ли се наши плодове и зеленчуци навън. Последните данни на земеделското министерство показват, че износът на български пресни плодове и зеленчуци намалява. Не сме ли конкурентни на пазара?  – Конкурентоспособни сме с български череши, праскови и оранжерийни краставици. Когато говорим за експорт обаче трябва да знаем, че 70 процента от експорта отива в Румъния. Ако не са румънските търговци, които идват с бусовете, трудно се изнася. На пазара в Пловдив почти винаги има румънски търговци, които разтоварват пазара. Тук трябва задължително да се спомене затварянето на руския пазар, който ни се отрази много зле. Руският пазар е много подходящ за нашата продукция – не е толкова капризен, в същото време е огромен, има традиции. За Гърция изнасяме основно краставици – има двама-трима наши производители, които изнасят основно за там. Сега се борим да разработваме арабските пазари. Там има много голям потенциал заради кризата в Сирия. Там нашите стоки – плодове, зеленчуци, сирена имат много голям шанс. – Какво ни спира?  – Трябва много работа, за да се разработи този търговски канал, защото те са много недоверчиви хора. – Каква ви е прогнозата за следващата година?  – Ако не вземем мерки, за да се справим с климатичните промени, земеделието ни ще загине. В момента се разправяме с министерство на земеделието, защото бяха орязани проекти за напояване. Направена е градината по проект, кандидатства за напояване, но проектът е отхвърлен. Тази градина не я чака нищо друго освен да изсъхне. Климатичните промени ще влияят все повече. Тази година се изляха много дъждове и загубихме биочерешите. Аз лично съм пръскал 12 пъти заради дъждовете с биопрепарати. Това увеличава драстично себестойността на продукцията. – Какво се случва с реколтата от грозде? И какви цени получиха стопаните тази година?  – Има свръхпредлагане на грозде тази година, което свали драстично цената. Тези, които традиционно изкупуваха най-много, сега не купуват. Изкупната цена пада до 50 стотинки за килограм. Друга причина за пренасищането е, че се внесоха големи количества винено грозде от Македония и Молдова. То е с много по-лошо качество от нашето. Сега излиза наше грозде от Тракия и Розовата долина, което е страхотно за производство на вино. Нашият гост  Слави Трифонов е завършил ВИХВП (днес Университет по хранителни технологии) в град Пловдив през 1974 г. Доктор на науките, с дисертация в областта на плодовете и зеленчуците. Специализирал в Германия, САЩ, Холандия и др. страни.  Работил в Министерство на търговия и Министерство на земеделието. В рамките на българо-германското сътрудничество 12 години ръководи проект “Маркетингови структури за плодове и зеленчуци”.", "date": "2019.11.19", "title": " Слави Трифонов, председател на Националната Био асоциация, пред „Труд“: Едва 10 процента от зеленчуците и плодовете в магазина са български\t"}
{"url": "https://trud.bg/%d0%bf%d0%be%d0%b5%d1%82-%d0%b1%d0%bb%d1%8a%d1%81%d0%bd%d0%b0-%d1%81-%d0%ba%d0%be%d0%bb%d0%b0-%d1%87%d0%be%d0%b2%d0%b5%d0%ba-%d0%bd%d0%b0-%d0%bf%d0%b5%d1%88%d0%b5%d1%85%d0%be%d0%b4%d0%bd%d0%b0-%d0%bf/", "text": "Бургазлията набеждава прокуратурата в отмъстителност Поетът Недялко Йорданов е обвиняем заради катастрофа, в която блъснал и потрошил 87-годишен мъж на пешеходна пътека в Бургас, причинявайки му средна телесна повреда. Новината предизвика буря от негодувание у него, след като неизвестно защо решил, че ще остане ненаказан. Инцидентът станал през март на кръстовище в морския град, а преди дни, след разследване му беше повдигнато обвинение. Поетът изригна бурно във фейсбук, като обвини прокуратурата, МВР и Бойко Борисов в политическа репресия. Йорданов извади от десет кладенеца вода, за да докаже, че срещу него не трябва да има съдебен процес, ако не за друго, то поне заради това, че малкият му син Недялко Недялков (собственик на „Пик“), е агитирал за избирането на Иван Гешев за главен прокурор. „И как изобщо не му пука (на Гешев – б.р.) за другия ми син Недялко, собственик на агенция ПИК, който толкова време вече понася хиляди хули и подигравки, задето се е заел със защитата на прокурора Гешев. Обзет от някаква необяснима за мен илюзия. Без да подозира какво прави въпросната личност дори с родния му баща“, пише поетът във фейсбук. Причина за „репресията“, според него, бил пост в социалната мрежа, в който защитил другия си син Асен, съсобственик на сайта „Бивол“, който пък бил против кандидатурата на Гешев за главен прокурор. В желанието си да набеди закона и правосъдието в зла отмъстителност, поетът си позволява дори да обвини ранения в катастрофата старец, който също имал вина за случката, въпреки, че преминавал на зелено и пешеходна пътека. „Потеглих направо и после завих наляво, стигнах до пешеходната пътека, когато внезапно пред мен изневиделица сякаш изникна човек. Слава богу, имам светкавичен рефлекс и моментално натиснах спирачка. Човекът падна на земята и на главата си имаше кръв. Веднага го качих в колата и тръгнахме към Спешна помощ в Окръжна болница. По пътя той ме заговори, оказа се, че е 87 годишен, с бастун, чувстваше се съвиновен“. Как точно човек на тази възраст, че и с бастун е успял „да изскочи“ на пътя, Йорданов не обяснява. „Дознателката каза, че нашите показания са достатъчни и случаят наистина е приключен. Изминаха цели пет месеца от тогава“, пише възмутен той. Това обаче едва ли е вярно. При тежка катастрофа с ранен, няма как за ден разследването да приключи. Пострадалият старец обаче се е сприятелил с поета и няма никакви претенции. „Оказа се много симпатичен и обективен човек и непрекъснато повтаряше, че не съм виновен, че случилото се е „малкият дявол“, защото и двамата сме живи и здрави и нека го забравим. И наистина го забравихме“, пише Йорданов. Разследването обаче продължава. И не защото поетът е опасен за властта, както твърди, а защото законът е такъв. И той е за всички.   Обвиненият Нямам никакви притеснения „Аз не се считам в никакъв случай за „свещена крава“ или недосегаем от закона“, твърди Недялко Йорданов. „Именно заради това и по никакъв начин не се обадих никому, не потърсих „оправяне“ по „втория начин“, а минавам чинно по всички процедури на прокуратурата, защото съм повече от убеден в своята правота и нямам никакви притеснения от ситуацията по същество. Не искам да гадая каква личност е господин Иван Гешев, без чието знание и поощрение това не би било възможно да се случи. Нямам и съмнение, че той ще отрече, че не знае, а чиновниците му по места действат напълно свободно и по убеждение. Все едно дали става дума за мен – все пак един стар поет с някакво име в обществото. Може би иска да му се моля? Или да окаля името ми?   Окръжният прокурор на Бургас Георги Чинев:  Голям поет е, но законът трябва да се спазва Искам да разсея всякакви спекулации по темата с г-н Недялко Йорданов. Трябва категорично да е ясно, че законът не позволява при пътно-транспортно произшествие, допуснато на пешеходна пътека, наказателното производство да бъде прекратено по искане на пострадалия. Това произтича от нормата на закона, а не от волята на наблюдаващия прокурор. Нормите на закона са такива, каквито законодателят приема. Прокуратурата е спазвала стриктно закона, тя е задължена да действа по закон, независимо с оглед субекта на престъпление. Всякакви упреци граничат с тенденции и манипулации. Имаме пътно произшествие на пешеходна пътека – квалификацията на деянието изключва прекратяване на наказателното производство по искане на пострадалия. И тук личността на г-н Недялко Йорданов, безспорно голям поет, няма нищо общо с еднаквото приложение на наказателно-правната норма спрямо всички.   Започнал като учител в Малко Търново Нова пиеса се играе в Народния театър Недялко Йорданов е български поет и драматург, роден в Бургас. В началото на кариерата си работи като учител в Малко Търново, като през това време пише стихове и ги публикува във в. „Черноморски фронт“. Превежда поезия от турски и руски език. През 1963 г. се мести в родния си град, където става драматург в Бургаския театър. Остава на тази длъжност цели 20 г. и там среща втората си жена – актрисата Ивана Джежева. От първия си брак има син Асен, който сега е съсобственик на скандалния сайт „Бивол“. По-малкият му син Недялко Недялков е собственик на информационна агенция „Пик“. Недялко Йорданов продължава да пише стихове, наскоро в Народния театър беше премиерата на пиесата му „Каквото, такова“, на която е и режисьор.", "date": "2019.11.19", "title": " Поет блъсна с кола човек на пешеходна пътека\t"}
{"url": "https://trud.bg/%d0%ba%d0%be%d0%bb%d0%b5%d0%ba%d1%82%d0%b8%d0%b2%d0%bd%d0%b0%d1%82%d0%b0-%d0%b3%d1%80%d0%b5%d1%82%d0%b0-%d0%b1%d1%83%d1%88%d1%83%d0%b2%d0%b0-%d0%b2-%d1%87%d0%b0%d1%88%d0%b0-%d1%81-%d0%b1%d0%be%d0%b7/", "text": "Протестърите – с черни тоги или по бели гащи – ще се надянат, на това, за което са се борили Десетки пределно разтърсени от възмущение съдии от цялата страна изпратили отворено писмо, с което настояват министърът на правосъдието Данаил Кирилов да се извини публично заради някакви реплики. Още по-силно искат да започне дисциплинарна проверка срещу избрания за главен прокурор Иван Гешев. Ибо бил „създал впечатление за насаждане на страх и за саморазправа с опоненти“, освен, че „грубо нарушил… уронил недопустимо… показал пренебрежително отношение…“. Поплакът е до всички възможни инстанции и дори граждани. Колективната грантаджийска и непеошка нашенска Грета прави буря в чаша с неолиберална боза. В такава мътна течност, а не в чиста вода. Тревожна обсебеност с идеи-фикс за невъзможен перфектен ред, пълна липса на гъвкавост при сблъсък с несъгласието на другите, прекалена ангажираност с несъществени детайли, неуместна настойчивост да подчинят всички на абсолютизирани социални норми. Съпровождани от невъзможност да спре стереотипните си акции, при все че частично осъзнава тяхната безсмисленост, безплодност, понякога и вредност. Тръшкат се да наложат щенията на пренебрежимото си малцинство над мнозинствата в парламента, обществото и Висшия съдебен съвет. По механизма на адвокат Калин Ангелов, пламенен оневинител на убиеца Полфрийман: „Трябва само да се бие с юмруче в стената на азиатския идиотизъм и нито за миг да не се отчайваш, когато, като вдигнеш глава, видиш, че стената се издига до небето. „Няма такава стена пред съюзната съдийска обсесивно-компулсивна Грета, разбира се. Която натрапливо се е вживяла в образа на църковния реформатор Мартин Лутер, окачил през 1517 г. на вратата на Дворцовата църква във Витенберг списък с 95 тези. Биле и юрист, впрочем, не само духовник. Само че тогава е поемал огромен риск, като нищо е можело да го изгорят жив като Ян Хус преди него или Джордано Бруно по-късно. Днес поне засега нищо не заплашва неолибералните скандалджии. Все пак натрапливите мисли и особено съпротивата спрямо тях и действията им непрекъснато пораждат интензивна тревожност и страхове. Да не пропускат, че Реформация­та, започната от Лутер, много скоро е последвана от Контрареформация. Пръква се Калвинизмът – юдохристиянското разклонение на протестантството с англосаксонско и още няколко разклонения. Следват Вартоломеева нощ с близо 10 000 изклани хугеноти, започват свирепи религиозни войни, клади за инакомислещи и книги. Стотици опожарени градове и раздробяване на Европа на около 200 херцогства и маркграфства. Самият Лутер става явен протестантски мракобес и инициатор на жестоки репресии срещу евреите в Северна Европа заради омразния му Калвинизъм. Основателно и все по-често се говори и пише за либералния фашизъм, отчаяно настъпващ чрез НПО-та и купени елити в страните от ЕС и другаде. Както е известно, съвременните глобализатори мечтаят за раздробяването на Евразия също на около 200 кекави държавици. Враждуващи помежду си и склонили да приемат хегемона за безпрекословен съдник. Туземната Грета действа точно по модела, спуснат от неолибералните кръгове целуващи иконата на глобализ­ма. Виждаме проявите на сходни мероприятия в Хонконг, Париж, Будапеща, Истанбул, Москва, Киев, Тбилиси, Прибалтийските страни и другаде. Като по еднотипни инструкции се редят кампании за събаряне или цапане на паметници на съветски войници и военачалници с акции срещу днешна Русия. Сходни по характер протести има срещу т. нар. популисти или националистични партии и съюзи, както и всевъзможни „зелени“ изцепки. Дори и да успяват някъде, само временно е, контравълните стават все по-високи. А протестърите – с черни тоги или по бели гащи – ще се надянат, на това, за което са се борили. С последните щурави акции непеошките дружинки си вредят още повече. Хората все по-сериозно подозират, че съдии от грантаджийския протестърски съюз целенасочено ще саботират редица прокурорски обвинения. Както се вижда от историята, тревожностите и страховете сред малки групи хора могат да станат силно заразителни за мнозина, за широки групи от населението. В САЩ кампанията #me toо – „Мен също!“ за кратко време обхвана цели щати и в определена степен се глобализира. Алчни застаряващи жени съсипаха кариерите и живота на доста богати мъже. С нелепи обвинения, че преди 20 и повече години ги били пипнали по някои закръглености или им направили неприлични намеци.“ Колективна истерия“ и „тотално лицемерие“ според режисьора Роман Полански. В конкретния случай новият главен прокурор Иван Гешев пред свидетели е казал: „Поздравявам ви, г-жо Дишева, пред вас стои блестяща политическа кариера. От вас ще излезе прекрасен общински съветник“. Очевидно е имал предвид ексшефа на Софийския районен съд Методи Лалов, неотдавна станал общинар в София. След като напусна системата по своя воля обаче, не е бил гонен и заплашван. И съдия Дишева никак не е, но тя и кръжецът от кахърни Грети около нея странно са покрусени, изприщени от ужас и вопият за справедливост?! Такова поведение сериозно уронва авторитета на съдебната власт, а това е изключително вредно за обществото и държавата. Никакъв интерес нямат другите съдии в системата, още по-малко всички други структури и участници в правораздаването. Публично не се чуват заплювки и дори просто критики към съдиите откъм прокуратурата, следствието или полицията, което е единствено правилното поведение. Добре би било и неолиберелната групичка начело с Лозан Панов да остави несъгласията и борбите си вътре в професионалната общност, а не на улицата.", "date": "2019.11.19", "title": " Колективната Грета бушува в чаша с боза\t"}
{"url": "https://trud.bg/mu-vi-tv-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d1%84%d0%b8%d0%bb%d0%bc-%d0%b7%d0%b0-%d0%b2%d0%b0%d1%80%d0%bd%d0%b0-%d0%b2-%d0%ba%d1%83%d0%bb%d1%82%d1%83%d1%80%d0%bd%d0%b8%d1%8f/", "text": "Кино дебют на международна сцена предстои тази седмица на телевизията на Медицински университет – Варна. Екип на MU-Vi.tv ще представи документалния филм „Варна – сцена на мултинационални младежки общности“ в Културния институт на България в Берлин на 22 ноември 2019г. от 16.00 часа. Филмът е създаден през 2019г., като всички сцени са заснети във Варна, а участници са млади хора, които живеят в града. Прожекцията се осъществява с любезното съдействие на Bulgarisches Kulturinstitut Berlin. Варна тупти в сърцата на хиляди младежи от различни страни по света! Какво ги провокира да дойдат да учат, работят и живеят в морската столица на България и защо остават? Как изглежда Варна през очите на млади хора от Германия, Франция, Испания, Сирия и Китай? Отговори на тези и други въпроси ще откриете в документалния филм „Варна – сцена на мултинационални младежки общности“. Проектът се осъществява със съдействието на фонд „Култура“ на Община Варна. „Да живееш до морето е сбъдната мечта!“ Козима Шрайбер от Германия, студент по медицина   „Обичам Варна! Това е един наистина прекрасен град!“ Канг Ян от Китай, учител по китайски „Всички приятели, които ме посещават през лятото ми казват: Ти живееш в рая! Наслаждавай се на всеки един ден тук!“ Никлас Дьобеле от Германия, студент по медицина Премиерата на филма на MU-Vi.tv във Варна ще бъде на 26 ноември от 17.30 часа в Първа аудитория в Медицински университет – Варна. Предвидена е прожекция и пред ученици и преподаватели от Математическа гимназия „д-р Петър Берон“ на 26 ноември от 13.00 часа. Входът за всички прожекции е свободен!", "date": "2019.11.19", "title": " MU-Vi.tv представя филм за Варна в Културния институт на България в Берлин"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d0%b1%d0%b8%d0%be%d1%80%d0%b5%d1%81%d1%82%d0%be%d1%80%d0%b0%d0%bd%d1%82%d0%b8%d1%82/", "text": "90% от съставките в ястията трябва да са екологично чисти Екохраните ще се правят отделно Най-малко 90% от продуктите в едно ястие трябва да са биологични, за да се предлага в ресторанта като био. Това предвиждат промени в Наредба 5 за прилагане на правилата за биологично производство, етикетиране и контрол в тази сфера, предложени за обсъждане. До 10% от използваните продукти като подправки, плодове, зеленчуци и др. могат да са небиологични (тоест конвенционални или в преход към биологично производство), ако на пазара няма такива биологични продукти. При изчислението на процента не се вземат предвид използваните вода, готварска сол, заместители на солта, продукти от неземеделски произход като сода бикарбонат и др. За биоястията не могат да се използват продукти от лов и риболов, пише още в документа. В изискванията към заведенията за обществено хранене изрично се въвежда правило биоястията и напитките да се приготвят на различно място или в различно време от конвенционалните. При започване на готвенето на тези ястия повърхностите, оборудването и инвентара на обекта трябва да са ефективно почистени. Заведенията за обществено хранене ще могат да етикетират свой продукт с термина „биологичен“ или когато в менюто си имат само подобни ястия, или правят само отделни блюда. За тази цел те ще получават специално удостоверение, което ще бъде водено в списък в Областната дирекция по безопасност на храните, както и в централата на БАБХ. Създават се условия за безпрепятствено ползване на националният знак „Калинка“ при означаване на биологични продукти и храни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Затягат правилата за биоресторантите"}
{"url": "https://trud.bg/%d0%bc%d0%bb%d0%b0%d0%b4%d0%be%d0%b6%d0%b5%d0%bd%d1%86%d0%b8-%d0%be%d1%81%d1%82%d0%b0%d0%bd%d0%b0%d1%85%d0%b0-%d0%b1%d0%b5%d0%b7-%d0%b4%d0%be%d0%bc-%d1%81%d0%bb%d0%b5%d0%b4-%d0%bf%d0%be%d0%b6%d0%b0/", "text": "Младоженците Жени и Якуб Михалек, които вдигнаха сватба в Масларево през август, останаха без дом. Пожарът в къщата им, която те си купиха с парите от гурбет в Холандия, където са се срещнали и залюбили, лумнал в понеделник и бил забелязан от съседи по обяд. Въпреки светкавичната намеса на пожарникари от Полски Тръмбеш, къщата е изгоряла напълно и е необитаема. Причината е неправилно ползване на камината в жилището, която е била оставена неизгасена. По това време българката и полякът били в Свищов, където живеят близките на Жени. Овъгленото жилище не може да бъде възстановено, защото огънят е тръгнал отвътре навън и е унищожил цялата покъщнина, техника и дрехите на младото семейство. В селото вече е подета кампания за подпомагане на двойката след ужасната драма в началото на зимата. Приятелите на фамилия Михалек обаче молят за помощ с парични средства във Фейсбук, където е публикувана банковата сметка на Жени Зашева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Младоженци останаха без дом след пожар\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b8-%d0%ba%d1%8a%d1%89%d0%b8-%d0%b7%d0%b0-%d0%b3%d0%be%d1%81%d1%82%d0%b8-%d1%89%d0%b5-%d0%b2%d1%80%d1%8a%d1%89%d0%b0%d1%82-%d1%86%d1%8f%d0%bb%d0%b0%d1%82/", "text": "Фонд „Земеделие“ публикува предварителен списък на бенефициерите, построили къщи за гости с европейски пари, срещу които е открито производство за налагане на 100% санкция заради констатирани нарушения. Списъкът е актуален към 15 номеври 2019 г. и може да бъде изтеглен от сайта на ДФЗ. Преди дни от фонда съобщиха, че ще си търсят общо 43,1 млн. лв. от нарушителите. До момента са открити 253 производства за общо 46,4 млн. лв. От тях 158 проекта са с наложена пълна санкция от 100% за общо 43,1 млн. лв. Останалите 95 проекта са с частична санкция, която възлиза на 3,3 млн. лева, уточниха от ДФЗ. Припомняме, че по разпореждане на земеделския министър през юни тази година бяха проверени всички проекти, получили финансиране за изграждане на къщи за гости по ПРСР 2007-2013 г., за които 5 годишния период на мониторинг не беше изтекъл. Екипите на ДФ „Земеделие“ са проверили общо 295 къщи за гости. От тях 288 проекта са били в период на мониторинг. Общата субсидия за всички 288 къщи за гости възлиза на 81 млн. лв. Публикуваният на сайта на ДФЗ слисък включва 158 обекта, собствениците на които ще трябва да връщат цялата получена субсидия за изграждането им. Най-високите санкции са в размер на малко над 391 хиляди лева. Вижте пълния списък    (.xlsx)", "date": "2019.11.19", "title": " Вижте кои къщи за гости ще връщат цялата евросубсидия за изграждането им"}
{"url": "https://trud.bg/%d0%be%d0%b1%d1%8f%d0%b2%d0%b8%d1%85%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%b0%d1%80%d1%85%d0%b8%d1%82%d0%b5%d0%ba%d1%82%d1%83%d1%80%d0%b5%d0%bd-%d0%ba/", "text": "Международен архитектурен конкурс за идеен проект за нова сграда на Карин дом обявиха от едноименната фондация. Тя бе основана през 1994 г. от дипломата филантроп Иван Станчов и до момента ползва потомствената му вила в местността „Салтанат“ в Морската градина на Варна. Карин дом е една от първите организации у нас, която създаде алтернативен модел за услуги и грижа за деца със специални нужди и техните семейства. Годишно фондацията подкрепя 300 подрастващи и обучава над 1200 специалисти. Заради разширяването на дейността обаче сградата отесня. Затова общинският съвет във Варна реши да предостави на Карин дом терен за изграждане на нов център. Парцелът с площ от 2450 кв. м е до Очна болница. Строителството ще се финансира от датската фондация „Велукс“, а конкурсът за идеен проект се реализира в партньорство с Камарата на архитектите и Съюза на архитектите в България. В него могат да участват български и чуждестранни архитекти или обединения. Според заданието сградата трябва да е с надземно застрояване от близо 1800 кв. м и 600 кв. м подземен паркинг. „Проектите трябва да отговарят на изискванията за устойчиво строителство, за да може разходите за поддръжка да бъдат приемливи“, посочи координаторът на конкурса Веселина Василева. Сред другите изисквания са максималното запазване на растителността в имота, осигуряването на достатъчно място за детски площадки и среда, съобразена със сензорните възприятия на децата. „Оптимист съм, че този знаков за града проект ще се реализира по най-правилния начин и с най-добрите решения“, заяви главният архитект на Варна Виктор Бузев, който ще е член на журито за оценка на идейните проекти. Крайният срок за депозирането им е 19 февруари, а според плановете на възложителите сградата трябва да бъде готова до средата на 2023 г.", "date": "2019.11.19", "title": " Обявиха международен архитектурен конкурс за нова сграда на Карин дом"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%be-%d0%bd%d0%b0-13-%d1%82%d0%be-%d0%bc%d1%8f%d1%81%d1%82%d0%be-%d1%81-1010-%d0%bb%d0%b2-%d1%81%d1%80%d0%b5%d0%b4%d0%bd%d0%b0-%d0%b7%d0%b0%d0%bf%d0%bb/", "text": "Средната брутна месечна работна заплата в област Шумен достигна 1 010 лв. за м.септември. За юли е била 985 лв., за август – 974 лв., съобщават от местната статистика. Въпреки ръста, регионът пак изостава от средната заплата за страната, която е 1 266 лева. По този показател област Шумен заема 13-то място сред 28-те области. С най-високо средно възнаграждение през последния месец на тримесечието е област София (столица) – 1 711 лв., а на последно място е област Видин с 814 лева. По предварителни данни, наетите лица по трудово и служебно правоотношение в област Шумен към края на септември са 44 545 души. Наетите в държавното управление в областта са 1 961, в образованието – 4 069, а в хуманното здравеопазване и социална работа – 3 768 души. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Шуменско на 13-то място с 1010 лв. средна заплата"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b4%d0%b2%d0%b0-%d0%bf%d1%8a%d1%82%d0%b8-%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%b0-%d0%b5-%d1%80%d1%8a%d1%81%d1%82%d1%8a%d1%82/", "text": "Два пъти и половина е ръстът на преките инвестиции у нас за първите девет месеца на годината според данните на БНБ. За януари – септември 2019 г. преките чуждестранни инвестиции в страната нарастват със 714.5 млн. евро (при увеличение с 283.4 млн. евро за януари – септември 2018 г.). Това съобщи във фейсбук премиерът Бойко Борисов. „Инвеститорите са добре дошли у нас и им благодаря за доверието в българската икономика. Държавата ще продължи своето сътрудничество с инвеститорите, което ще доведе до разкриването на още заводи, предприятия, бизнес сгради, нови работни места и по-високи доходи за хората“, пише в поста си министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Премиерът: Два пъти и половина е ръстът на преките инвестиции у нас за първите девет месеца на годината"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-526/", "text": "Премиерът Бойко Борисов: Няма да наказваме истински болните заради тарикатите Коалиционното решение за неплащане на първия ден от болничния отпуск остана само на хартия.           Цената на „Гражданска” нараства до 400% за шофьори с нарушения По-скъпа застраховка за 21 км/ч превишение на скоростта. Глоба, ако дадем колата на приятел.       100 години след Ньойския диктат още е в сила сателитният ни синдром Имаме добри дипломати, но грешна външна политика, казва историкът академик Георги Марков в интервю за „Труд“.           Няма повече пясък в часовника В четвъртък и Франция ще ратифицира Протокола за членство на Северна Македония в НАТО, остава Испания – анализ на Костадин Филипов.           Френската завера И седемте кръга на Ада на Макрон – коментар на Благовест Бенишев.           Орязани пари за старини направиха офицери метачи Първият скандал с българските пенсии – „Легенди и истини в българската история“ с Росен Тахов.             Гранд мама Силует на Соня Йончева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Вижте акцентите в броя на вестник „Труд“ в сряда, 20 ноември 2019"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%be%d1%82%d1%81%d1%82%d0%be%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bd%d0%b0/", "text": "Българските сухопътни войски са изправени пред нови предизвикателства. Отстояването на националните и колективни интереси става все по-сложна и отговорна задача, която изисква дълбока трансформация на цялостната система за отбрана, генериране и поддържане на адекватни способности и високо подготвени специалисти, командири и лидери. Това заяви президентът и върховен главнокомандващ на Въоръжените сили Румен Радев при откриването на тържественото събрание във Военна академия „Георги Стойков Раковски“ по повод празника на Сухопътни войски – 19 ноември, съобщават от президентството.   Държавният глава изрази надежда, че изоставането в процеса на модернизация на Сухопътните войски ще бъде преодоляно и напомни, че винаги е настоявал модернизацията на трите вида въоръжени сили да тече едновременно като най-добър и балансиран подход. Модернизацията е единен процес на обща трансформация, подчерта Радев и изрази убеждението си, че ще се намерят механизмите Сухопътните войски да имат полагащото им се въоръжение и технологии. Като основен проблем пред Сухопътни войски държавният глава очерта дефицитът, неокомплектоваността с личен състав. „Тук трябва да бъде акцентът на усилията и трябва да се възстановят привлекателността и достойнството на военната професия“, каза Румен Радев и изрази увереност, че Сухопътните войски ще продължат все така отговорно да изпълняват задачите си, свързани с националната сигурност. Президентът посочи, че историята на Сухопътни войски е летопис на слава, героизъм, всеотдайност и безрезервна отдаденост на Родината. „Българските сухопътни войски са неразделна част от нашия народ, защото в цялата си история с героизъм и храброст са защитавали и служили вярно на своя народ. Доказали са, че са ключов фактор за суверенитета, териториалната цялост и независимостта на България“, подчерта в словото си на церемонията държавният глава. По думите на президента именно хората са най-силното и ефективно оръжие на Сухопътни войски, защото не са допуснали да бъде пленено българско бойно знаме дори в най-тежките и неравностойни битки. „Вие сте тези, които не отказвате нито една задача, поставена от държавното ръководство и в условията на ограничени ресурси, при липсата на съвременно оборудване и въоръжение продължавате да усъвършенствате своите способности и с чест и достойнство да изпълнявате вашите отговорни мисии“, каза още Румен Радев. На тържественото събитие присъстваха началникът на отбраната генерал-лейтенант Андрей Боцев, заместник-министърът на отбраната генерал-лейтенант Атанас Запрянов, командирът на Сухопътни войски генерал-майор Михаил Попов, офицери от видовете въоръжени сили, слушатели и възпитаници на военната Алма матер, ветерани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Президентът Радев: Отстояването на националните интереси изисква дълбока трансформация на системата за отбрана"}
{"url": "https://trud.bg/%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%b4%d0%b5%d0%bc%d0%be%d0%bd%d1%81%d1%82%d1%80%d0%b8%d1%80%d0%b0%d0%bd%d0%b8%d1%82%d0%b5-%d0%bd%d0%b0%d0%bc%d0%b5%d1%80%d0%b5%d0%bd%d0%b8%d1%8f/", "text": "Общинските съветници от групата на „БСП за България“ със съжаление констатираме, че познатите лоши практики на управляващите Столична община за вземане на важни решения на „тъмно“, зад гърба на Столичния общински съвет, продължават и в новия мандат. Демонстрираните намерения на ГЕРБ и на кмета Фандъкова за промяна в стила и начина на работа, остават само предизборни обещания. Това се казва в позиция, разпространена от партията. В понеделник, 18 ноември, новоизбраните столични общински съветници бяха поствени в нелепата ситуация да научват от медиите за подадената оставка на изпълнителния директор на „Топлофикация – София“ ЕАД инж. Кремен Георгиев и за назначаването на Александър Александров за нов изпълнителен член на Управителния съвет на дружеството. Всеизвестно е, че това общинско дружество, имащо определящо значение за осигуряване на отоплението на по-голямата част от столицата, се намира в състояние на фактически фалит, като само през последната година е натрупало над 115 млн. лв. нов дълг към „Булгаргаз“ ЕАД. Кадровите промени под формулата „оставка по лични причини“ се утвърди като трайна, удобна, но вредна и порочна практика в управлението на Столична община, оглавявана от кмета Фандъкова. Тя не разкрива проблемите и не ги решава, а цели единствено да прикрива лошото управление и да предотвратява носенето на отговорност. Във вторник, 19 ноември, на сесията на СОС общинските съветници от групата на „БСП за България“ поискахме обяснение за настъпилите кадрови промени в „Топлофикация – София“ ЕАД, но нямаше кой да даде такива, тъй като кметът Фандъкова блестеше с отсъствието си. Стара традиция, но в нов мандат, за да не отговаря на неудобни въпроси. Ето защо ние, общинските съветници от групата на „БСП за България“, настоявахме по време на сесията във вторник, настояваме и сега да бъдат свикани спешни заседания на три от постоянните комисии на СОС, имащи пряко отношение към дейността на „Топлофикация – София“ ЕАД – по „Инженерна инфраструктура и енергийно планиране“, „Икономика и собственост“ и „Финанси и бюджет“. На тези заседания да бъдат изслушани членовете на Надзорния и на Управителния съвет на дружеството относно причините за кадровите промени и готовността на дружеството за настъпващия отоплителен сезон. Ще настояваме да бъде направен финансов одит, с чийто резултати да бъдат запознати и общинските съветници. Също така да бъде даден ход за реализиране на решението на СОС за търсене на международен консултант, който да предложи модел за управление и развитие на „Топлофикация – София“ с цел оздравяването му. Настояваме да бъде спазен законът и СОС своевременно да вземе решение за провеждане на конкурс за избор на ръководни органи на „Топлофикация – София“ ЕАД, като бъде прекратена вредната практика за назначаване „до конкурс“. До провеждането на такъв конкурс така и не се стига, а временно назначените подават оставки „по лични причини“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " БСП София: Демонстрираните намерения на ГЕРБ и на кмета Фандъкова за промяна в стила и начина на работа, остават само предизборни обещания"}
{"url": "https://trud.bg/%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%bf%d1%80%d0%b5%d0%b7-2020-%d0%b3-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%b8%d0%bc/", "text": "През 2020 година в България ще има „умни“ градове с изградени мобилни мрежи от пето поколение. Това заяви министърът на транспорта, информационните технологии и съобщенията Росен Желязков по време на дискусия „5G: интелигентна трансформация и растеж“. Това съобщиха от пресслужбата на МТИТС. Във форума участваха представители на ръководството на Комисията за регулиране на съобщенията, Министерството на регионалното развитие и благоустройството, Министерството на здравеопазването, телеком оператори и експерти. Скоростта за разгръщането на 5G в България е част от европейския контекст, подчерта министър Желязков. По думите му държавата в лицето на правителството и на регулатора биха могли да стимулират развитието и разгръщането на мрежите. „Ясно е, че целенасочените инвестиции не могат да бъдат други освен пазарно-ориентирани и за да може да се стимулира потреблението, ще трябва да се мисли за мерки като намаляването на първоначалните и годишните такси, които се събират за използването на спектъра“, каза Росен Желязков. Той добави, че в най-скоро време Министерският съвет ще направи промяна в тарифата на тези такси. В момента режимът на изграждане на мобилна станция е приравнен към изискванията за водно-електрическа централа, посочи министърът. Според него, тези процедури трябва да бъдат облекчени, но при спазване на санитарно-хигиенните изисквания. „Ще намалим административната тежест, но ще засилим здравния контрол, обясни той. Министърът добави, че мерките по отношение на тарифирането на спектъра и намаляването на административната тежест, при запазването на всички съображения, които гарантират безопасността и здравето, трябва да бъдат комплексно разглеждани и да работят в система. Министър Росен Желязков бе категоричен, че киберсигурността е един от най-важните аспекти на новата технология. „Не само защото трябва да се пази интегритета, достъпността, устойчивостта и конфиденциалността на мрежата, но трябва да се пазят потребителите и базите данни. Тази критична инфраструктура е свързана с множество услуги, които са есенциални за обществото – електроснабдяване, енергетика, здравеопазване и други“, обясни той. На финала, министърът заяви, че по отношение са стандартизацията и сертификация на услуги, процеси и мрежи, индустрията и държавата трябва да бъдат ръка за ръка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Росен Желязков: През 2020 г. в България ще има „умни“ градове"}
{"url": "https://trud.bg/%d0%bf%d0%bb%d0%b5%d0%b2%d0%b5%d0%bd-%d0%b8%d0%bd%d0%b2%d0%b5%d1%81%d1%82%d0%b8%d1%80%d0%b0-%d0%b2-%d0%b5%d0%ba%d0%be%d0%bb%d0%be%d0%b3%d0%b8%d1%87%d0%b5%d0%bd-%d0%b5%d0%bb%d0%b5%d0%ba%d1%82%d1%80/", "text": "Министърът на околната среда и водите Нено Димов, кметът на община Плевен Георг Спартански и управителят на „Тролейбусен транспорт“ ЕООД инж. Ангел Несторов подписаха договор за обществен електротранспорт в общината. Проектът е финансиран по Оперативна програма „Околна среда 2014-2020 г.“ (ОПОС). Общият размер на инвестицията е 18 млн. лв. ОПОС осигурява 15 млн. лв., съобщиха от МОСВ. По проекта ще бъдат закупени 14 нови електрически автобуси и 14 зарядни станции. Предвижда се монтаж на станциите за бавно зареждане на автобусите в двете депа – тролейбусно депо на ул. „Кичево“ № 4 и тролейбусно депо в жк „Дружба“, ул. „Александър Малинов“ № 53. Експлоатацията на новите превозни средства ще се оптимизира чрез интегриране на новопридобитите електрически автобуси към съществуващите интелигентни транспортни системи на масовия градски обществен транспорт на гр. Плевен. С изпълнението на проекта ще се намали количеството емисии на фини прахови частици (ФПЧ10) с източник транспорт от 0,43 на 0,33 тона на година. Реализирането на дейностите ще допринесе за подобряване качеството на атмосферния въздух за над 95 000 жители на община Плевен. Срокът за изпълнение на дейностите е 40 месеца.", "date": "2019.11.19", "title": " Плевен инвестира в екологичен електротранспорт с 15 млн. лв. по ОПОС"}
{"url": "https://trud.bg/%d0%b5%d0%bc%d0%b8%d0%bb%d0%b8%d1%8f-%d0%ba%d0%bb%d0%b0%d1%80%d0%ba-%d0%bf%d1%80%d0%b8%d1%82%d0%b8%d1%81%d0%ba%d0%b0%d1%85%d0%b0-%d0%bc%d0%b5-%d0%b7%d0%b0-%d0%b3%d0%be%d0%bb%d0%b8-%d1%81%d1%86%d0%b5/", "text": "Актрисата Емилия Кларк, която е позната на публиката като Mайката на дракони Денерис Таргариен от „Игра на тронове“, разкри, че е била притискана да се снима в голи сцени. В интервю тя разказа, че след като отказала да заснеме поредната сцена, в която тя е без дрехи, й било казано, че така ще разочарова почитателите на сериала, предаде  . „Сега съм много по-наясно какво ми е комфортно да правя на екран и на какво бих се съгласила“, казва тя.  „Имала съм спорове на снимачната площадка, в които заявявах: „Не, този чаршаф ще остане върху мен по време на сцената“, и ми отговаряха: „Но така ще разочароваш почитателите на „Игра на тронове“. Аз ги пращах по дяволите“, допълва Кларк. По думите на актрисата тя останала потресена от количеството голи сцени, които трябвало да заснеме в първия сезон на „Игра на тронове“. Спечелих ролята, изпратиха ми сценария и като започнах да го чета си казах „ето каква е уловката“, спомня си тя. По думите й въпреки това тя се съгласявала, защото току що била завършила театралното училище и била благодарна за работата. „Казвах си, че щом е в сценария значи е наистина нужно, всичко ще бъде наред“, споделя Кларк. По време на снимките на първи сезон обаче актрисата често плачела в тоалетната заради сцените, които трябва да снима.", "date": "2019.11.19", "title": " Емилия Кларк: Притискаха ме за голи сцени в „Игра на тронове“, за да не разочаровам феновете"}
{"url": "https://trud.bg/%d0%ba%d0%b0%d1%80%d0%b0%d0%bd%d0%b8%d0%ba%d0%be%d0%bb%d0%be%d0%b2-%d0%b1%d0%bb%d0%b8%d0%b7%d0%be-1-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d1%81%d0%b0-%d1%82%d1%83%d1%80%d1%81%d0%ba/", "text": "Близо 1 млрд. евро са турските инвестиции в България, а само за първото полугодие на 2019 г. турски компании са инвестирали 23 млн. евро у нас. Това заяви министърът на икономиката Емил Караниколов при откриването на Форум „България – инвестиционна среда“, на който участието взеха над 150 представители на турски компании. Това съобщиха от пресслужбата на министерството. Събитието е част от посещението на представители на Световния турски бизнес съвет (DTİK) в страната ни и бизнесмени от секторите машиностроене, транспорт и логистика, електроника, електротехника, автомобилостроене, туризъм и др. Икономическият министър подчерта предимствата на България като инвестиционна дестинация и посочи, че в последните години се отбелязва стабилен икономически ръст, както и че страната ни е лидер в региона по финансова стабилност, макроикономическо развитие и състояние на кредитния рейтинг. „България е сред страните с най-ниски данъчни ставки в Европа и се отличава с най-ниските оперативни разходи в ЕС“, изтъкна той и допълни, че активно се работи развитието на индустриалните зони в цялата страна и инвестиране в образованието. По думите му отчита се ръст на износа и на Брутния вътрешен продукт, а стоките които се изнасят от страната са с висока добавена стойност, което подобрява конкурентоспособността на икономиката. „Съществува потенциал за привличане на инвестиции в области, в които имаме конкурентни предимства като производство на части и компоненти за водещи световни производители на автомобили, иновации, информационни технологии и телекомуникации, машиностроене, електроника и електротехника, химическа и фармацевтична промишленост, както и проекти за изграждане и модернизиране на транспортната инфраструктура“, допълни Караниколов. Световният турски бизнес съвет (DTİK) е основан на 26.12.2007 г. като част от Съвета за външноикономически връзки (DЕİK).DTİK има за цел да обедини всички малки и разпръснати мрежи на турски предприемачи и успешни турски професионалисти, които са постигнали достатъчно високо ниво и достъп до процесите за взимане на решения в големи международни компании в чужбина. DTİK е единственият бизнес съвет със специално предназначение, и структура. Обединява на цялата турска бизнес общност, бизнес асоциации, фондации и други подобни турски организации от шест региона под една платформа – Америка, Европа, Евразия, Балкански полуостров, Азиатско-Тихоокеански и Африка-Близък изток-Персийски залив – общо 75 страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Караниколов: Близо 1 млрд. евро са турските инвестиции в България"}
{"url": "https://trud.bg/%d1%81%d0%bc%d0%b5%d0%bd%d1%8f%d1%82-%d0%b4%d0%be%d0%b3%d1%80%d0%b0%d0%bc%d0%b8%d1%82%d0%b5-%d0%bd%d0%b0-%d0%be%d1%89%d0%b5-%d0%b4%d0%b2%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80/", "text": "Подмяна на дограмите на още два пенсионерски клуба в Търговище започна Общината. Вече стартираха ремонтните дейности в помещенията на ул. „Цар Симеон“, след което предстои да се работи и в клуб „Дръзновение“ в кв. „Запад 1“, уточняват от местната администрация. Закупуването и монтажът на новите дограми, както и всички дейности по подмяната, са заложени в капиталовата програма на Общината за тази година. От администрацията припомнят, че през предходната също бяха извършени дейности по смяна на  дограмите на други два клуба, в които се събират възрастни граждани на Търговище. Тази година в бюджета на кметството бяха предвидени 135 000 лв. за издръжка на клубовете, както и за подпомагане на дейността им, допълват от Общината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Сменят дограмите на още два пенсионерски клуба в Търговище"}
{"url": "https://trud.bg/%d0%bb%d0%be%d0%b2%d0%bd%d0%b0-%d0%bf%d1%83%d1%88%d0%ba%d0%b0-%d0%be%d1%82-%d0%b3%d0%b0%d0%b1%d1%80%d0%be%d0%b2%d0%be-%d0%b7%d0%b0-%d1%82%d1%80%d1%8a%d0%bc%d0%bf/", "text": "Премиерът Бойко Борисов разкри какъв подарък ще занесе на президента Доналд Тръмп по време на предстоящата му визита в САЩ на 25 ноември. Новината за посещението за българския министър-председател във Вашингтон бе съобщена по-рано този месец от Белия дом. Като подарък за домакина си – Доналд Тръмп – Борисов ще занесе ловна пушка – уникат, произведена в Габрово. „За президента Тръмп един от заводите в града ще направи специална ловна пушка и ще я подарим от името Габрово. Пушката ще бъде уникат“, каза премиерът по време на инспекцията на обходния път на града.", "date": "2019.11.19", "title": " Ловна пушка от Габрово за Тръмп"}
{"url": "https://trud.bg/%d0%b8%d0%ba%d0%be%d0%bd%d0%be%d0%bc%d0%b8%d1%87%d0%b5%d1%81%d0%ba%d0%b8%d1%8f%d1%82-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82%d0%b5%d1%82-%d0%b2%d1%8a%d0%b2-%d0%b2%d0%b0%d1%80%d0%bd-2/", "text": "Икономическият университет във Варна ще е първото висше училище в България със свой Център по медиация. Създаването му бе обсъдено на работна среща между ректора проф. д-р Евгени Станимиров, ръководителя на катедра „Правни науки“ доц. д-р Андрияна Андреева и председателя на Камарата на медиаторите в България Лиляна Савова. За целта в университета започва мащабно обучение на студенти и служители в умения за ефективна комуникация и управление на конфликти. Ще бъде открит и Masterclass, който ще обхване университетите на национално ниво, съобщиха от ИУ-Варна. Инициативата е продължение на процеса за въвеждане на медиацията в образованието, включващо основни и средни училища, а сега и висши училища, за което работи Камарата на медиаторите в България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Икономическият университет във Варна ще има Център по медиация"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%86%d0%b8%d1%84%d1%80%d0%be%d0%b2%d0%b8%d1%82%d0%b5-%d1%80%d0%b5%d1%88%d0%b5%d0%bd%d0%b8%d1%8f-%d0%b8-%d0%b8%d0%bd%d0%be/", "text": "Времето да говорим по-силно за пчеларството е много подходящо. Предстои ни да постигнем споразумение за следващия дългосрочен бюджет на ЕС и всички искаме пчеларството да бъде отразено подобаващо. Пчелите са изключително важни за околната среда и за икономиката. Опрашителите допринасят с най-малко 22 милиарда евро всяка година към европейското земеделие. Пчеларството е съществена част от земеделския и хранителен сектор в ЕС и помага да се запази заетостта в селските региони. През 2018 г. в ЕС е имало над 17 милиона и половина кошера, поддържани от около 650 000 пчелари. Повече от 12 000 от пчеларите и над 800 000 от кошерите са в България. Тези цифри ни показват колко е важен секторът за всички държави членки. Това заяви българският еврокомисар за цифровата икономика и общество Мария Габриел при откриването на конференцията в ЕП „Проблеми на пчеларството в ЕС – дългосрочни решения“, организирана от евродепутата Андрей Слабаков, съобщават от Представителството на ЕК в България. Пчеларството продължава да бъде кауза на Мария Габриел, която два пъти беше организатор на Европейската седмица на пчелите и опрашването в ЕП. През март по нейна инициатива се проведе международен форум в София за цифровизацията в полза на пчеларството. Българският еврокомисар подчерта, че предизвикателствата изискват многостранен политически отговор. През лятото на 2018 г. беше приета първата инициатива на ЕС за опрашителите, включваща стратегическите цели и набора от дейности, които трябва да се предприемат от ЕС и неговите държави членки по проблема с опрашителите в ЕС. През следващите три години, ЕС ще осигури 120 милиона евро за европейския пчеларски сектор. «По-важно за бъдещата Обща селскостопанска политика обаче е това, че Европейската комисия предложихме финансирането на националните пчеларски програми да се увеличи до 60 милиона евро на година. Освен това, вече имаме няколко проекта по програмата за изследвания и иновации  Хоризонт 2020, които се концентрират върху развитието на нови инструменти и решения в подкрепа на пчеларите. Всичко това се извършва по Европейското иновационно партньорство за земеделска продуктивност и устойчивост – друг ключов инструмент на ЕС в помощ развитието на иновативни решения за пчеларството», отбеляза още Мария Габриел. Тя привлече вниманието и към цифровизацията, като даде примери с проектите PoshBee, B-GOOD и италианската оперативна група NOMADI-App. Те засягат агрохимикалите, създаването на платформи със здравни данни за пчелите, инсталирането на сензори на кошерите. Използват се още безпилотни авиационни системи, изкуствен интелект и роботика, които често работят на принципа на Интернет на нещата. «Пчеларството е сектор, който засяга всички ни. Ако няма пчели и опрашители, няма живот и храна такива, каквито ги познаваме. Затова пчеларите заслужават нашата пълна подкрепа. Вярвам, че само заедно, с конкретни действия, можем да допринесем за подобряване на ситуацията в сектора. Трябва да обединим сили, за да може инвестициите да бъдат налични в следващия бюджетен период, започващ от 2021 г. Цифровите решения имат потенциал да направят пчеларството по-продуктивно, по-устойчиво и да позволят по-ефективно използване на времето и ресурсите. Това носи критично важни предимства на пчеларите и по-широки социални и екологични ползи», заключи българският еврокомисар за цифровата икономика и общество Мария Габриел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Мария Габриел: Цифровите решения и иновациите дават нови перспективи за развитие на пчеларството"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bd%d0%b0-%d1%88%d0%b2%d0%b5%d1%86%d0%b8%d1%8f-%d0%bf%d1%80%d0%b5%d0%ba%d1%80%d0%b0%d1%82%d0%b8-%d1%80%d0%b0%d0%b7/", "text": "Шведската прокуратура прекрати разследването срещу основателя на „УикиЛийкс“ Джулиан Асандж, уличен в изнасилване, предава AFP, като се позовава на изявление от представител на институцията. Прокурорите все пак са на мнение, че твърденията на ищеца са „достоверни“. „Моята оценка е, че всички мерки за разследване, които могат да бъдат взети, бяха предприети. Но… доказателствата не са достатъчно силни, за да бъде повдигнато обвинение“, заяви пред репортери заместник-директорът по публичните обвинения Ева-Мари Персон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Прокуратурата на Швеция прекрати разследването срещу Джулиан Асандж"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%bf%d0%be%d0%b8%d1%81%d0%ba%d0%b0-%d1%81%d0%bf%d0%b5%d1%88%d0%bd%d0%b8-%d0%b7%d0%b0%d1%81%d0%b5%d0%b4%d0%b0%d0%bd%d0%b8/", "text": "Лидерът на БСП – София и председател на групата на социалистите в СОС Калоян Паргов поиска спешно заседание на три комисии заради столичната „Топлофикация“ и финансов одит на дружеството. Това стана по време на втората сесия на Столичния общински съвет, на която бяха гласувани съставите и ръководствата на всички комисии. Неговото изказване в началото на сесията беше по повод новината в медиите от понеделник за подадената оставка на изпълнителния директор на „Топлофикация – София“ инж. Кремен Георгиев и за назначаването на Александър Александров за нов изпълнителен член на Управителния съвет на дружеството. „Практиката директори на различни общински дружества да си подават оставката по лични причини не е от вчера, коментира Калоян Паргов. – От Надзорния съвет на „Топлофикация – София“ обаче трябва да обяснят причините, довели до тази оставка, ако са им известни. Защото аз не мисля, че са само лични. Освен това, важно е да знаем малко повече за появята на нов човек начело на дружеството – от медиите разбрахме, че се казва Александър Александров, но ние не го познаваме. Настояваме да знаем как ще работи „Топлофикация – София“ оттук-нататък“. По тази причина Калоян Паргов предложи след конструирането и гласуването на съставите и ръководствата на комисиите в СОС, да бъдат свикани спешно заседания на три от тях, които имат отношение по въпроса с „Топлофикация – София“ – „Инженерна инфраструктура и енергийно планиране“, „Икономика и собственост“ и „Финанси и бюджет“. „Те трябва да изслушат членовете на Надзорния съвет и управителното тяло на дружеството с оглед моментното му състояние, причините, довели до оставката на изпълнителния директор и готовността за отоплителния сезон, обясни Калоян Паргов. – Освен това, новите общински съветници трябва да се запознаят със състоянието на „Топлофикация – София“. Наложителен е и финансов одит на дружеството, предвид размера на дълговете му. През лятото, преди да приключи мандата си, предишният състав на СОС прие решение, с което даде ход за търсене на международен консултант, за да бъде предложен нов финансов модел за развитие на дружеството с цел оздравяването му. Време е да започнем да изпълняваме това решение“. Калоян Паргов настоя СОС да спази буквата на закона и следващото ръководство на „Топлофикация – София“ да бъде избрано с конкурс, на който всички кандидати да представят концепциите си.", "date": "2019.11.19", "title": " Калоян Паргов поиска спешни заседания на 3 комисии заради Топлофикация-София и финансов одит на дружеството"}
{"url": "https://trud.bg/%d1%81%d1%8a%d0%bb%d0%b7%d0%b8-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%bd%d0%b0-%d1%80%d0%b0%d0%b7%d0%b4%d1%8f%d0%bb%d0%b0/", "text": "За четвърти път през последната година и половина Испания претърпя катаклизъм със селекционерския пост. След като в навечерието на Мондиал 2018 Жулен Лопетеги бе уволнен заради предварителен договор с „Реал“ (Мадрид), а впоследствие Фернандо Йеро се провали с гръм и трясък, сега на резервната скамейка на „Ла Роха“ отново има промени. През последните три месеца отборът бе воден от помощника Роберто Морено, след като Луис Енрике се оттегли. Причината за тогавашния ход на опитния наставник бе личен проблем – неговата дъщеря Ксана бе тежко болна, а впоследствие почина едва 9-годишна. Сега Енрике е решен да се завърне начело на своята родина. Но неговият асистент Морено, извел Испания до финалите на Евро 2020, отказа да остане в щаба и се сбогува с играчите. Двамата работиха съвместно в „Рома“, „Селта“ и „Барселона“. Според „Марка“, на раздяла е имало и сълзи, но от страна както на наставника, така и на футболистите. Двете страни са разговаряли в навечерието на мача с Румъния, спечелен от „Ла Роха“ с 5:0. След разгрома Морено отказа да дава пресконференция. Очакваше се именно той да води Испания и на финалите идното лято, но президентът на федерацията Луис Рубиалес разсея официално тези съмнения, след като излезе официално съобщение, според което Енрике се завръща на поста селекционер на Испания. Под негово ръководство тимът записа 8 победи и 2 загуби. Балансът на Морено в отсъствието на старши треньора пък бе дори по-добър – 6 успеха и 2 равенства.", "date": "2019.11.19", "title": " Сълзи в Испания на раздяла"}
{"url": "https://trud.bg/%d0%bd%d0%b0%d0%b4%d1%80%d1%83%d1%81%d0%b0%d0%bd-%d1%81-%d0%b0%d0%bc%d1%84%d0%b5%d1%82%d0%b0%d0%bc%d0%b8%d0%bd-%d0%bc%d0%b5%d1%82%d0%b0%d0%bc%d1%84%d0%b5%d1%82%d0%b0%d0%bc%d0%b8%d0%bd-%d0%b8-%d0%ba/", "text": "Около 13:35 часа на 17 ноември на улица „Иван Преснаков“ в Севлиево, полицейски автопатрул, спира за проверка 35-годишен жител на града, водач на лек автомобил. Младият мъж е тестван с техническо средство за употреба на наркотици, при което е установено, че управлява моторното превозно средство под влияние на наркотичните вещества: „амфетамин“, „метамфетамин“ и „канабис“, съобщават от ОДМВР-Габрово. Водачът е дал кръв за химически анализ. По случая е образувано досъдебно производство под наблюдение на районната прокуратура в Севлиево. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Надрусан с амфетамин, метамфетамин и канабис хванат да шофира в Севлиево"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-58-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%bf%d0%be-%d0%b2%d1%80%d0%b5%d0%bc%d0%b5-%d0%bd%d0%b0-%d1%81%d0%b4%d0%b5/", "text": "Полицаи от икономическа полиция от столичното Трето РУ задържаха мъж в момент на сделка с незаконен тютюн, съобщава СДВР Столична полиция във фейсбук страницата си. В хода на операция по противодействие на престъпления с акцизни стоки, служители на реда засекли 58-годишен и жена на 47 години, в момент на покупко-продажба на суха, растителна маса с мирис на тютюн без акцизен бандерол. Последвали процесуално-следствени действия в дома на мъжа, откъдето са иззети четири плика и един чувал със същото съдържание. Установено е, че общото тегло на растителната маса е около 20 килограма. На адреса е намерена и ловна пушка, боеприпаси за ловно оръжие, множество различни по вид и размер монети, както и пластмасова цистерна с около 100 литра течност с аромат на нефтен продукт, без документи за произход. По случая е образувано досъдебно производство, а мъжът е задържан с полицейска мярка до 24 часа. Работата по случая продължава. Събраните материали предстои да бъдат докладвани в прокуратурата. Служители на Девето РУ задържаха столичанин за обсебване. Оперативно-издирвателните действия започнали след сигнал от 6 ноември – водач на таксиметров автомобил съобщил, че по-рано същия ден клиент, когото карал до ж.к. „Люлин“, поискал мобилния му телефон, за да проведе разговор, но избягал с мобилното устройство. В хода на разследването е установен и задържан извършителят – 21-годишен, криминално проявен мъж от София. В процеса на работа е установено, че той е извършил подобно престъпление няколко дни по-късно. Откраднатите вещи са намерени и иззети. След доклад на събраните материали по образуваното досъдебно производство в Софийската районна прокуратура, задържаният е привлечен като обвиняем за продължавано престъпление. Мъжът е задържан за срок до 72 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Задържаха 58-годишен мъж по време на сделка с незаконен тютюн\t"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f-%d0%b2%d0%be%d0%bb%d1%8f-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%81%d0%b2%d0%be%d0%b9-%d0%b4%d0%b5%d0%bf%d1%83%d1%82%d0%b0%d1%82-%d0%b7%d0%b0/", "text": "Партията на Веселин Марешки „Воля“ предлага Симеон Найденов за председател на Комисията за противодействие на корупцията и отнемане на незаконното придобитото имущество, предаде „Дарик“. Симеон Найденов има над 35 години юридически стаж, заемал е длъжности, изискващи взимането на отговорни и бързи решения, както за предотвратяването на престъпления, така и за разкриването на такива. Завършил е юридическото си образование в Москва, а професионалната му кариера стартира в структурите на МВР във Варна. През 1998 г. е вписан като адвокат в Адвокатска колегия. От 2017 г. е народен представител в 44-то Народно събрание от политическа партия „Воля“. Член на Комисията по правни въпроси и на Комисията по борба с корупцията, конфликт на интереси и парламентарна етика. Срокът за номинации за нов шеф на КПКОНПИ изтича утре, а останалите парламентарно представени партии все още не са издигнали свои кандидати. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Партия „Воля“ предлага свой депутат за шеф на КПКОНПИ"}
{"url": "https://trud.bg/%d0%ba%d0%b0%d0%b2%d0%b0%d0%bd%d0%b8-%d0%ba%d1%8a%d0%bc-%d0%bc%d0%b5%d1%81%d0%b8-%d0%b5%d0%bb%d0%b0-%d0%b4%d0%b0-%d1%81%d0%b5-%d1%80%d0%b0%d0%b7%d0%b1%d0%b5%d1%80%d0%b5%d0%bc-%d0%ba%d0%b0%d1%82%d0%be/", "text": "Едисон Кавани и Лионел Меси може да имат сравнително сходен нюх към головете, но чисто физически двамата коренно се различават. Това обаче не попречи на снажния нападател да призове своя съперник към физическа схватка по време на приятелския мач Аржентина-Уругвай (2:2). Двамата се сдърпаха през първото полувреме, а според вестник „Оле“ дори разменили остри думи. „Ела да се разберем в тунела като мъже!“, била реакцията на Кавани, а Меси му е отговорил „Когато кажеш, когато кажеш“. В крайна сметка до по-сериозно спречкване не се стигна.  Именно мегазведата на „Барселона“ вкара за крайното 2:2 в 90-ата минута, а Луис Суарес и Кавани бяха точни за гостите. Серхио Агуеро бе точен за 1:1.", "date": "2019.11.19", "title": " Кавани към Меси: Ела да се разберем като мъже"}
{"url": "https://trud.bg/%d0%bc%d0%b0%d0%b9%d0%bb%d0%b8-%d1%81%d0%b0%d0%b9%d1%80%d1%8a%d1%81-%d0%be%d1%82%d0%bd%d0%be%d0%b2%d0%be-%d0%b5-%d1%81%d0%b0%d0%bc%d0%b0/", "text": "Поп сензацията Майли Сайръс  . В рамките на 3 месеца тя се раздели със съпруга си Лиъм Хемсуърт, с когото бяха заедно 10 години, имаше  , а последният й приятел бе певеца Коди Симпсън, като с него също е приключила отношенията си преди броени дни. Майли и Коди не спираха да афишират връзката си в социалните мрежи, което породи съмнения, че двамата са сериозни, както и че всичко е просто отчаян опит на изпълнителката да накара бившия си да я ревнува. Близки на певицата споделят пред американски таблоид, че Майли иска да се фокусира върху себе си и няма нужда от партньор в момента. Отношенията им приключили мирно и кротко, и двамата са запазили приятелството си.  ", "date": "2019.11.19", "title": " Майли Сайръс отново е сама"}
{"url": "https://trud.bg/%d1%81%d0%bb%d0%b0%d0%b2%d1%87%d0%b5%d0%b2-%d0%b8%d0%bc%d0%b0-%d0%b4%d0%be%d0%b3%d0%be%d0%b2%d0%be%d1%80-%d1%81-%d0%bb%d0%b5%d0%b2%d1%81%d0%ba%d0%b8/", "text": "Симеон Славчев е сигурно ново попълнение на „Левски“. Новината разкри азербайджанската медия APA, позовавайки се на собствени източници. Според публикацията, халфът вече се е разбрал с ръководството на „Карабах“ да разтрогне своя договор, чийто валидност иначе е до 2021 година. Националът на България трябва да започне подготовка със „сините“ от януари. От „Герена“ на свой ред вече са се разбрали с играча по личните условия. Славчев напусна родния шампионат през 2014 година, когато бе продаден от „Литекс“ на „Спортинг“ (Лисабон) за 2.5 млн. евро. За „лъвовете“ от Португалия полузащитникът така и не записа дебют за първенство, взимайки участие единствено за втория тим на „зелено-белите“, както и в два мача от Купа на Лигата. През останалото време Славчев бе даван под наем последователно на „Болтън“, „Аполон“ (Лимасол) и „Лехия“ (Гданск). От 2018 година юношата на „Септември“ (София) е собственост на „Карабах“. През настоящата кампания той има едва 135 игрови минути след първите 11 кръга за първенство.", "date": "2019.11.19", "title": " Славчев има договор с „Левски“"}
{"url": "https://trud.bg/%d0%b3%d0%b5%d1%80%d0%b1-%d0%b8-%d0%be%d0%b1%d0%b5%d0%b4%d0%b8%d0%bd%d0%b5%d0%bd%d0%b8-%d0%bf%d0%b0%d1%82%d1%80%d0%b8%d0%be%d1%82%d0%b8-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82/", "text": "Нашето предложение за председател на КПКОНПИ (Комисията за противодействие на корупцията и отнемане на незаконно придобитото имущество) е действащият главен прокурор Сотир Цацаров. Това обяви председателят на парламентарната група на ГЕРБ Даниела Дариткова на съвместен брифинг с групата на „Обединени патриоти“ в кулоарите на Народното събрание. За нас е важно борбата с корупцията да бъде успешна, защото това касае както интересите на българските граждани, така и интереса на страната. Създаването на икономическа стабилност и среда, която е лишена и освободена от корупция, привлича инвеститори, днес фактите говорят в тази посока. Преките чуждестранни инвестиции в България през първите 9 месеца на годината са нараснали повече от два и половина пъти, мотивира се Дариткова. Убеден съм, че Сотир Цацаров ще успее да съживи КПКОНПИ и да направи така, че успешно да се бори с недъзите в обществото, заяви колегата й Валентин Радев, бивш министър на вътрешните работи. Този човек освен, че е професионалист, той много добре съзнава колко е важна държавността. Убеден държавник, добави Радев. На практика имаме втори главен прокурор в лицето на шефа на КПКОНПИ и трябва да намерим човек със сходен профил, каза Емил Димитров-Ревизоро от „Обединени патриоти“, който обясни, че лично е водил първоначалните преговори с Цацаров. По думите му се е търсел човек, който да е „синя каска“ и да е партийно необвързан и независим. Предложението не е спонтанен, а дълъг процес. Той не желаеше, но намерихме аргументи, с които го убедихме, разказа депутатът. Това, че сме се обединили около една професионална кандидатура за началник на агенция, в никакъв случай я прави политически обвързана, каза още Емил Димитров. Има известен шанс за всички ни в съвпадението на обстоятелството, че мандатът на главния прокурор Сотир Цацаров завършва и в същото време сме изправени пред предизвикателството да изберем председател на тази много важна и проблемна комисия. Изборът падна върху г-н Цацаров и този избор е продиктуван на първо място от неговата професионална биография. Искам да ви убедя, че няма по-подходяща кандидатура от тази на човек, който се е изградил в съда като председател на Окръжен съд, а след това на Апелативен съд – Пловдив, а след това заел най-високата позиция в прокуратурата, добави Явор Нотев от „Обединени патриоти“. . Срокът за издигане на кандидатури изтича утре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " ГЕРБ и „Обединени патриоти“ предлагат Сотир Цацаров за шеф на КПКОНПИ"}
{"url": "https://trud.bg/%d0%bc%d0%b0%d1%82%d0%b5%d1%83%d1%88-%d0%bc%d0%be%d1%80%d0%b0%d0%b2%d0%b5%d1%86%d0%ba%d0%b8-%d1%81%d0%b0%d1%89-%d1%89%d0%b5-%d1%83%d0%b2%d0%b5%d0%bb%d0%b8%d1%87%d0%b0%d1%82-%d0%b2%d0%be%d0%b5%d0%bd/", "text": "САЩ взеха решение значително да увеличат военното си присъствие в Полша, заяви полският премиер Матеуш Моравецки, предава “Най-силният ни съюзник САЩ решиха да увеличат военния си контингент в Полша над десет пъти, благодарение на усилията на президента Анджей Дуда и министъра на националната отбрана“, каза той в Сейма. Страните също се договориха за разположение на военни и техника на територията на републиката, а Познан беше избран за място на щаба. От Варшава заявиха, че по този начин командването на американските войски на източния фланг на НАТО ще се премести в Полша. През лятото Варшава и Вашингтон подписаха съвместна декларация за военно сътрудничество. Според документа, числеността на военния контингент трябва да нарасне с хиляда души от сегашните 4 500. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Матеуш Моравецки: САЩ ще увеличат военния си контингент в Полша над десет пъти"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d1%81%d0%b8%d1%80%d0%b8%d0%b5%d1%86-%d0%b7%d0%b0%d0%bf%d0%be%d0%b4%d0%be%d0%b7%d1%80%d1%8f%d0%bd-%d0%b2-%d0%bf%d0%be%d0%b4%d0%b3%d0%be/", "text": "Сирийски гражданин е арестуван в германската столица по подозрение, че е подготвял терористични атентати. Това съобщи федералната прокуратура в Берлин, предадоха осведомителните агенции. Германските власти са получили сигнал за готвеното нападение от партньорска служба. Федералната криминална служба и полицейски спецчасти са обискирали тази сутрин берлинския апартамент на 37-годишния заподозрян. По данни на следствието сириецът е започнал през януари да купува химикали и материали за направата на взривно устройство. От пролетта е членувал в група чрез приложението „Телеграм“, близка до групировката „Ислямска държава“, от която е получавал инструкции за приготвяне на експлозиви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Арестуваха сириец, заподозрян в подготвяне на атентат в Берлин"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%8f%d1%82-%d0%bf%d0%b0%d1%82%d1%80%d0%b8%d0%b0%d1%80%d1%85-%d0%bd%d0%b5%d0%be%d1%84%d0%b8%d1%82-%d1%81%d0%b5-%d1%81%d1%80%d0%b5%d1%89%d0%bd/", "text": "Българският патриарх Неофит прие днес новия посланик на САЩ у нас Нейно Превъзходителство Херо Мустафа. Това съобщиха от пресслужбата на Светия синод на БПЦ. Срещата се състоя в Софийската св. митрополия, а на нея участие взеха Техни Преосвещенства Мелнишки епископ Герасим, гл. секретар на Св. Синод, Белоградчишки епископ Поликарп, викарий на Софийския митрополит, архим. Василий, протосингел на Софийска св. митрополия и ик. Николай Георгиев, началник на отдел „Връзки с обществеността” при Св. Синод. Нейно Превъзходителство изрази своята благодарност за възможността да се срещне и разговаря с предстоятеля на Българската православна църква в началото на своя мандат като посланик на САЩ в България. „Всеки ден се старая да отделям време да опозная вашия красив град, страната и прекрасните хора, които живеят тук”, каза г-жа Херо Мустафа. От своя страна патриарх Неофит обърна внимание на това, че страната ни има доста силна емиграция в Съединените щати, като допълни, че някои от нашите сънародници там са устроили добре своя живот в САЩ. „Мнозина са устроили своя живот на този континент. Успели са да устроят и своя духовен живот”, каза патриарх Неофит. Той допълни, че на територията на САЩ Българската православна църква има своя епархия, която обгрижва духовно хиляди българи. Той изрази и своите надежди някой ден сънародниците ни да се приберат в България. „Тази свързаност с историята я забелязвам навсякъде, не само в София, но и в цялата страна. Смятам, че е важно гражданите на всяка една държава да имат тези качества. Да бъдат горди със своята история, култура и традиции”, каза Нейно Превъзходителство. Тя сподели още, че първата й работа като дипломат е била в Гърция и допълни, че има опит от това колко важна е връзката на Православната църква в обществото. На приема бе повдигнат и въпросът за бъдещи съвместни проекти и дейности. „Надяваме се във времето тук да имам възможността да допринеса за още по-голямо сплотяване на взаимоотншенията ни и подобряването на жизнения стандарт в региона”, каза още Нейно Превъзходетлство. Срещата завърши с пожелание за ползотворна работа, както и бяха изразени надежди за бъдещи срещи и реализирането на общи проекти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Българският патриарх Неофит се срещна посланика на САЩ Н. Пр. Херо Мустафа"}
{"url": "https://trud.bg/%d0%bd%d0%b0%d1%86%d0%b8%d0%be%d0%bd%d0%b0%d0%bb%d1%8a%d1%82-%d0%bf%d0%b5%d1%82%d1%8a%d1%80-%d0%b7%d0%b0%d0%bd%d0%b5%d0%b2-%d0%bf%d1%80%d0%b8%d0%b7%d0%bd%d0%b0-%d0%bd%d0%b0%d1%88%d0%b5%d1%82%d0%be/", "text": "Завърналият се в националния отбор Петър Занев призна, че последното поколение на България се е провалило. Защитникът на ЦСКА говори пред руската агенция РИА Новости, след като дълго време игра в тамошното първенство. „ Нямаме играчи като Христо Стоичков, Боби Михайлов и Емил Костадинов – коментира Занев. – Те бяха звездното ни поколение. Дълбока диря оставиха Димитър Бербатов, Стилиян Петров и Мартин Петров, подпомагани от Красимир Балъков. Но нашето поколение се провали. Решението на Ивелин Попов да се оттегли беше изненада за всички ни. Той беше дълго капитан на България. Ивелин играе в Русия и е трудно да се прибира. Знам го от опит. Така е във футбола – ветераните си отиват, младите идват на тяхно място. Надявам се, че федерацията ще почете подобаващо оттеглянето му след 90 мача. Истината е, че не записахме добри резултати нито в тези, нито в предишните квалификации.“", "date": "2019.11.19", "title": " Националът Петър Занев призна: Нашето поколение се провали"}
{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%b1%d0%be%d1%80%d0%b8%d1%81%d0%bb%d0%b0%d0%b2-%d0%b8%d0%b2%d0%b0%d0%bd%d0%be%d0%b2-%d0%be%d1%82-%d0%b0%d1%82%d0%b0%d0%ba%d0%b0-%d0%b7%d0%b0-%d0%b7/", "text": "Столичният общински съвет си избра още един заместник-председател. Това е Борислав Иванов от „Атака“. Той е представител на групата „Патриоти за София“, която включва съветниците от ВМРО и „Атака“. Заедно с него заместници на председателя Елен Герджиков стават четирима, предаде  . Това са проф. Иво Петров от ГЕРБ-СДС, Милка Христова от БСП и арх. Борислав Игнатов от „Демократична България“. На днешното заседание беше определена и работната група, която трябва да изработи правилник за организацията и дейността на СОС. В нея влизат 9 общински съветници, а начело застава Силвия Христова. Те трябва да бъдат готови до 31 декември. „Малкият парламент“ избра и председатели на постоянните комисии на съвета, както и общинските съветници, които влизат в тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Избраха Борислав Иванов от „Атака“ за зам.-председател на Столичния общински съвет"}
{"url": "https://trud.bg/%d0%b1%d0%bb%d0%b8%d0%b7%d0%be-14-%d0%bc%d0%bb%d0%bd-%d0%bb%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%b2%d1%8a%d1%80%d0%bd%d0%b0%d1%82-%d0%bf%d0%b5%d1%82%d0%b8%d0%bc%d0%b0-%d1%81/", "text": "Петима собственици на къщи за гости в област Велико Търново ще трябва да възстановят пълната субсидия, която са получили от Евросъюза. Сумата възлиза на близо 1,4 млн. лв. Санкционираните са ЕТ „Елика – Елица Гавазова” за изграждането на ваканционно селище „Балканъ“ в с. Калайджии, община Златарица. Нейната санкция е в размер на 391 149,05 лв.  ЕТ „Мария Стоянова-2013” ще връща 215 259,65 лв. за изграждане на комплекс за селски туризъм „Марина Вилидж“. „Илвея” е санкционирана с 379 673,69 лв. за изграждане на къщи за гости в гр. Елена, общ. Елена, за разнообразяване към неземеделски дейности и развитие на интегриран селски туризъм.  196 407,76 лв. ще връща ЕТ „Мика-94-Калина Хатипова“ за къща за гости с допълващо застрояване в село Мийковци, общ. Елена. ЕТ „Даниел Василев – 93“ ще възстановява 199 165,44 лв. за Къща за гости.  До момента в цялата страна са открити 253 производства срещу собственици на къщи за гости за общо 46,4 млн. лв. От тях 158 проекта са с наложена пълна санкция от 100% за общо 43,1 млн. лв. Останалите 95 проекта са с частична санкция, която възлиза на 3,3 млн. лева. Проектите, на които не е наложена санкция към момента са 23. По останалите 12 инвестиции още няма произнасяне и са в процес на обработка. За тях е необходимо извършване на детайлизиран анализ и проверка, включително получаване при необходимост на информация и от други институции. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Близо 1,4 млн. лв. трябва да върнат петима собственици на къщи за гости в Търновско\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81%d1%8a%d0%b1%d0%b8%d1%80%d0%b0-%d0%be%d1%82%d0%b1%d0%be%d1%80%d0%b0-%d1%80%d0%b0%d0%bd%d0%be-%d0%b2-%d0%b0%d0%b2%d1%81%d1%82%d1%80%d0%b0%d0%bb%d0%b8%d1%8f/", "text": "Григор Димитров иска съотборниците му от тима на България за АТП къп да се присъединят по-рано към тима в Австралия. Играещият капитан покани Димитър Кузманов, Александър Лазаров, Александър Донски и Адриан Андреев за участие в дебютното издание на отборна надпревара от 3 до 12 януари 2020-а.  „Аз съм говорил с повечето от играчите, всеки от тях е изключително развълнуван от това участие – заяви Георги Стоименов, който е един от мениджърите на Григор. – Идеята е всички да заминат по-рано, ще е чудесно, ако успеят. Григор ще е там, заедно ще тренират, ще говорят.“  България е в група с Великобритания, Белгия и Молдова, а Стоименов смята, че новият турнир е доста по-добър вариант за участие на българския тим в сравнение с купа „Дейвис“, която доскоро минаваше за „неофициално световното първенство“ в тениса.  „Има пазарно място за такъв турнир, а купа „Дейвис“ отказа да се промени с годините – добави мениджърът пред Тенискафе. – В България има и допълнителен фактор – разликата между Григор и останалите ни тенисисти е доста голяма и участие на купа „Дейвис“ би било голям компромис. Той е наясно, че като се грижи за себе си, помага повече и на България. Сигурен съм, че в следващите години двата турнира ще се обединят, защото играчите са едни и същи.“", "date": "2019.11.19", "title": " Григор събира отбора рано в Австралия"}
{"url": "https://trud.bg/%d1%82%d1%80%d0%b0%d0%b1%d0%b0%d0%bd%d1%82%d1%8a%d1%82-%d0%bd%d0%b0-%d0%bf%d0%b0%d1%81%d0%b8-%d0%b2%d0%b5%d1%87%d0%b5-%d0%b5-%d1%87%d0%b0%d1%81%d1%82-%d0%be%d1%82-%d0%bf%d0%be%d1%81%d1%82%d0%be%d1%8f/", "text": "Един от символите на НАТО в България безспорно е трабантът на Соломон Паси. Уникалното возило, произведено в ГДР, вече е част от постоянна експозиция в щабквартирата на НАТО. Това съобщиха от пресслужбата на МВнР. Заедно с парче от кулите близнаци, разрушени по време на терористичните нападения в Ню Йорк на 11 септември 2001 г., и част от Берлинската стена, българският трабант е един от експонатите върху площите около новата Главна квартира на Алианса.  Това е реплика на оригиналния трабант, който всички българи ще продължават да виждат във Военноисторическия музей в София. През далечната 1991 година в България за първи път пристига генерален секретар на НАТО, като тогава постът се заема от Манфред Вьорнер. Кратката разходка на Манфред Вьорнер и Соломон Паси с трабанта по улиците на София става сензация за времето си. Самото посещение е ясен сигнал за подкрепата за евроатлантическата ни интеграция. През 2004 г. страната ни стана пълноправен член на НАТО. Символиката от поставянето на българския експонат в Главната квартира на НАТО се усилва и от факта, че през 2019 г. се навършват 20 години от първото разширяване на НАТО след края на Студената война. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Трабантът на Паси вече е част от постоянна експозиция в щабквартирата на НАТО"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%82%d0%b0%d0%bd%d0%b5%d0%b2%d0%b0-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d0%b5%d0%ba%d1%82%d0%be%d1%80%d1%8a%d1%82-%d1%81/", "text": "В България секторът с най-висок относителен дял на биологично направление е пчеларството, с дял от 35,8% от пчелните семейства на регистрираните земеделски стопани. Това каза министърът на земеделието, храните и горите Десислава Танева на конференция, посветена на „Проблеми на пчеларството в ЕС – дългосрочни решения“ в ЕК, Брюксел, организирана от евродепутата Андрей Слабаков, съобщиха от Министерството на земеделието, храните и горите. Министър Танева съобщи, че Националната пчеларска програма (НПП) ще е с по-висок бюджет в размер на 6,4 млн. лева годишно. „Има няколко нови момента в 3-годишния период на новата пчеларска програма, които са по-добри за стопаните. Възможностите за организиране на пазари и изложения за представяне на българския мед са разписани в мярка А „Техническа помощ“. Целта е да се скъси веригата на доставки и потребителите да могат да закупуват мед и пчелни продукти директно от производителя, което ще гарантира по-висока добавена стойност. Изложенията ще се организират от пчеларските сдружения, което ще засили тяхната роля и място. Друга новост по мярка „В“ от Програмата е поемането на разходите за преместване на пчелните кошери. Това ще доведе до ефективно използване на пчелната паша и запазване на разнообразието от растителни видове. Финансиране за лабораторни изследвания, по отношение на хранителната стойност и чистотата на меда, ще се извършва по мярка „Г“ от Програмата“, обясни министър Танева. Тя допълни, че в момента тече процедура по акредитация на оборудвана лаборатория за доказване на отравяния на пчелните семейства при растителнозащитни мероприятия. През следващата година по Програмата за развитие на селските райони ще бъде отворен прием за залесяване с медоносни култури. Десислава Танева заяви, че е важна устойчивата среда, която се създава за развитието на сектора и ролята на препаратите за растителна защита за здравето на пчелите. Тя обясни, че през следващата година Българската агенция по безопасност на храните, трябва да е довършила работата си по създаване на електронна система, която да функционира ефективно и да уведомява за пръсканията. Министърът на земеделието подчерта, че е изключително важно да се мотивира използването на препарати за растителна защита, които щадят околната среда и са безопасни за пчелите. „Процедурите са трудни и трябва да търсим начин, по който да облекчим достъпа на такива препарати и активни вещества до българския пазар“, каза още Танева. Тя обясни, че в ЕС има 17 разрешени за употреба препарати, а в България са 3. „Употребата на всички трябва да се разрешава автоматично за всяка страна-членка на ЕС, независимо от интереса на производителя. Такава промяна в Регламента би се отразила положително за сектор „Пчеларство“ и ние ще я инициираме, допълни министър Танева. По отношение на дебата за новата Обща селскостопанска политика, министърът заяви, че той е с висока зелена амбициозна цел. „В инструментариума за нейното постигане, пчеларството трябва да намери своето място. През настоящия програмен период получихме нотификация за разработването на мярка за пашуване на пчелите, която не можем да реализираме,защото сме на финала на прилагане на Програмата. Можем да мислим за прилагането й в обхвата на Националния стратегически план“, допълни министър Танева. Тя посочи, че българският мед е основно експортно ориентиран. Регистрираните пчелари за 2017 година са 7672, а пчелните семейства са 749 хил. Към 2019 производителите са 6870, регистрираните пчелни семейства – 738 хил. Намалението е минимално -3,3% спрямо предходния период. Положителната тенденция в тези цифри е нарастването на делът на биологичното производство. Спрямо деветмесечната извадка от тази година ние отново ще сме на същите нива на износ като през 2018, когато са реализирани около 10 719 тона. Друга тенденция, която се наблюдава е, че в сектора има окрупняване на стопанствата и намаление на тези под 150 пчелни семейства. На конференцията присъства и кандидатът за европейски комисар по земеделието и развитието на селските райони Януш Войчеховски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Министър Танева: В България секторът с най-висок относителен дял на биологично направление е пчеларството"}
{"url": "https://trud.bg/%d1%80%d0%b5%d0%b4-%d0%b1%d1%83%d0%bb-%d1%81-%d0%bd%d0%be%d0%b2-%d1%80%d0%b5%d0%ba%d0%be%d1%80%d0%b4-%d0%b2-%d0%b1%d0%be%d0%ba%d1%81%d0%b0/", "text": "Триумфът на „Ред Бул“ в Гран при на Бразилия бе подсладен с нов рекорд. Механиците на тима успяха да надминат себе си в бързината при смяната на гуми. Те обслужиха колата на Макс Верстапен за невероятните 1,82 секунди, което бе немалък принос към победата му. Така екипът свали 3 стотни от собственото си постижение, поставено по-рано този сезон в Германия.  Възможно е друга от проявите на Верстапен в Бразилия да доведе до промяна в правилника. Шефът на Формула 1 Рос Браун обмисля да направи така, че ускоряването при рестартите зад кола за сигурност да започват от старт-финалната линия.", "date": "2019.11.19", "title": " „Ред Бул“ с нов рекорд в бокса"}
{"url": "https://trud.bg/%d0%bf%d0%be%d0%b4%d0%bd%d0%be%d0%b2%d0%b5%d0%bd%d0%b0-%d0%b5-%d0%bc%d0%b0%d1%80%d0%ba%d0%b8%d1%80%d0%be%d0%b2%d0%ba%d0%b0%d1%82%d0%b0-%d0%bd%d0%b0-%d1%80%d0%b5%d0%bf%d1%83%d0%b1%d0%bb%d0%b8%d0%ba/", "text": "Пътищата от републиканската мрежа в Сливенска област са с освежена маркировка, съобщиха от областната администрация, позовавайки се на данни от Областното пътно управление. Хоризонтална маркировка нямат участъкът Сливен – Ямбол, тъй като е в ремонт, пътят Стара река – Бяла – Сливен, който е включен за ремонт, и пътят край котленското с. Кипилово. Повредените или липсващите пътни знаци се подменят на най-неотложните места. По-голям обхват на подмяната засега не е възможна, тъй като обявената обществена поръчка се обжалва по съдебен ред.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Подновена е маркировката на републиканските пътища в област Сливен"}
{"url": "https://trud.bg/%d1%8f%d0%bd%d0%ba%d0%b8-%d0%b8%d0%b7%d0%b1%d1%80%d0%b0-%d1%82%d0%b5%d1%80%d0%b2%d0%b5%d0%bb-%d0%b7%d0%b0-%d0%b4%d0%b0-%d1%81%d0%b5-%d0%b1%d0%b8%d0%b5-%d0%b8%d0%b7%d0%b2%d1%8a%d0%bd-%d1%80%d0%be/", "text": "Американският боксьор Дешон Уебстър избра първата му изява на профиринга извън САЩ да бъде в … Пловдив. На 14 декември 28-годишният янки ще се бие за интерконтиненталната титла срещу Тервел Пулев в полутежка категория. За българина това ще е 15 мач, като до момента има 12 победи с нокаут и две със съдийско решение. Уебстър пък зад гърба си е с 16 срещи, от тях 12 успеха, 2 загуби и две равенства.  Този сезон Дешон е изиграл 3 мача, а последните два са приключили наравно – срещу Ал Сандс на 9 август и срещу Денис Морис на 7 септември. В началото на месеца Тервел пък демонстрира, че е в отлична форма. По-малкия от братята Пулеви постигна категорична победа с нокаут още в първия рунд срещу германеца Каи Курзава на галавечер край немския град Кьолн. Българинът се завърна на ринга, след като близо 7 месеца лекува травма.  На шоуто в зала „Колодрума“ ще бъде и Кубрат Пулев, който обаче ще влезе в ролята на организатор заедно с мениджъра Ивайло Гоцев. Кобрата очаква победителя от сблъсъка между Анди Руис и Антъни Джошуа на 7 декември, за да се бие за титлата на IBF. Билетите за шоуто в зала „Колодрума“ вече с в продажба, като цените са между 20 и 40 лв., а за ВИП ложата – 100 лв.", "date": "2019.11.19", "title": " Янки избра Тервел, за да се бие извън родината си"}
{"url": "https://trud.bg/%d0%bc%d0%bc%d0%b0-%d1%81%d1%8a%d1%81%d1%82%d0%b5%d0%b7%d0%b0%d1%82%d0%b5%d0%bb%d0%ba%d0%b0-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5%d0%b4-%d0%bc%d0%b0%d1%87/", "text": "Сайдех Алетаха, иранската състезателка по ММА с британски паспорт, почина след нокаут. Инцидентът е станал на галавечер в Саутхямптън. Тя е откарана в болницата, където е издъхнала. 26-годишното момиче получи популярност, благодарение на хиджаба, с който излизаше на ринга. Сайдех се е занимавала с карате и е участвала в любителски турнири по ММА, учила е и дизайн в университета Лъфбъроу. „Тя бе отдадена на 110 процента на спорт – пише в пост във фейсбук. – Всеки ден преодоляваше десетки мили, за да дойде на тренировка.“", "date": "2019.11.19", "title": " ММА състезателка почина след мач"}
{"url": "https://trud.bg/%d0%bd%d0%be%d1%89%d1%82%d0%b0-%d0%bd%d0%b0-%d0%b3%d0%be%d0%bb%d0%be%d0%b2%d0%b5%d1%82%d0%b5-%d0%b8-%d1%80%d0%b5%d0%ba%d0%be%d1%80%d0%b4%d0%b8%d1%82%d0%b5/", "text": "Нощ на головете изживя националният отбор на Италия и неговите фенове. В Палермо „адзурите“ записаха и няколко рекорда при разгрома с 9:1 над Армения в последната евроквалификация. Тимът, воден от селекционера Роберто Манчини, отдавна си бе осигурил участие на големия форум, но сега играеше за място в историята. Това е първата кампания изобщо, в която Италия записа пълен актив – 10 победи от 10 мача. В същото време това бе 11 пореден успех, още един прецедент на Апенините. А „скуадра адзура“ бе близо до това да изравни и най-изразителната си победа – 9:0 над Франция от 1920 година, а със същия резултат бяха посрамени САЩ през 1948-ма. Двубоят може да се окаже последен за селекционера на гостите Армен Гюлбудагянц, поел своята родина само преди няколко седмици. „Този мач ще рефлектира върху авторитета на Армения – обясни след загубата опитният специалист. – Поемам отговорност, моя е вината. Ако Федерацията реши, че аз съм в основата на тази загуба, ще хвърля оставка на момента. Ако не, ще продължа работата си, защото по мое мнение нищо не функционира в играта ни.“  Веднага, след като разбра намеренията на своя колега, Роберто Манчини побърза да поднесе извинения: „Съжалявам за треньора на Армения. Чух какво е казал и наистина съжалявам. Щастливи сме, че записахме 10 победи в квалификациите. Днес ни се получаваше всичко. Веднага започваме работа по организирането на две контроли срещу сериозни съперници. Тези мачове трябва да изиграем през март.“  Манчини допълни, че моментната форма на Италия стряска съперниците и тимът му вече не е сред мечтаните противници.", "date": "2019.11.19", "title": " Нощта на головете и рекордите"}
{"url": "https://trud.bg/%d0%b1%d1%8f%d0%bb%d0%be%d1%82%d0%be-%d0%b1%d1%80%d0%b0%d1%82%d1%81%d1%82%d0%b2%d0%be-%d1%81-%d0%b8%d0%b7%d0%bd%d0%b5%d0%bd%d0%b0%d0%b4%d0%b2%d0%b0%d1%89%d0%b0-%d0%bf%d1%80%d0%be%d0%b3%d0%bd%d0%be/", "text": "Бялото братство ще представи уникален астро-календар. Това ще се случи на 21 ноември, четвъртък, във Военния клуб. Всъщност това ще бъде Юпитерова вечер с много музика, научи „Труд“. Освен интересните лекции, най-важното е, че 2020 ще е с много рядко съчетание на планети в Козирог, а това е знакът на България според Учителя. Юпитер и звездната карта на българите през 2020-та Юпитер престоява около 12 месеца в зодиакален знак и това го превръща в един от основните, даващи тон на годината. Известен като Големият благодетел, Юпитер е свързван с развитие, напредък, разширение, цели, обучение, достойнство, вяра… На 2-ри декември Юпитер излиза от еуфорията и простора на Стрелеца и се пренася в охлаждащото владение на Козирога. Козирог е полето на Сатурн, място на структура, организираност, разумност, реализиране, приложение. И така, идва време идеите от Стрелеца да се въплътят в реалност, знанието в конструкция, теориите в практика. Дали ще е възможно при сгъстения планетен трафик в Козирог ще поговорим на 21-ви. България е под знака на Козирога, а в следващата година ще бъде като алхимична лаборатория на симптоматични опитности и процеси. В Козирог са най-големите Учители на Зодиака – Плутон, Сатурн и Юпитер. Може би това ще е времето за преосмисляне, пренасока, пренагласа, пренареждане… Учителя за българите: Най-характерната черта на българина е неговата упоритост. В Европа няма по-упорит от него. Той е черният дроб на човечеството. Сатурн характеризира българина. Сатурн е емблема, която показва причините на отклонението. Човек трябва да изучава отношението на доброто и на злото в света, не може да се разреши едно противоречие, ако не се разбере Сатурн. Сатурн прави човека разсъдлив, той всякога внася нещо отрицателно във всичко. Той все е на особено мнение… Бих желал да развиете едно качество в себе си, един от големите недъзи на българите е, че нямат почитание един към друг. Всеки човек дошъл на Земята, се е облякъл с материя, взета от неговия народ. Като българи, вие носите плът, изтъкана от българска материя. Трябва да се освободите от недъзите, свойствени на българската материя – лъжата. Днешните страдания на българите се дължат на усилията на разумния свят да ги пробуди за мисията им. Българите трябва да се повдигнат духовно. Мнозина ме питат: каква е мисията на българския народ? България е духовният кредитор на Европа. България ще бъде духовен кредитор, духовен разсадник по целия свят. Българският народ, ще не ще, ще изпълни своята задача. Могат да останат 300 хиляди българи, но възложената им от небето мисия, ще изпълнят. Аз познавам душата на този народ. Тя е изстрадала много от своите учители, проповедници, управници. Тя има още малко да пострада, след което веднъж завинаги ще се освободи от старото робство. „Българин“, в космичния смисъл на думата, е човекът на Духа.", "date": "2019.11.19", "title": " Бялото братство с изненадваща прогноза на Учителя за България\t"}
{"url": "https://trud.bg/%d0%b2%d1%83%d1%87%d0%b8%d1%87-%d0%b8%d0%bc%d0%b0%d0%bc-%d1%85%d1%80%d0%be%d0%bd%d0%b8%d1%87%d0%bd%d0%be-%d0%b7%d0%b0%d0%b1%d0%be%d0%bb%d1%8f%d0%b2%d0%b0%d0%bd%d0%b5/", "text": "Президентът на Сърбия Александър Вучич отхвърли днес всякакви спекулации, че журналистическите въпроси са причина за влошеното му  , съобщи МИА. Държавният глава се е върнал към своите служебни ангажименти, но с по-леко темпо по лекарска препоръка. Пред журналисти той заяви, че журналистите нямат никаква връзка със здравословното му състояние и обясни, че има хронично заболяване, което си е лично негов проблем и не е свързано с никого. Вучич повтори, че не бяга от журналистически въпроси и е готов да отговори на всички въпроси, тъй като така може да посочи лъжите, които някои медии или политически противници използват срещу него. „Никога не съм бягал и не съм замитал нещата под килима, никога не съм се крил, затова винаги печелех. Би било преувеличение да кажа, че разбих политическите си опоненти, но като разбих техните лъжи на съставните им части, показах, че съм подготвен, бил съм подготвен и винаги ще бъда подготвен. И винаги ще ги побеждавам”, заяви Вучич. Тази реакция на държавния глава дойде след медийна война между проправителствените и опозиционните медии, в която управляващите също се включиха. Според някои издания репликата на журналист от телевизия Н1 „Хайде да не се увличаме” и поставеният близо до лицето на Вучич мобилен телефон допринесли за влошаването на здравословното му състояние. Относно очакванията към плана на френския президент Еманюел Макрон за реформа в политиката на разширяване на ЕС и възможността Сърбия да отвори нови преговорни глави, президентът обяви, че са подготвени 4 глави и от ЕС зависи вземането на политическо решение и това, колко глави ще бъдат отворени до края на годината. „Нека ЕС си свърши своята работа, а Сърбия да се грижи за своята”, заяви Вучич. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Вучич: Имам хронично заболяване"}
{"url": "https://trud.bg/%d0%bf%d1%80%d0%b8%d1%87%d0%b8%d0%bd%d0%b0%d1%82%d0%b0-%d0%b7%d0%b0-%d1%81%d0%bc%d1%8a%d1%80%d1%82%d1%82%d0%b0-%d0%bd%d0%b0-3-%d0%b3%d0%be%d0%b4%d0%b8%d1%88%d0%bd%d0%be%d1%82%d0%be-%d0%b4%d0%b5%d1%82/", "text": "Двустранна хеморагична пневмония е заболяването, открито у починалото 3-годишно момченце. Това показват резултатите от аутопсията на детето, предаде  . Според родителите, повече от два часа лекарите на педиатричната болница отказват лечение на 3-годишното им момченце, след като търсят помощ в три столични лечебни заведения. Думите им се потвърждават и от баща на 2-годишно дете, което по същото време е чакало три часа за преглед в педиатрията. Според бащата, причината за това е, че в приемния кабинет има недостиг на дежурни лекари, които да преглеждат децата. Вчера дежурният лекар отрече да има забавяне и уточни, че детето е прието в интензивното отделение 30 минути, след като е прегледано. Тече проверка на здравното министерство по случая. Първите официални резултати се очакват утре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Причината за смъртта на 3-годишното дете от София е пневмония"}
{"url": "https://trud.bg/%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%bd%d0%b0%d1%82%d0%b0-%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f-%d0%b7%d0%b0-%d0%bd%d0%b0%d1%82%d0%b8%d1%81%d0%ba%d0%b0-%d0%b3%d0%be/", "text": "В открито писмо до медиите обявилият се за Инициативен комитет за промени в българския волейбол твърди, че върху волейболни клубове се оказва натиск преди Общото събрание, насрочено за 20 декември 2019 година. БФволейбол заявява категорично, че това са голословни твърдения, хвърлени в публичното пространство, без да са подплатени с нито едно доказателство и нито един конкретен пример. Те очевидно целят да нагнетяват напрежение във волейболната общественост.  Във връзка с това БФволейбол припомня, че в Република България съществуват съответните правоохранителни органи и приканва всеки клуб, върху който е оказван натиск, от каквото и да е естество, да сигнализира прокуратурата, като представи съответните доказателствени материали.", "date": "2019.11.19", "title": " Волейболната федерация за натиска: Голословни твърдения"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-57/", "text": "Редовното правителствено заседание ще се проведе както обикновено – в сряда, 20 ноември, от 10 часа при следния предварителен дневен ред: 1. ДОКЛАД ЗА ОДОБРЯВАНЕ НА ОТЧЕТ ЗА НАПРЕДЪКА КЪМ 18 ОКТОМВРИ 2019 Г. В ИЗПЪЛНЕНИЕТО НА МЕРКИТЕ, ОДОБРЕНИ С РЕШЕНИЕ № 411 НА МИНИСТЕРСКИЯ СЪВЕТ ОТ 2016 Г. ЗА ПРИЕМАНЕ НА ПЛАН ЗА ДЕЙСТВИЕ С МЕРКИ, АДРЕСИРАЩИ ОСНОВНИТЕ ПРОБЛЕМНИ ОБЛАСТИ, ВЪЗПРЕПЯТСТВАЩИ НАРАСТВАНЕТО НА ИНВЕСТИЦИИТЕ.  Внася: министърът на финансите 2. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 3. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 4. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА МЕЖДУНАРОДЕН ДОГОВОР (LOA) BU-B-UCA „ЛИЦЕНЗИ И ТЕХНИЧЕСКА ПОДДРЪЖКА НА СИСТЕМАТА ЗА КОНСТРУКТИВНИ СИМУЛАЦИИ JCATS (JOINT CONFLICT&TACTICAL SIMULATION), ВКЛЮЧВАЩИ ЛИЦЕНЗИ ЗА ОПЕРАЦИОННА СИСТЕМА „LINUX“ ВЕРСИЯ RED HAT ENTERPRISE LINUX (RHEL) И ОБУЧЕНИЕ ЗА УСВОЯВАНЕ НА НОВОТО ОБОРУДВАНЕ“.  Внася: заместник министър-председателят по обществения ред и сигурността и министър на отбраната 5. ПРОЕКТ НА РЕШЕНИЕ ЗА ПРИЕМАНЕ ПРОЕКТ НА МЕЖДУНАРОДЕН ДОГО­ВОР ЗА МАТЕРИАЛИ, ДОСТАВКА НА ОБОРУДВАНЕ, СОФТУЕРНИ АКТУАЛИ­ЗАЦИИ, УСЛУГИ И ОБУЧЕНИЕ ЗА ПОДДРЪЖКА НА КОМПЛЕКТОМОБИЛНА ПРОИЗВОДСТВЕНА ЛИНИЯ ЗА МЕТАЛНИ КОНСТРУКЦИИ (ULTIMATE BUILDING MACHINE SYSTEM – UBM).  Внася: заместник министър-председателят по обществения ред и сигурността и министър на отбраната 6. ПРОЕКТ НА РЕШЕНИЕ ЗА ПОЕМАНЕ ОТ РЕПУБЛИКА БЪЛГАРИЯ НА РОЛЯ­ТА НА ВОДЕЩА НАЦИЯ ЗА УЧРЕДЯВАНЕ НА НОВ ПРОЕКТ ПО ДОВЕРИТЕЛ­НИЯ ФОНД НА НАТО ПО ИНИЦИАТИВАТА ЗА ИЗГРАЖДАНЕ НА ОТБРАНИТЕ­ЛЕН И СВЪРЗАН СЪС СИГУРНОСТТА КАПАЦИТЕТ (DCB) ЗА РАЗШИРЯВАНЕ НА ОКАЗВАНОТО СЪДЕЙСТВИЕ НА ХАШЕМИТСКО КРАЛСТВО ЙОРДАНИЯ В ПОДГОТОВКАТА НА СЛУЖИТЕЛИ В ОБЛАСТТА НА УПРАВЛЕНИЕТО НА КРИЗИ.  Внася: заместник министър-председателят по обществения ред и сигурността и министър на отбраната 7. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙ­СКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗАЕТОСТ И СОЦИАЛНА ПОЛИТИКА“, ПРОВЕДЕНО НА 24 ОКТОМВРИ 2019 Г. В ЛЮКСЕМБУРГ.  Внася: министърът на труда и социалната политика 8. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТА ПО ОБРАЗОВАНИЕ, МЛАДЕЖ, КУЛТУРА И СПОРТ НА ЕВРОПЕЙСКИЯ СЪЮЗ, ФОРМАТ „ОБРАЗОВАНИЕ“, ПРОВЕДЕНО НА 8 НОЕМВРИ 2019 Г. В БРЮКСЕЛ.  Внася: министърът на образованието и науката 9. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА – СКАЛНООБЛИЦОВЪЧНИ МАТЕРИАЛИ – ГНАЙСИ, ОТ НАХОДИ­ЩЕ „ОРЕШЕ“, УЧАСТЪЦИ „СЕВЕРЕН“ И „ЮЖЕН“, РАЗПОЛОЖЕНО В ЗЕМЛИ­ЩЕТО НА С. ОРЕШЕ, ОБЩИНА ГЪРМЕН, ОБЛАСТ БЛАГОЕВГРАД, НА „СТОУН ФИЛС“ ООД – С. ГЪРМЕН.  Внася: министърът на енергетиката 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ВАЛУТНИЯ ЗАКОН.  Внася: министърът на финансите 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА АДМИНИСТРАТИВНОТО РЕГУЛИРАНЕ НА ИКОНОМИЧЕСКИТЕ ДЕЙНОСТИ, СВЪРЗАНИ С НЕФТ И ПРОДУКТИ ОТ НЕФ­ТЕН ПРОИЗХОД.  Внася: министърът на икономиката 12. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ЗДРАВЕОПАЗВАНЕ­ТО, ПРИЕТ С ПОСТАНОВЛЕНИЕ № 55 НА МИНИСТЕРСКИЯ СЪВЕТ ОТ 2019 Г.  Внася: министърът на здравеопазването АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Вижте какво ще решава Министерският съвет утре, 20 ноември 2019 г."}
{"url": "https://trud.bg/%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d1%82-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b9-%d0%b2%d0%b7%d0%b8%d0%bc%d0%b0/", "text": "Дисциплинарно производство е образувано срещу служител на пловдивската полиция, съобщи Дарик. То е във връзка с постъпила информация за поведение, несъвместимо с етичните правила на служителите от МВР. Според информацията, полицаят е измамил множество хора. Искал пари от тях под различен претекст, а някои дори теглили заеми, за да дадат исканите суми на полицейския инспектор. Сформирана е комисия, която ще проведе дисциплинарното производство срещу младши инспектор от полицията в града на тепетата. Комисията ще даде и становище за определеното наказание, дотогава полицейският инспектор е отстранен от работа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Разследват пловдивски полицай, взимал заеми без да ги връща"}
{"url": "https://trud.bg/%d0%ba%d0%be%d0%bb%d0%b0-%d0%b1%d0%bb%d1%8a%d1%81%d0%bd%d0%b0-3-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b2-%d1%80%d0%b0%d0%b7%d0%bb%d0%be%d0%b3-%d0%b8%d0%b7%d1%81/", "text": "3-годишно дете, изкочило внезапно на пътното плато, е предизвикало катастрофа на улица „Иван Даскала“ в Разлог. Това съобщиха от пресслужбата на ОДМВР – Благоевград. Инцидентът е станал около 16.00 часа. То е било ударено от лек автомобил, но по първоначална информация не е пострадало. Детето е транспортирано в МБАЛ-Разлог за извършване на медицински преглед.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Кола блъсна 3-годишно дете в Разлог, изскочило внезапно на пътя"}
{"url": "https://trud.bg/%d1%87%d1%83%d0%b6%d0%b4%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81%d1%8a%d1%81-152/", "text": "Вложенията в имоти намаляват със 73% Преките чужди инвестиции в страната за периода от януари до септември 2019 г. са в размер на 714,5 млн. евро, което е ръст със 152%, или със 431,1 млн. евро спрямо вложенията в страната за същия период на миналата година, обявиха от БНБ. Това увеличение се дължи на взетите от предприятията заеми от компаниите майки зад граница. От януари до септември нетната промяна в задълженията между предприятията с чуждестранно участие и преките чужди инвеститори възлиза на 1,116 млрд. евро, при 78,3 млн. евро година по-рано. Същевременно чужди инвеститори продават бизнеса си на български компании и изнасят капитала си от страната. Привлеченият дялов капитал (вноски на чуждестранни компании в капитала на български дружества, както и постъпления по сделки с имоти) е отрицателен и възлиза на минус 330 млн. евро за периода януари-септември. Година по-рано привлеченият дялов капитал е отрицателен в размер на минус 10 млн. евро. Нетните вложения на чуждестранни граждани и фирми в недвижими имоти са 3,9 млн. евро, при 14,7 млн. евро за първите девет месеца на миналата година. Това представлява спад със 73%. По страни, най-голям дял в инвестициите в имоти имат Германия (1 млн. евро), Русия (0,7 млн. евро), Холандия (0,6 млн. евро) и Латвия (0,5 млн. евро). Реинвестираната печалба от чуждите инвеститори в български предприятия от януари до септември е отрицателна и възлиза на минус 72,1 млн. евро, при положителна стойност от 215,1 млн. евро година по-рано. Най-големите нетни преки чужди инвестиции в страната за първите девет месеца на годината са от Холандия (323,4 млн. евро), Германия (260,1 млн. евро) и Обединеното кралство (142,4 млн. евро). Нетните преки инвестиции на български компании в чужбина за периода януари-септември възлиза на 254,2 млн. евро, при 199,8 млн. евро година по-рано. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Чуждите инвестиции нараснаха със 152%\t"}
{"url": "https://trud.bg/%d0%b3%d0%b5%d1%80%d0%b1-%d0%be%d0%b3%d0%bb%d0%b0%d0%b2%d0%b8-11-%d0%be%d1%82-13-%d0%b5-%d0%ba%d0%be%d0%bc%d0%b8%d1%81%d0%b8%d0%b8-%d0%b2-%d0%bd%d0%be%d0%b2%d0%b8%d1%8f-%d1%81%d0%be%d1%81/", "text": "Едрева отново е шеф на образованието От 13-е комисии в новия Столичен общински съвет 11 ще са с председатели от ГЕРБ. Председател на Архитектурната комисия ще бъде юристката Силвия Христова. Финансовата комисия този мандат ще се ръководи от адвоката Георги Георгиев. Досегашният председател на здравната комисия д-р Веселин Милев става председател на комисията за връзките с гражданите. Здравната комисия ще бъде председателствана от д-р Антон Койчев. Лорита Радева и през този мандат ще председателства екологичната комисия. Поста си начело на комисията по образование и култура запазва шефката на групата на ГЕРБ в СОС Малина Едрева. Новосформираната група в СОС “Патриоти за София” получава ръководството на две комисии: Карлос Контрера от ВМРО – комисията по транспорт и туризъм, а Борислав Иванов от “Атака” – по обществен ред.", "date": "2019.11.19", "title": " ГЕРБ оглави 11 от 13-е комисии в новия СОС"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b7%d0%b0%d0%bc%d0%b8%d0%bd%d0%b0-%d0%b7%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d1%82%d0%b0/", "text": "Папа Франциск отпътува тази вечер от Рим за Тайланд. Това негово 32-ро пътуване в чужбина ще го отведе след това в Япония, съобщи Франс прес. Първият в историята папа йезуит ще посети две страни, в които християнството е внесено от йезуитски мисионери в средата на 16 век. В Банкок той ще бъде придружен от братовчедка си Ана Роса Сивори, която от над 50 години е мисионерка в Тайланд, чието население е предимно будистко. Тя ще му бъде и преводачка. Франциск многократно е изразявал възхищението си от Япония, където е искал да стане мисионер, когато бил млад. Наложило се обаче да се откаже от плана си след белодробна операция. Преди заминаването си той отправи послание към тайландците, които по думите му са нация, „положила много усилия за хармония и мирно съжителство не само между гражданите (на Тайланд), но и в целия регион на Югоизточна Азия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Папа Франциск замина за посещение в Тайланд"}
{"url": "https://trud.bg/%d0%bc%d1%8a%d1%80%d0%b8-%d1%81%d0%b5-%d0%be%d1%81%d0%bb%d1%83%d1%88%d0%b2%d0%b0-%d0%b7%d0%b0-%d0%ba%d1%83%d0%bf%d0%b0-%d0%b4%d0%b5%d0%b9%d0%b2%d0%b8%d1%81/", "text": "Анди Мъри може да стане следващото голямо име в световния тенис след Григор Димитров, което застава зад АТП къп в битката за новия турнир за статута на най-престижна отборна надпревара с утвърдената купа „Дейвис“. Бившият №1 в света е част от британския тим и за двете състезания, като през януари ще излезе срещу родния ас в Сидни. Но шотландецът може да пропусне срещите за „Дейвис“ тази седмица с довода, че все още не си е върнал формата.  „Анди е капитал за отбора независимо в какво състояние е – заяви капитанът на британците Лион Смит. – Но не трябва да забравяме, че все още се възстановя.“  Финалите за купа „Дейвис“ в Мадрид вече започнаха, при това със загуба на действащия шампион Хърватия с 0-3 от Русия. В мача обаче не играха звездите на двата тима Марин Чилич и Даниил Медведев.", "date": "2019.11.19", "title": " Мъри се ослушва за купа „Дейвис“"}
{"url": "https://trud.bg/%d0%bf%d0%b5%d1%80%d0%bd%d0%b8%d1%87%d0%b0%d0%bd%d0%b8-%d1%82%d0%b2%d1%8a%d1%80%d0%b4%d1%8f%d1%82-%d1%87%d0%b5-%d0%b3%d1%80%d0%b0%d1%84%d0%b8%d0%ba%d1%8a%d1%82-%d0%bd%d0%b0-%d0%b2%d0%be%d0%b4%d0%bd/", "text": "Обявения график за водоподаване в Перник не се спазва стриктно, алармират жители на града и региона, съобщи  . Хора от квартал Църква и село Мещица съобщиха, че тази сутрин вода изобщо не им е подавана, в други райони на града водата от чешмите не спира дори и в часовете, когато трябва да е в сила режима- между 5:00 и 10:: сутрин и между 17:00 и 22:00 часа вечер. Над 120 сигнала за различни проблеми са получени на откритата гореща линия в община Перник вчера, а днес те са 38. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Перничани твърдят, че графикът на водния режим не се спазва"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%bb%d1%83%d0%ba%d0%be%d0%b9%d0%bb-%d1%81-10-%d0%b8%d0%b3%d1%80%d0%b0%d1%87%d0%b8-%d0%b2-%d0%ba%d0%b8%d0%b5%d0%b2/", "text": "„Левски Лукойл“ ще разчита само на десетима баскетболисти за гостуването на украинския БК „Киев“. Старши треньорът Константин Папазов няма да може да разчита на контузената звезда Чавдар Костов, който получи травма в коляното в предишния мач от турнира с „Цмоки“ (Минск).  Групата на „сините“ бе попълнена от младите Николай Леков и Камен Петков, които обаче едва ли ще получат шанс за изява тази вечер. Мачът е от 19 часа и се очаква да е решителен за продължаването напред в турнира. Преди него двата тима делят второто място в група „F” с по 2 победи и 2 загуби. По същото време родният шампион „Балкан“ приема румънския У-БТ (Клуж Напока) в мач от група „G”.", "date": "2019.11.19", "title": " „Левски Лукойл“ с 10 играчи в Киев"}
{"url": "https://trud.bg/%d0%b1%d0%b8%d0%b0%d1%82%d0%bb%d0%be%d0%bd%d1%8a%d1%82-%d0%bc%d0%be%d0%b6%d0%b5-%d0%b4%d0%b0-%d0%b1%d1%8a%d0%b4%d0%b5-%d0%b7%d0%b0%d0%b1%d1%80%d0%b0%d0%bd%d0%b5%d0%bd/", "text": "Биатлонът се оказа заплашен от новия регламент на Европейската комисия относно екологичните последствия от използването на боеприпаси. Според доклад на Европейската химическа агенция използваните в зимния спорт патрони водели до замърсяване на околната среда. Причината била оловото, което се използва при изработката на патроните. Норвежката компания „Наммо“, която е най-големият производител на боеприпаси за биатлон, се опитала да намери алтернатива на отровния метал, но безуспешно.  „Опитахме с лазерни пушки, но при снеговалеж лъчът не работи“, признава членът на Международния съюз по биатлон Туре Бойгард, който се опасява, че евентуално влизане в сила на новия регламент през 2022-а може да доведе до края на биатлона в този му вид.", "date": "2019.11.19", "title": " Биатлонът може да бъде забранен"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d1%80%d0%b0%d0%b1%d0%be%d1%82%d0%b8%d0%bc-%d0%b7%d0%b0-%d0%b8%d0%b7/", "text": "В първия ден от официалната си визита в Индия, заместник министър-председателят по икономическата и демографската политика Марияна Николова проведе работна среща в Делхи с министъра на търговията, индустрията и железниците Пиуш Гоял. Те обсъдиха развитието на двустранните икономически отношения, като изразиха общото виждане, че има неизползван потенциал в редица области на индустрията. Това съобщиха от правителствената информационна служба. „Работим за изграждането на всеобхватно българо-индийско партньорство, в контекста на стратегическото партньорство Европейски съюз – Индия“, заяви българският вицепремиер. Двете страни се договориха да положат усилия за по-интензивно привличане на инвестиции и за навлизането на български компании на индийския пазар. Домакините изразиха интерес за организиране на бизнес делегация, която да посети България през пролетта. На срещата присъстваха също заместник-министърът на транспорта, информационните технологии и съобщенията Велик Занчев и заместник министъра на туризма Любен Кънчев. По-рано през деня заместник министър-председателят Марияна Николова откри интерактивна среща между Българската търговско-промишлена палата и Федерацията на индийските търговско-промишлени палати (FICCI). В своето изказване пред представителите бизнеса тя подчерта, че българското правителство предвижда като първостепенен приоритет поддържането на макроикономическа и фискална стабилност, и специални стимулиращи мерки чрез Закона за насърчаване на инвестициите. В началото на срещата Ракеш Бакши, член на Борда на директорите на Федерацията на индийските търговско-промишлени палати, връчи на вицепремиера „Зелен сертификат“ за засаждане на дърво в нейна чест. Той сподели, че България представлява интерес за индийския бизнес заради квалифицираната работна ръка, данъчната политика и достъпа до европейския пазар с 500 милиона потребители. Заместник мнистър-председателят Марияна Николова посети и централния офис на създадената от български предприемачи компания „Ексайтел“, която доставя широколентов интернет за над 300 хиляди домакинства. Компанията е първата във фиксирания интернет сектор с разрешение за 100% чуждестранно участие и се смята за един от най-успешните проекти с български корени в Индия. На 20 и 21 ноември официалната българска делегация, водена от вицепремиера Николова, ще участва в петото издание на международния бизнес форум „Индия-Европа 29“ в Делхи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.11.19", "title": " Вицепремиерът Николова: Работим за изграждането на всеобхватно българо-индийско партньорство"}
