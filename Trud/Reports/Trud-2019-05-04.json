{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b2-17-%d0%be%d0%b1%d0%bb%d0%b0%d1%81%d1%82%d0%b8-%d1%83%d1%82%d1%80%d0%b5/", "text": "Жълт предупредителен код за силен вятър е обявен в 17 области на страната за неделя, 5 май, показва справка в сайта на НИМХ. Предупреждението се отнася за областите Пазарджик, Пловдив, Кърджали, Хасково, Стара Загора, Габрово, Велико Търново, Сливен, Ямбол, Бургас, Търговище, Русе, Разград, Шумен, Варна, Добрич и Силистра. Там ще духа умерен и силен южен вятър, с пориви достигащи 20-25 м/с.(70-90 км/ч). В Смолянско и Благоевградско през втората половина от денонощието ще има интензивни валежи. На места количествата ще достигнат 20-25 л/кв.м", "date": "2019.05.04", "title": " Жълт код за силен вятър в 17 области утре"}
{"url": "https://trud.bg/%d0%b0%d1%82%d0%b0%d0%ba%d0%b0-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b4%d0%b0-%d0%be%d1%82%d1%81%d1%82%d1%8a%d0%bf%d0%b8-%d0%bf%d1%80%d0%b0%d0%b2%d0%b8%d1%82/", "text": "Повече от десет дни вицепремиерът Красимир Каракачанов не е дал  обяснение пред българското общество за начина, по който е придобил луксозния си мезонет и прилежащите към него тераси. Това се казва в позиция, разпространена от пресцентъра на ПП „Атака“. „Партия АТАКА настоява за прилагане цялата строгост на закона и за еднакъв подход към представителите на висшата власт, уличени в разминаване на декларираното и притежаваното имущество. Коректният и чист начин за това е оттегляне от заеманите високи постове, гарантиращо провеждане на безпристрастно разследване“, се казва в позицията. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " „Атака“: Каракачанов да отстъпи правителствения си пост, докато тече проверка срещу него за корупционни практики\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%be%d1%82%d0%b4%d0%b0%d0%b4%d0%be%d1%85%d0%b0-%d0%bf%d0%be%d1%87%d0%b8%d1%82-%d0%bf%d1%80%d0%b5%d0%b4-%d1%81%d0%b0%d1%80%d0%ba%d0%be%d1%84%d0%b0%d0%b3/", "text": "Представители на българската общност в Скопие се събраха в църквата „Свети Спас“ пред каменния саркофаг с тленните останки на революционера Гоце Делчев, съобщи  . На днешния 4 май се навършват 116 години от гибелта му. Ето какво каза в словото си за Гоце Делчев посланикът ни в Македония Ангел Ангелов: „Както всяка година на четвърти май ние отново сме на гроба на големия революционер Гоце Делчев, за да отдадем почит и да преклоним глава пред личността и делото на този символ на общата ни история. Днес ние си го представяме и го виждаме от плът и кръв, както и той вероятно ни гледа от отвъдното и и по този начин нашето общуване през вековете продължава“.", "date": "2019.05.04", "title": " Българи отдадоха почит пред саркофага на Гоце Делчев в Скопие"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d0%bd%d0%be%d0%bb%d0%be%d0%b2-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%be%d0%bc%d0%b5%d0%bd%d0%b8%d0%bc-%d0%b4%d0%b0/", "text": "Ако сравняваме заплатите в България и Германия, разликата е огромна. Нещата не изглеждат толкова плачещо пред покупателната способност на българите. Ние не даваме толкова пари за наеми, ако се мери по този показател живеем два пъти по-бедно от старата част на Европа. Това обаче не е успокоение. За да получаваме трябва да произвеждаме, ние не произвеждаме това, което би ни дало по-високи доходи. Това каза президентът на КТ Подкрепа Димитър Манолов по  . Трябва да променим данъчна ни система. Непременно ниските доходи трябва да бъдат освободени от данъци, а по-високите доходи с по-високи данъци, каза председателят на КТ ”Подкрепа”.", "date": "2019.05.04", "title": " Димитър Манолов: Трябва да променим данъчна система"}
{"url": "https://trud.bg/%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%b0%d0%bd%d1%82%d0%be%d0%bd%d0%b8%d0%b9-%d0%bd%d0%b5-%d0%b5-%d0%b8%d1%81%d0%ba%d0%b0%d0%bd%d0%b0-%d0%be%d0%b1%d1%89%d0%b0-%d1%81%d0%bb/", "text": "Българската православна църква като част от програмата ще се срещне с папата в лицето на българския патриарх. Не е искано да има обща служба. Това не е каприз, а граници, които не могат да бъдат прескочени. Това каза негово Високопреосвещенство Западно и средноевропейския митрополит Антоний по  . Папата ще се поклони пред олтара на Кирил и Методи. В своето обръщение папата спомена Кирил и Методий и мисля, че това е едно признание към делото братята Кирил и Методий и тяхното дело, разкри негово високопреосвещенство. По време на срещата на папата с българския патриарх ще бъдат споделени всички болки и проблеми на съвремието и моралния липси на обществото, добави той.", "date": "2019.05.04", "title": " Митрополит Антоний: Не е искана обща служба с папата, има граници, които не могат да бъдат прескочени"}
{"url": "https://trud.bg/%d0%b8%d0%b7%d1%83%d0%bc%d0%b8%d1%82%d0%b5%d0%bb%d0%bd%d0%b8%d1%8f%d1%82-%d0%b8%d0%b7%d1%83%d0%bc%d1%80%d1%83%d0%b4/", "text": "„ При мигрени носете обеци Предпазва момичетата от разврат  Красотата му изпъква в бяло злато и платина Подарява се за 20-ата и 35-ата годишнина от сватбата Вълшебникът от Оз живее в Изумрудения град – и ненапразно. Зеленият скъпоценен камък символизира възраждането, обновлението и надеждата. Той е най-рядко срещаният скъпоценен камък от Голямата четворка: диамант, рубин, сапфир и смарагд. Магьосниците го използват, за да се докопат до контакти с Отвъдното. В поредицата „Тайните на камъните“ ще ви разкажем за изумруда.  В зелените му дълбини погледът потъва, за да се отдели с усилие – безвъзвратно влюбен. Плиний Стари е смятал, че с прекрасния си благ цвят изумрудът е балсам за очите. Обичат го фараони, монарси и обикновени звезди. Изумрудът, известен още като смарагд или дори емералд, е символ на обновлението и надеждата. Той закриля семейството, запазва невинността и чистотата на душата, дори защитава от черни магии, лоши мисли и уроки. Изумрудът е може би най-редкият от Голямата четворка на скъпоценните камъни, в която са още диамантът, смарагдът и рубинът. Той е вид берил, а зеленият му цвят се дължи на съединения на хром и ванадий. Имената му произлизат от гръцки – “смарагдос”, и от санскрит “замород” (зелено). Най-скъпи са кристално чистите яркозелени изумруди с лек синкав оттенък, като има изумруди с различна степен на плътност – до изцяло непрозрачни. Известен е на човечеството от дълбока древност. В Древен Египет е смятан за камък на богинята Изида и символ на безсмъртието. До края на XV век мините в Египет са единственият познат източник на изумруди за Азия и Европа. Когато през XVI век испанците завладяват днешна Колумбия, те заграбват индианските мини в Чивор, а по-късно и в Мусо. До днес в тези две мини се добиват най-качествените и най-скъпите изумруди в света. Единствено в Колумбия се намират изумрудите “трапиш” – с формата на колело. Те се получават при едновременното нарастване на няколко призматични кристала. През 1943 година в Индия е открито находището в град Джайпур в Раджастан. Днес зеленият скъпоценен камък се добива и в Афганистан, Австралия, Бразилия, Китай, Русия, Замбия, Мадагаскар, Пакистан и др. В България изумруд има в Рила в района на Урдините езера, както и в Централните Родопи, североизточно от с. Югово. Цери мигрени и ПМС Според литотерапевтите регулира ниското кръвно налягане и блокира пристъпите на мигрена. Дори се препоръчва мигренозните хора да носят постоянно изумрудени обеци. Минералът има положителен ефект и върху ставите – особено при артрит и артроза. Подобрява състоянието на стомашно-чревния тракт и лекува язви, гастрит и колит, както и възпаления на пикочния мехур. Тушира предменструалния синдром (ПМС), нормализира цикъла и намалява до голяма степен болките – това става, защото нормализира нивата на хормоните. Има антибактериални свойства, затова може да се използва за пречистване на водата от вредни микроорганизми. За целта трябва да престои за една нощ в чаша вода. Влияе благотворно и върху психиката на неврастеници и притеснителни хора, нормализира емоциите. Пазител е на семейното огнище Камъкът защитава семейното огнище от нещастия, скандали, изневери, неразбирателство и охладняване на чувствата. Хубаво е да се носи и от млади момичета, защото едновременно ги предпазва от изкушения, съхранява невинността им и събужда тяхната женственост. С негова помощ момичето ще израсне като изискана и благородна млада дама, а впоследствие ще стане вярна съпруга и грижовна майка. Във връзка с това, смарагд се подарява за 20-ата и 35-ата годишнина от сватбата. Зеленият камък закриля бременните и предпазва от преждевременно раждане. Той облекчава родилните болки и пази бебето при раждането. Въпреки всичко изброено дотук, изумрудът е идеален талисман не само за жените, но и за мъжете. С него можем да се отървем от лошите навици, както и да тушираме лошите черти на характера си.   6-те суперсили на зеления камък Магическите свойства на изумруда отдавна са известни. Камъкът е от особено значение за езотериците. Казано е, че отваря съзнанието за връзките с други светове и улеснява общуването с духовете и получаването на послания от отвъдното. Но по-важното е, че осигурява защита от магии, уроки и лоши енергии. Във ведическата астрология се препоръчва за успех в бизнеса и постигане на интелектуални и творчески върхове. Ето кои са 6-те суперсили на изумруда: 1. Той пръв помощник на двойкаджиите. Коренно променя учебните навици и засилва умствените способности на слабите ученици. Дава им стимул да се учат. Преди изпити се носи да по-добра концентрация и памет. 2. Вдъхновява художници, архитекти, дизайнери и обикновени занаятчии. Дава им идеи и разпалва творческото им въображение. 3. Ораторски камък е – дава красноречие, спокойствие и самоувереност, когато трябва да говорите пред много хора. Идеален е за интервюта за работа. С негова помощ ще се представите отлично. 4. Помага при алергии, астми и дихателни проблеми. Гора с говорни проблеми, като заекване, се отпускат и разговарят гладко. 5. Пази от враговете. Ако го носите н апръстен, обици или гердан, никой няма да може да ви навреди. 6. На бизнесмените дава прозорливост, за да не сгрешат в преценките и решеинята. Правят ги зорки към измамниците и им помагат да намерят изход от трудни ситуации.   В двореца Топкапъ, Смитсониън и Националния музей на Иран Ако искате да се нагледате на изумруди, отбийте се в двореца “Топкапъ” в Истанбул или в Националния музей на Иран – там са в най-големи количества. В Топкапъ са прочутият златен кинжал с три огромни изумруда, както и тронът на Селим I, за облицовката на който са използвани над 25 000 скъпоценни камъка. В “Смитсониън” във Вашингтон може да потърсите известния изумруд “Гачала” – необработен 858-каратов камък, открит в Колумбия през 1967 г. Рядко се намират смарагди с бижутерско качество в такива големи размери. В дрезденския музей “Зелените сводове” (Grunes Gewolbe) може да се види едно от най-забележителните ювелирни произведения с изумруди – “Мавърът с изумрудения поднос”. Статуетката с височина 64 см. е изработена от крушово дърво, покрито с тъмен лак. Дело е на неизвестен автор. През 1724 г. попада в колекцията на саксонския владетел Август Силния. Подарена му е от бохемския император окултист Рудолф II. Едни от най-известните бижута с изумруди са в комплекта на актрисата Елизабет Тейлър. Ричард Бъртън є го подарява, докато снимат филма “Клеопатра” в Италия. В сета с огромни изумруди на “Булгари” са тежка огърлица, пръстен, гривна, обици и тиара. Зеленият скъпоценен камък е комбиниран с диаманти.   Дублета, триплета и синтетични минерали мамят окото Естествените нетретирани изумруди се продават на цена 50% по-висока от тази на естествените третирани. За разлика от останалите скъпоценни камъни, при смарагда се толерират малки недостатъци – включвания, наречени “jardin” (от фр. – градина). Именно те правят шлифоването му тънка работа. Бижутерите са разработили специален начин на обработка, наречен изумрудена шлифовка, който придава на камъка правоъгълна или квадратна форма. Така обработени, смарагдите често се поставят в златни бижута, но всъщност красотата им изпъква, когато са монтирани в бяло злато или платина. Изумруди рядко се продават необлагородени – подлагат се на топлинна обработка за избистряне и засилване на цвета и се третират с кедрово масло или епоксидни смоли за запълване на микрокухините и микропукнатините. Това е един от най-често фалшифицираните камъни – срещат синтетични изумруди или имитации от стъкло или по-евтини зелени скъпоценни камъни. Няма сигурен начин да различим естествения от ментето, без да го проверим при професионален бижутер. На трите снимки може да се види нетретиран, третиран и изкуствен изумруд. Но разликата във външния вид рядко е толкова очевидна. Ако купувате отделно камъче, а не в бижу, може да погледнете под голямо увеличение – мощна лупа или микроскоп, дали не се състои от два или дори три пласта, залепени един за друг – така наречените дублета и триплета. За да наподобяват максимално истинските, “смарагдите” се получават от слепване на два или три слоя – обикновено скъпоценен камък за горната страна и стъкло отдолу.   Купете смарагд на Близнака Само Скорпионът не бива да се кичи с него Смарагдът е най-подходящ за родените под знака на Близнаци – прави ги по-мъдри, и по-разсъдливи и концентрирани. Изумрудът е рожден камък за месец май, така че е подходящ и за Телеца, на когото помага да постига целите си и да развие интуицията си. Рак е другият зодиакален знак, за когото е малко вероятно да намери по-подходящ талисман от смарагда. Камъкът му дава спокойствие и “гаси” горещия му нрав. Единственият знак, който не бива да носи изумруд, е Скорпионът.   ИНТЕРГЕОРЕСУРС – ТЪРГОВИЯ СЪС СКЪПОЦЕННИ КАМЪНИ И МИНЕРАЛИ София, ул. Козяк 17, бл.4 партер; www.intergeoresource.com; е-мейл: intergeoresource @gmail.com  тел: 02 980 58 70; мобилен: 0887 196 193; фaкс: 02 980 54 83", "date": "2019.05.04", "title": " Изумителният изумруд"}
{"url": "https://trud.bg/%d0%ba%d0%b0%d1%80%d0%bb%d0%be%d1%81-%d0%ba%d0%be%d0%bd%d1%82%d1%80%d0%b5%d1%80%d0%b0-%d0%bd%d1%8f%d0%bc%d0%b0-%d0%b4%d0%b0-%d0%b5-%d0%b8%d0%b7%d0%bd%d0%b5%d0%bd%d0%b0%d0%b4%d0%b0-%d0%b0%d0%ba%d0%be/", "text": "Ще бъдем свидетели на n на брой социологически проучвания, но смятам, че за ВМРО и г-н Джамбазки нещата са положителни. Смятам, че в хода на кампанията, тази подкрепа ще нараства и няма да е изненада, ако ВМРО получи и два мандата. Това каза кандидатът за евродепутат от ВМРО Карлос Контрера по  . Коалиция ОП продължава да съществува в рамките на Народното събрание, знаете, че сме поели ангажименти, влизайки в коалиция. Дали решението да се явим по отделно на изборите е успешно, ще разберем, каза той. Водачът на нашата листа е човек, който се зае с редица каузи в Европейския парламент. Освен него в листата има хора с значимо обществено мнение и са личности. Следователно нашите идеи как да се промени ЕП са представени в нашата листа, категоричен бе Контрера. Само за тази година след наш сигнал за Гольовците започнаха проверки не само в Кюстендил, но и в Орландовци. Отстояваме си позицията. Гръбнакът на циганската престъпност, трябва да бъде пречупен, категоричен бе кандидатът за евродепутат.", "date": "2019.05.04", "title": " Карлос Контрера: Няма да е изненада, ако ВМРО получи два мандата в ЕП"}
{"url": "https://trud.bg/%d0%bc%d0%b0%d0%b4%d1%83%d1%80%d0%be-%d0%bf%d1%80%d0%b8%d0%b7%d0%be%d0%b2%d0%b0-%d0%b0%d1%80%d0%bc%d0%b8%d1%8f%d1%82%d0%b0-%d0%b4%d0%b0-%d0%b1%d1%8a%d0%b4%d0%b5-%d0%b2-%d0%b3%d0%be%d1%82/", "text": "Венецуелският президент Николас Мадуро призова въоръжените сили на страната да „бъдат в готовност“ за евентуална американска офанзива срещу южноамериканската страна. Това стана по време на реч на държавния глава пред военнослужещи в армейска база, съобщава БГНЕС. Мадуро заяви, че военните „трябва да са готови да защитават родината си с оръжие в ръце, ако един ден американската империя дръзне да докосне суверенната територия, свещената земя“. Речта на президента във военната база дойде на фона на свикания от опозиционния лидер Хуан Гуайдо нов национален протест, с който да се окаже натиск върху армията да отстрани Мадуро.", "date": "2019.05.04", "title": " Мадуро призова армията да „бъде в готовност“ за евентуална американска офанзива"}
{"url": "https://trud.bg/%d1%81%d0%be%d1%84%d0%b8%d0%b9%d1%81%d0%ba%d0%b0%d1%82%d0%b0-%d0%b3%d0%b0%d1%80%d0%b0-%d0%bf%d1%80%d0%b8%d0%bc%d0%b5%d1%80-%d0%b7%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd/", "text": "Открита е на 12 август 1888 г., и е най-внушителната на Балканите С багери и бомби е загробвано историческото наследство на България. От простотия или лакомия. Да бутнеш старината и вдигнеш нещо лъскаво, от което да печелиш. Подуенската гара по чудо оцеля. Сега дори ще я реставрират! Не е така с Централната софийска. Тя е свидетелство за национален нихилизъм. На мястото на сегашното безлично построение помним един шедьовър на архитектурата. Старата гара е дело на двама чешки и един български архитект. В строежа участват италиански майстори. Открита е на 12 август 1888 г., когато на перона пристига международният влак от Лондон през Париж. По онова време тя е най-внушителната на Балканите. “Когато чужденецът влизаше в столицата, откъм гарата, която беше още нова, прясно боядисана, с малка градинка на площада и в нея малък бюфет и оркестър с физхармоника, в дясно от градинката той виждаше голямо неравно поле, по което пасяха стада овце”, описва пейзажа един съвременник. Постепенно полето се застроява, а гарата служи вярно и при социализма. Тогава е издигнат лозунга “С миналото няма да построим бъдещето!” Негов автор е Григор Стоичков. Бивш работник, той е свикнал да върти кирка и лопата. На 23 февруари 1971 г. удря първата копка на новата гара, после нарежда поетапно събаряне на старата. Последната тухла пада на 15 април 1974 г. Мъките на историческото наследство тръгват още от Възраждането. Османлиите сриват крепостите във вътрешността на страната, за да не ги използва въстаналото население. Оставят само онези по границите на империята, какъвто е случаят с Видинската. Онова, което по случайност оцелява, е доразрушено от самите българи. Простолюдието използва руините като кариери за строителен материал. Забива кирки в антични твърдини, кърти мраморни блокове от прабългарски дворци, товари каруци с тухли от византийски градежи. С тях вдигат жилища, плевни и отходни места. В стените на възрожденски къщи са вградени дори тракийски релефи. В Хисарската крепост например зеят рани. Дупки, чиито автори са обитателите на съседните села Веригово, Момина баня и Миромир. Със средновековния строителен материал те са облагородили своите паланки. Търновската крепост е разрушена до основи още в първите десетилетия на игото. Оцелява само централната порта, за да дочака своя палач след Освобождението. Това е кметът на града Иван Вителов, който подготвя обявяването Независимостта на България. През септември 1908 г. кметът мери с шивашки метър портата на Търновград. Преценява, че каляската на княз Фердинанд не може да мине през нея. “Да се бутне!”, нарежда градоначалникът. Като вижда какво е сторил, Фердинанд се хваща за главата. Той е отраснал сред европейски старини и знае да ги цени. “Защо го направи?”, пита князът Иванчо. Оня си гризе ноктите и мънка… Простотията е заличила много от лицето на националната ни история. Ярък пример е Карлово. Градът на Левски не въстава през април 1876 г. и не е изпепелен. Неговата драма е през Руско-турската освободителна война от 1877-1878 г. Тогава масово клане обезлюдява Карлово. Над 900 българи падат под ятагана и увисват на бесилото. Трагедията е запомнена като Страшното. След Освобождението в Карлово прииждат пришълци от околните села. Същите като ония в Хисаря. Те нямат нищо общо с просветителя Райно Попович, нито с първия журналист Иван Богоров. Не са от соя на благодетелите Христо и Евлогий Георгиеви. Бедни духом люде, за които възрожденското огнище не значи нищо. По-късно мутираха в комунисти. Бутнаха Караивановият хан, в който се е укривал Васил Левски. Събориха Часовниковата кула, защото пречела на градския рейс да завива. Взривиха Араповският мост, за да опънат асфалтово платно. Като дете, цяла нощ слушах гърмежа на бомбите. Строен е от ученици на Колю Фичето, майстори, каквито отдавна няма по нашите земи. След 9 септември 1944 г. съветски архитекти прекрояват центъра на София, а машините го разорават повече от бомбардировките. “Теренът на бъдещия строеж представляваше хаотична картина. Багери, булдозери и камиони кръстосваха в едно пространство, изпълнено с дълбоки ями”, разказва археоложката Магдалина Станчева. Първо е вдигнат колосът на Партийния дом. После израстват Министерският съвет, Държавният съвет, хотел “Балкан” и ЦУМ. “Тогава на Археологическия институт не бе разрешено нито да удължи времето за разкопки, нито бе допусната мисълта за промяна на проектите, за да се запази нещо от откритото”, свидетелства проф. Станчева. Едно свежо утро на 1977 г. София осъмна без сладкарница “Цар Освободител”. Отворена през 1908 г., през нея е минавал пътят на литературната слава. “Събираше се все културна публика, предимно писатели и хора на писателската и артистичната бохема”, спомня си коренячката софиянка Райна Костенцева. Там е Яворов, допива си кафето и дописва “В полите на Витоша”. Елин Пелин и Александър Балабанов обсъждат последния разказ на класика от Шопско. В ъгъла е самотникът Йовков, който не иска да му досаждат. Легендарното средище се е намирало на бул. “Цар Освободител” и “Г. С. Раковски”, ъгъла срещу Военния клуб. След народната победа е преустроено в картинна галерия. Варварски беше разрушено през нощта от бригада багеристи. Какво прави Националният институт за паметниците на културата? Има дълбоки подозрения, че е съпричастен към издевателствата. С дружни усилия например чиновниците загробиха един от най-големите амфитеатри в границите на Римската империя. През 2004 г. при изкопни работи на ул. “Будапеща” пак багери удариха в зидовете на антична постройка. Археолозите установиха, че това е Сердикийският амфитеатър, който търсят от десетилетия. Той е построен в края на ІІІ и началото на ІV век по времето на император Диоклециан. Овалната арена е с размери 60,5 на 43 метра, местата са за около 25 000 зрители. Фасадата наподобява тази на прочутия Колизей в Рим. Внушителното съоръжение се показа точно зад сградата на института. Той има власт да забранява строеж върху разкрити археологически обекти. Вместо да приложат буквата на закона, служителите се направиха на ударени с гладиаторски боздуган. Получиха амнезия! Столичната община също си затвори очите. Главният архитект нямаше време, умуваше как да премести лъвовете от едноименния мост, за да построи на тяхно място метростанция. И докато цялата компания се ослушваше, над античния амфитеатър щръкна лъскав хотел. В мазето сега са изложени няколко камъка, около които мирише на манджи и бира.   Как е спасена къщата на Левски В Карлово пристига пи­онерът на нашето кино Ва­сил Гендов, ще снима филм за Васил Левски Архитект на нуж­ника е първи братовчед на Апостола Българинът обича да кляка върху историческата си памет. В различни епохи като нужници са омърсявани мавзолеят на княз Александър Батенберг и този на Георги Димитров. Най-крещящият пример за “отходната философия” на нашенеца е родната къща на Васил Левски. Преди да бъде възстановена, на нейното място е стърчал клозет. Резилът лъсва през лятото на 1933 г. Тогава в Карлово пристига пи­онерът на нашето кино Ва­сил Гендов. Ще снима филм за Васил Левски. Старец му показва дома на Апостола. Полусъборен дувар и останки от стена са оцелели от времето на игото. Половината имот е сметище, другата поло­вина е обсебена от съседи­те Чардаклиеви. “Ето там – сочи дядото, – зад оградата, където се вижда малката дървена постройка, е точно място­то, където се е родил Лев­ски. Идете и вижте какво е построено върху родната къща на великия Апо­стол.” “Това беше една перална с каменни плочи и до нея клозет. Подчертавам: кло­зет за нуждите на Чардак­лиеви – пише очевидецът Гендов. – Нещо повече – оказва се, че още утре всич­ко ще се събори, за да бъде прокарана улица. В 7 часа заранта работници ще раз­махат кирки и окончателно ще затрият дома на Апо­стола.” Ужасеният Гендов зарязва филма и хуква да спасява. С още трима от снимачния екип нахълтва при по­мощник-кмета. “Вие чува­ли ли сте нещо за Херострат?”, пита го актьорът. Онзи отвръща, че ако е от Карлово, трябва да го поз­нава. После му светва: “Аха, вие говорите за новия път към гарата ли? То­ва е решение на общинския съвет и не подлежи на ко­ментар”, отсича първене­цът. Васил Гендов обаче се се­ща, че командирът на кар­ловския гарнизон е негов роднина. Това е бъдещият лечител Петър Димков, по онова време с пагони на полковник. Актьорът отива в казармата, където офицерът изслушва разказа за готвеното ко­щунство. Кипва! Димков нарежда да приготвят гарнизонния файтон, ще тър­сят самия кмет Аристотел Янакиев. Той е член на Де­мократическата партия, на власт е, ще помогне. Аристотел, чийто древен адаш е съвременник на Херострат, вдига рамене и мънка: “Регулацията си е регулация, нищо не може да се направи…” Архитект на нуж­ника е първи братовчед на Апостола. Казва се Васил Т. Чардаклиев и отдавна е хвър­лил око на съседния имот. Той е запуснат още през 1871-1872 г., когато самотната майка Гина Кунчева отива да жи­вее при дъщеря си Яна. От 1900 до 1933 г. гра­доустройственият план на Карлово е замразен. Защо тъкмо тогава общината решава да прокара въп­росната улица? Защото общински съветник е още един адаш на Апостола: Васил Чардаклиев-син. И защо­то по този начин къщата на братовчеда удобно ще излезе на две улици. Полковник Петър Димков спъва кроежите. Нарежда на подполковник Тунтев да постави въоръжен караул около све­щеното отходно място. “Никой да не се приближава!”, гласи заповедта. Сетне Димков алармира София. Оттам съобщават нищо да не се пипа и да се назначи комисия, която да проучи как да се възстанови домът.", "date": "2019.05.04", "title": " Софийската гара – пример за национален нихилизъм\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%bd%d0%b5-%d0%b6%d0%b5%d0%bb%d0%b0%d0%b5-%d0%b4%d0%b0-%d1%81%d0%b5-%d0%be%d1%82%d0%bc%d0%b5%d1%82%d0%bd%d0%b5/", "text": "Американският президент Доналд Тръмп изрази увереност, че севернокорейският лидер не желае да се отметне от ангажиментите си, съобщи БТА. Това е първата реакция на Тръмп след информацията, че Пхенян е   няколко ракети с малък обсег. „Всичко е възможно в този много интересен свят, но мисля, че Ким Чен-ун осъзнава напълно големия икономически потенциал на Северна Корея и че няма да направи нищо, за да го провали“, каза той в „Туитър“. „Знае също така, че съм с него и не иска да наруши обещанието, което ми е дал. Ще има споразумение!“, добави президентът, имайки предвид преговорите по денуклеаризацията на Северна Корея.", "date": "2019.05.04", "title": " Тръмп: Ким Чен-ун не желае да се отметне от ангажиментите си"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d1%81%d1%82%d0%be%d0%b8%d1%87%d0%ba%d0%be%d0%b2-%d0%b8%d0%b7%d0%bd%d0%b5%d1%81%d0%b5-%d0%bb%d0%b5%d0%ba%d1%86%d0%b8%d1%8f-%d0%bd%d0%b0-%d0%b4%d0%b5%d1%86%d0%b0/", "text": "Христо Стоичков започна програмата по представянето на „Историята“ сред децата. Камата пристигна в ранни зори в българското училище, а над 400 малчугани го чакаха. В ръцете си Стоичков носеше Златната топка, най-големия индивидуален приз във футбола. “Всички ще получите автограф и всички ще пипнете топката”, започна най-големият български футболист.  До него на сцената застана Шефкет Чападжиев, един от най-уважаваните българи в САЩ. Именно той имаше привилегията за първа лична снимка с топката. След това Камата изнесе едночасова лекция на децата и родителите им. Разказа за футболните си години и за сегашната си работа в телевизионния гигант “унивижън”.  “На последното световно първинство в Русия победихме всички телевизии – каза Стоичков. – Най-гледани бяха нашите документални филми. Важното е, че съм щастлив, че работя в тази телевизия и правя интервюта с най-известните хора във футбола. До мен работят величия като Иван Саморано, като Феликс Фернандес. Но аз съм част от един уникален екип от момичета и момчета, без които не можем. Аудиторията ни редовно е на 100 милиона зрители и всички сме горди с тях. Започнах с договор за четири години, а наскоро подписах нов за още четири.”  Стоичков беше посрещнат от облечени с родни носии деца. А първо по стара българска традиция отчупи от питка със сол и мед.  Шефкет Чападжиев също разказа на препълнената зала как се е запознал със Стоичков и как е дошъл в САЩ преди 56 години. Кавалерът на „Златната топка“ обяви, че с Мистър Чап ще е първата снимка със „Златната топка“, защото именно в Чикаго и с негова подкрепа България постигна първа победа на световно първенство – 4:0 над Гърция през 1994 година.", "date": "2019.05.04", "title": " Христо Стоичков изнесе лекция на децата в Чикаго"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%bf%d0%b0%d0%b4%d0%bd%d0%b0-%d1%87%d0%b0%d1%81%d1%82-%d0%be%d1%82-%d1%81%d1%82%d0%b5%d0%bd%d0%b0%d1%82%d0%b0-%d0%bd%d0%b0-%d0%b1%d0%b8%d0%b2%d1%88%d0%b8%d1%82/", "text": "За трети път пада част от стената на рушащите се отвсякъде бивши казарми в Кюстендил, съобщи  . Областният управител Виктор Янев коментира, че се предприемат всички мерки за контрол и обезопасяване на оградата, по-голямата част от която е към Природо-математическата гимназия и основното училище „Св. Климент Охридски“. Оградата на бившето поделение е тухлена и вече се срутва под въздействието на атмосферните условия. И трите пъти части от нея падат върху тротоара. За щастие няма пострадали. „Предприехме незабавни мерки, махнато е и оттук насетне ще се гледа да се поукрепи след празниците“, каза Ивайло Чалъков, главен експерт мобилизационна подготовка и защита на населението към общината.", "date": "2019.05.04", "title": " Отново падна част от стената на бившите казарми в Кюстендил"}
{"url": "https://trud.bg/%d0%b5%d1%81-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b4%d0%b8-%d1%82%d1%83%d1%80%d1%86%d0%b8%d1%8f-%d0%b7%d0%b0-%d1%81%d0%be%d0%bd%d0%b4%d0%b0%d0%b6%d0%b8%d1%82%d0%b5-%d0%ba%d1%80%d0%b0/", "text": "Върховният представител на ЕС за външаната политика и сигурността Федерика Могерини призова Турция да преразгледа плановете си за започване на проучвателни сондажи за нефт и газ в изключителната икономическа зона на Кипър, които вече са осъдени като незаконни от Европейския съюз, съобщи AFP. „Изразяваме сериозна загриженост относно обявеното от Турция намерение за извършване на сондажни дейности в изключителната икономическа зона на Кипър,“ каза Могерини в изявление. „През март 2018 г. Европейският съвет решително осъди продължаващите незаконни действия на Турция в Източното Средиземноморие“, добави тя. „В този контекст ние настоятелно призоваваме Турция да прояви сдържаност,“ добави тя, като предупреди, че ЕС ще „реагира адекватно на всички незаконни действия, които нарушават правата на Кипър“.", "date": "2019.05.04", "title": " ЕС предупреди Турция за сондажите край Кипър"}
{"url": "https://trud.bg/%d0%bc%d0%b0%d0%b4%d0%be%d0%bd%d0%b0-%d1%81%d1%8a%d0%b6%d0%b0%d0%bb%d1%8f%d0%b2%d0%b0%d0%bc-%d1%87%d0%b5-%d0%ba%d1%83%d0%bf%d0%b8%d1%85-%d1%82%d0%b5%d0%bb%d0%b5%d1%84%d0%be%d0%bd%d0%b8-%d0%bd%d0%b0/", "text": "60-годишната певица има 6 деца – 22-годишната Лурдес, 18-годишният Роко, Дейвид и Мърси (13) и Естер и Стела, които са на 6. Звездата призна, че съжалява, че е купила телефони на по-големите си деца, пише  . Пред британското издание на модната библия “Воуг“ тя призна: „Направих грешка, когато дадох телефон на по-големите си деца, когато бяха на 13. Това наистина сложи край на връзката ми с тях. Ние общуваме, но не както преди. Сега телефоните са неразделна част от живота им.“ Мадона призна, че Лурдес е по-талантлива от нея, но социалните медии и богатството, в което е отгледана са я спрели да преследва мечтите си.", "date": "2019.05.04", "title": " Мадона: Съжалявам, че купих телефони на децата си"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b0%d1%82%d0%b0%d0%bd%d0%b0%d1%81%d0%be%d0%b2%d0%b0-%d0%b3%d0%b5%d1%80%d0%b1-%d1%89%d0%b5-%d0%b5-%d0%bf%d1%8a%d1%80%d0%b2%d0%b0-%d0%bf%d0%be/", "text": "Съвсем ясно е в последните седмици, че политически чадър няма разпънат над никого. Нещо повече от вчера стана ясно с особена категоричност, че проверките няма да спрат, така че обществото ни да получи справедливост. Това каза депутатът от ГЕРБ Десислава Атанасова по  . Нямам къщи за гости, асансьори или тераси. Питам се, как би реагирала г-жа Йончева, чието семейство има три къщи за гости, дали ще предоставят къщите за гости на пенсионери или деца сираци. Абсолютно съм убедена, че каквото и да я призова, към каквато и да е обществена кауза, това няма да се случи, каза още тя. Това интервю показа Борисов такъв какъвто е, показа че е ядосан, но и че е решителен, коментира тя вчерашното интервю на премиера. По повод не социологическите изследванията, факт е, че скандалите ни носят щета. Вчера премиерът каза и още нещо, че денят за прошка е 26 май. Ако хората, които все още ни вярват, а ние сме показали резултати, за тези 10 години се направи доста, грешили сме навярно, но и сме показали, че всеки носи отговорност, заяви Атанасова. Водачът на листата не БСП е обвинена в пране на пари, не от ГЕРБ, а от българския съд, добави Десислава Атанасова. Думите на Корнелия Нинова тя оприличи на политически оксиморон. ”Обявява се против къщите за Гости, но близки да Йончева имат три къщи за гости”, подкрепи твърдението си тя. Доколкото знам в момента има проверка на всички къщи за гости, ако се установят пропуски в работата на контролните органи съм убедена, че няма да има компромис за никого, каза още Атанасова. Ние няма да загубим тези избори! Най-много депутати ще има ГЕРБ, ще сме първа политическа сила, категорична би тя.", "date": "2019.05.04", "title": " Десислава Атанасова: ГЕРБ ще е първа политическа сила на тези избори"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%b5%d0%b4-%d0%b1%d0%bd%d1%82-%d0%b1%d1%81%d0%bf-%d0%bd/", "text": "Бойко Борисов, министър-председател на Република България, в интервю за предаването „Панорама“ на  : Водещ: Както казах, премиерът Бойко Борисов е в студиото. Добър вечер. Бойко Борисов: Добър вечер. Водещ: Има ли изход, господин премиер, от всички скандали, в които затънахте? Бойко Борисов: Какво да ви кажа, мен като всички ме е яд. Изход има и той е категоричен, и това се прави в момента. Водещ: Какъв? Бойко Борисов: Всеки, попаднал в такава ситуация, всеки не мислил с главата си, всеки поддал се на манталитета си или решил, че всичко му е позволено, ще си понесе най-тежки наказания и отговорност. Защото подаването на оставки и махането от всички държавни постове на десетки хора в момента е половината от работата. Аз мога да гарантирам на българските граждани, защото това сме го правили години наред, че няма да остане ненаказан човек. В момента МВР, мога да говоря за МВР, прокурорите също действат, но просто не мога да говоря от тяхно име, една програма, която извън големите курорти даваше възможност на тези прекрасни китки наши природни забележителности да се направят подобни къщи за гости, да идват българи, чужденци. Само че някои тарикати решили да се възползват от това. Или ще върнат парите, или ще им бъдат конфискувани, а тези, които са злоупотребили, ще им се потърси и им се търси вече наказателна отговорност. И виждате, че повдигнатите обвинения са със сто хиляди лева гаранции. Това мога да гарантирам на българите. Яд ме е, срам ме е, грешката е моя, защото аз нито веднъж не отидох на гости на нито един мой министър, колега, кмет, областен управител. Нито веднъж. Водещ: Това ли ви е грешката? Бойко Борисов: Ако бях отишъл да видя, сигурно щях да взема много по-рано мерки. Но тук искам да благодаря на свободните медии на България, защото те показаха, че са свободни, и със своите разследвания показаха много недъзи. Трябва да ви уверя, че докрай ще бъде направено всичко, за да се възцари и справедливостта и всяка една злоупотреба, за един лев да е, ще бъдат върнати или конфискувани. И това се прави в момента. Водещ: Само това ли ви е грешката? Защото кой е създал цялата тази система, тази партия? Това не е ли диагноза за цялата партия и за цялата власт? И тук може би да има малко повече от грешка, че не сте били на гости, а отговорност за това, че сте го допуснали. Бойко Борисов: Да, отговорност за това, че няма как да знам кой къде живее. Може би има и затова казвам, че греша, че съм сгрешил, че не съм се поинтересувал. Защото всеки попълва данъчна декларация, всеки си носи отговорност. А вие сте млади хора, аз съм се родил, живея и ще живея в къщата си в Банкя. Там съм се родил, там ще живея и там ще си умра. Колко ми остават? 10-15 години, Господ знае, ще бъдат там. Президентските вили, при всички президенти им правят за стотици хиляди ремонти. Аз не съм позволил един лев да се даде там, където аз обитавам. Къщата ми в Банкя всички я знаят. Повтарям, който ме види в друга къща, в друг апартамент някога, когато съм извън политиката, да дойде да ми каже. Така че единственият изход от ситуацията е справедливост. Виновните ще се отказват ли, ще продават ли апартаменти, ще връщат ли къщи, ще връщат ли пари, в зависимост от това кой с какво е злоупотребил, трябва да се стигне до края. Водещ: Тоест вие не приемате, че това е диагноза за цялата власт? Бойко Борисов: Не, не приемам. За цялата власт, какво имате предвид? При мен единият си направил апартамент с асансьор. В другите, които искат да идват, били са много пъти на власт, идват на власт, са взимали сгради с асансьори, с много, много асансьори вътре. Водещ: Кой това? Бойко Борисов: Как кой това? Всичките, които са приватизирали огромните сгради. Манолев – къща за гости, сто хиляди гаранция, повдигнато обвинение. На нашите опоненти три къщи за гости родата, обаче това не е нищо. Аз съм я създал ГЕРБ и тя засега е побеждавала винаги БСП, защото нашите партньори сега, с които работим за евроизборите – СДС, подцениха навремето силата на комунистите и на Държавна сигурност. Те си имплантираха хора, пробиха ги и ги заличиха. Затова ГЕРБ дойде като естествено такова явление и вече много години ние успяваме да удържим. И всичко хубаво, което се е случило в тази държава в последните години, сме го направили ние – от метрото, до Южната дъга, от Северната тангента до „Струма“, „Марица“, „Тракия“ и всичко останало. Те не могат да го боядисат всичко това, което сме го построили. Изведнъж да ми сложат етикет заради няколко човека, които не са си преценили стъпките или са решили, че трябва да излязат богати от политиката или да излязат с по-хубави жилища, ние да носим – тази партия, направила толкова много неща, отговорност, няма да го бъде. Няма да го бъде. И отговорът – ама при нас една къща, при другите три къщи за гости; при нас един асансьор, при другите сгради с асансьори – мен това не ме касае, не ме интересува. Ние ги знаем, че другите са маскари. Колко пъти идват на власт, десетки пъти. Всички национални катастрофи кога са станали? Стават, когато БСП управлява или БКП, защото те не са се отказали от всичко, което са правили досега. Ние за един апартамент с асансьор или за една къща в Сандански за гости, на фона на милиардите приватизации, които са правили и са приели. Само че нашите избиратели, нашите членове на ГЕРБ, искат от нас да бъдем чисти, искат да бъдем нормални. Те са оценили и оценяват, и пак ще оценят направеното. Но сега казват – ей, вие не можете да бъдете като другите. И затова се разделям с толкова много хора. Водещ: Колко оставки още можете да си позволите? Те свършиха хората. Бойко Борисов: Колкото трябва. Иначе, вижте, аз съм го направил ГЕРБ и той досега работеше перфектно. ГЕРБ трябва да съществува само, ако е истинска центристко-дясна, честна народна партия. Аз съм дете на народа, израснал съм си в… Нито съм станал по-богат, нито ще стана по-богат. И си се знае какво имам. Много брутално ще действам. Нека да минат сега изборите, да не ги разстройвам предварително, но… Водещ: Така като казахте, завинаги ли е наказан Цветан Цветанов? Бойко Борисов: За мое най-голямо съжаление… аз Цветанов си го обичам като дете. Много години е покрай мен. Като министър си заложи главата и срещу военното крило на „Хизбулла“, и с „Наглите“, и с отвличанията, и много работа свърши. Но ние в такива случаи имаме една много хубава българска поговорка и майка винаги ми я казваше – „Внимавай, дете, да не сложиш лъжицата катран в кацата с мед“. Той точно това направи. От символ, от човек, който имаше изключителен авторитет след мене в партията, с това нещо той просто заличи всичко добро, което е направил. Водещ: И сега какво става с него? Бойко Борисов: Има един ден в годината, прошка се казва, той сега е 26 май. Ще видим нашите избиратели дали ще ни прощават, дали няма. Дали ще се подведат по лъжите на другите. Но трябва да знаят, че изводите съм си ги направил. Голяма щета ни се нанесе, голяма щета. Пак казвам, ако ми отделите, мога един час само обект по обект, направено след направено – опери, читалища, театри, магистрали, жп линии, пречиствателни станции, да разказвам с часове. Всеки един ми е минал през главата защо трябва да се направи, и колко правим в момента. И разговорът ми днеска започва, вместо да говорим за военните училища, които възстановяваме, за това, което е като проекти, един асансьор, една тераса, една къща за гости. Просто думи нямам. Водещ: Ако получите жълт картон, ще хвърляте ли кърпата? Минава ли ви тая мисъл, както ви посъветваха? Бойко Борисов: Не, не, защото от другата страна няма нищо. Вие видяхте за една листа как се биха да се подредят, кой да е втори, кой да е трети. Ами ако трябва да правят правителство? Ами те първо с президента ще се изпоизядат, кои от неговите хора да станат министри, кои евродепутати. Ами тогава вече, като почнем да гледаме, какво беше там, „Позитаник“, да почнем да гледаме чеверме социалистите? Те хората се ненавиждат там един друг. Аз цитирам. Някой социалист да не ми се обиди. Цитирам… Водещ: Цитирате Иво Христов, аз разбирам. Бойко Борисов: Не искам да им споменавам дори имената, не искам имената да им споменавам. Те не са ми проблем. Проблем ми е моята партия. И когато ние грешим, аз си гледам моята къщичка. Ние сега трябва да подредим своята къщичка, там, където сме допуснали грешки, да кажем на хората, ей тука, братко, сгрешихме, не беше правилно. Не беше правилно, не е правилно, съжалявам, не съм знаел. Да се връщат, да се продават, да се даряват, а съответно пък органите да арестуват, конфискуват и възстановяват средствата. Край, няма друга тема, по тази тема друга няма, това е. Водещ: Министър Порожанов. Бойко Борисов: Какво той? Водещ: Трябва ли да понесе отговорност… Бойко Борисов: За? Водещ: … сега като министър и преди като шеф на Фонд „Земеделие“, след като го разследва прокуратурата? Бойко Борисов: Тя не го разследва прокуратурата. Водещ: Не го ли разследва? Бойко Борисов: Прокуратурата проверява всички сделки, до една, по еврофондовете, без изключение, сват, тъст, министър, зам.-министър, всички. И всеки ще понесе своята отговорност. Радвам се, че първо, ако използвам средствата на опозицията, бухалката се стовари върху ГЕРБ. Върху нашите кметове, върху нашите зам.-министри. Само че аз няма да кажа бухалката се стовари, ще кажа браво, точно така се прави. Ако искате държавата да е подредена, точно така трябва да се прави. Безкомпромисно към всички. Водещ: Споменахте президента. Той предвиди, че скандалът с апартаментите ще се разширява за офшорни сметки, имоти в чужбина, деца в чужбина, непроверени пари и т.н. Бойко Борисов: На един държавен глава не му отива това да говори. Още повече че и за него изкараха, но ние съм забранил да коментират. И там имаше общински, какви ли не жилища. Не ми го давайте за пример. Президентът не му отива да говори така. Той има много какво да направи и какво да прави и да се замисли и за хората около него и за това, което е правено. Владиката във Варна, като откривахме булевард „Левски“ преди няколко дни, каза дори и в Библията казват първо виж себе си, виж хората около себе си и тогава критикувай другите. Водещ: Това, което казвате, не означавали, че обмисляте президентски пост и той ви е естествен път… Бойко Борисов: Това е най-голямата глупост, която, пак не искам да му кажа името, но такъв един много се изявява по телевизиите социолог, аз никога, никога не съм искал да ставам президент. Никога не ми е минавало през главата и не ми минава през главата. Как той разбра аз какво искам? Ами аз щях да стана президент, като бях главен секретар. По неговата агенция „Галъп“, тогава имах 90 % рейтинг. Щях да ги пребия за президентските избори. Как не, аз искам да съм си главен секретар. Има живи хора, които участваха тогава на тая среща. Водещ: Аз ви питах, вие тогава казахте, че няма да ставате президент. Бойко Борисов: Е? И колко години това го утвърждавам? Аз искам да си изкарам мандата. През това време ще направим необходимите промени в партията и ще си стабилизираме партията. Ние сме много време в управление, кметовете са наши. Не навсякъде кметовете се справят така, както искам. Надали и всичките са много, защото знам МВР какво работи по някои от тях. Няма времето да ми мине, вече 20 минути да се оправдавам за една тераса или за един асансьор. Водещ: Вие понеже тръгнахте с иронията, щях да ви попитам и какво означава тази пълзяща диктатура, която я прави властта. Бойко Борисов: Със същата ирония тези, които всеки ден са по телевизиите, всеки ден носят сигнали, всеки ден отвсякъде критикуват. Стоят пред Министерски съвет, провеждат митинг. Излиза и казва, че имало диктат. Аз само не съм да ми ударят вече два шамара. Те говорят глупости. Лъжи, от А до Я. И аз се пошегувах, цитирайки, за да им върна, когато държавният глава призовава военните да не стоят безпристрастно, и затова почвам да обикалям казармите, ако забелязвате. За радост нашите военни са много мъдри и добри офицери и виждат какво се прави. Водещ: Сериозно ли говорите? Бойко Борисов: Ами аз толкова сериозно, колкото има диктатура в България, че всеки може да излезе и да ме напсува. И го прави от сутрин до вечер. Какъв диктатор? Те не знаят, просто не ми се говори, даже и да се шегуваме с това не трябва. Колкото едното е сериозно, толкова и другото. Водещ: Кой клати властта? Америка, Русия или някой в България е по-силен от вас? Бойко Борисов: Не, само ГЕРБ. Водещ: ГЕРБ се клати сама. Бойко Борисов: Абсолютно. В момента външнополитически сме толкова нужни, толкова важни и за Европа, и за Америка, и за Русия, и за Китай. Проблемът ми е ГЕРБ. Ние, това, което ни си правим в ГЕРБ. БСП не са ни проблем. Те са били, били, били. Това е връщане на тройната коалиция. Можем да им говорим от сутрин до вечер. Безсмислено. Водещ: Вие се ядосахте, че те казват, че ще вадите от Европа. Обаче злоупотребите с европейски пари не са ли отдалечаване от Европа и европейското? Бойко Борисов: Злоупотреби с европейски пари има във всички европейски страни. Процентът на грешка в България е най-малък, мисля, че сме под втората половина, сиреч на добре работещите страни. Брюксел прекрасно знае, че българските правоохранителни органи ще ги размажат тези, които са злоупотреби и затова именно благодари и на медиите, защото техните сигнали също много помагат. Водещ: Това да не е също ирония, че благодарихте на медиите? Бойко Борисов: Не, напротив. Водещ: Трябва да знам кога се шегувате. Бойко Борисов: Не, шегувам се само с този, където говореше за диктатурата. Защото ей дотук ми дойде от неговите глупости. Водещ: Зарадвахте се вчера, когато баварският премиер Зьодер ви похвали за Шенген, за границите. Обаче идва следващият въпрос и вие го зададохте. Като толкова ни хвалят, заводът на „Фолксваген“ ще дойде ли в България? Бойко Борисов: Нека да бъдем още малко търпеливи. Мога да кажа, че бордът на директорите целият със свой самолет, поръчали са даже хеликоптери, терени, теренът, ще бъдем заедно след няколко дена, да не казвам къде, защото буквално се взимат решенията в момента, ще бъдат в България, последна среща ще се проведе и тогава ще ви отговоря. Водещ: Да не излезе, че за нас конгретулейшънс, а за съседите инвестиция? Бойко Борисов: Досега не е имало, нали? Водещ: Такава не е имало. Бойко Борисов: Да, досега не е имало. Освен това, най-голямата се води мисля, че „Нефтохим Бургас“, където са продали тогава на руснаците по времето на колегата Костов. Така че, нека да изчакаме две седмици. Водещ: Добре, а наистина ли продължавате да искате да влезете в Шенген, да влезе България? Бойко Борисов: Аз мисля, че баварският премиер много ясно го отговори, много ясно. И като се има предвид, че той беше преди година и половина – две от най-резките хора по отношения на България. Водещ: Бавария по принцип е така? Бойко Борисов: Не, Бавария винаги ни е подкрепяла, но той, когато се скараха с канцлера Меркел и сегашният вътрешен министър Зеехофер, говореше лошо за България. Положих усилия да го запозная с детайлите и видяхте – като дойде за два дена тук каза, че сме пример за Европейския съюз не само за границите, а и за много други неща. Българският казан няма охрана в ада,. Българите сами се теглим надолу. Водещ: Въпросът кое е реална опасност? Мигрантите – не премина ли тази опасност? Бойко Борисов: Не, тя с пълна сила важи за момента. И някога, запомнете ми думата, българите ще си спомнят как по времето на моето управление е имало нула миграция. Водещ: Е, нула? Днес хванаха едни в Горна Оряховица. Бойко Борисов: Това означава нула миграция – нула натиск на границата. Това, че през гръцката граница, където нямаме нито ограда, нито заграждения, нито такава наситена охрана, преминават. Ние ги хващаме вътре в страната и съответно чрез процедурите, които има, и ги връщаме. Водещ: Дали си мислехте следното: обещаваме за Ф-16 и от тук нататък нямаме никакви вътрешни проблеми? Това ли беше планът? Бойко Борисов: Кой дали си го е мислил това? Водещ: Вие самият. Бойко Борисов: Ние нищо не сме обещали за Ф-16. Водещ: Ще започнат преговори. Бойко Борисов: Това, че преговаряме, не значи, че сме обещали. Аз съм обещал на българските летци и днес вече така, както им бях обещал, възстановихме военно-въздушното училище „Георги Бенковски“. Водещ: В Долна Митрополия? Бойко Борисов: В Долна Митрополия. Водещ: Това специален подарък за президента Радев ли беше, понеже е бил летец? Бойко Борисов: Ако щете и обикновено, когато има напрежение между институциите, се затварят училища или факултети. Ние правим точно обратното, защото, първо – това е много добро училище, страхотни курсанти, страхотни офицери, страхотни традиции. Както Военноморското във Варна изкарва пари това училище, така и Долна Митрополия ще изкарва пари. Ще обучаваме пилоти за цивилните авиокомпании, наземни, инженери, техници, технолози, инженери и бойни пилоти. Там ще се направят инвестиции, не малки. Те видяха – каквото им обещая, всичко става. То ще стане догодина. И догодина края накъде ще им закарам и АМ „Хемус“ до Плевен и Ловеч, за да могат и да си ходят бързо на училище – и преподавателите, и студентите там. Водещ: Кога казвате? Бойко Борисов: Но тук мога да отворя една скоба –какви самолети е имала България и защо са ги нарязали, продали, унищожили? Ми-23, които са можели да носят ядрени бомби. Су-25, които и сега се бият в Сирия с тези самолети – близо тридесет и кусур самолета са били ликвидирани, буквално, вместо да се консервират, да стоят като резерви за някаква ситуация. Водещ: Кого обвинявате? Бойко Борисов: За по 40 000-50 000 лева са ги продали. Водещ: 40 000 – 50 000 лева? Бойко Борисов: Да. Така са ги оправили. Водещ: Кого обвинявате? Бойко Борисов: Обвинявам тези, които се правят на светци в момента. Водещ: Добре. Вътрешните проблеми ще ви позволят ли? Бойко Борисов: Така че, сме изключително важни и за Русия, защото те знаят, че това, което движим сега и по АЕЦ „Белене“ – да я направим една модерна европейска, задокеанска централа, и по газовите коридори – мисля, че там около 20-ти – моят екип трябва да ми каже само с Ципрас какво са се разбрали – на Кирково ще направим първата копка и започваме интерконектора с Гърция за 5 млрд. куб. м. газ. И сме изключително важни за всички. Водещ: Добре. Защо заговорихте изведнъж за американски газ? Това нещо искате да кажете на Русия ли? Бойко Борисов: Винаги сме говорили за американски втечнен газ. Защо правим интерконектор с Гърция до Александрополис? Нали, за да имаме алтернатива, за да можем половината тръби да ги ползваме и за алтернатива от руския газ и нашето хранилище в Чирен да го ползваме наполовина – кога не сме го говорили това?", "date": "2019.05.04", "title": " Премиерът Бойко Борисов пред БНТ: БСП не ни е проблем. Проблемът ми е ГЕРБ"}
{"url": "https://trud.bg/%d0%be%d1%82-%d0%b1%d1%8f%d0%bb%d0%b0-%d0%b3%d0%b5%d1%80%d0%b1-%d1%81-%d0%bd%d0%be%d0%bc%d0%b5%d1%80-12-%d0%b7%d0%b0-12-%d0%b0-%d0%bf%d0%be%d1%80%d0%b5%d0%b4%d0%bd%d0%b0-%d0%bf%d0%be%d0%b1%d0%b5/", "text": "Номер 12 в бюлетината, с която ГЕРБ се насочи към 12-а поредна победа в евроизборите на 26 май – изписаха днес водачът на листата на ГЕРБ и СДС за изборите за Европейски парламент Мария Габриел, кандидатът за евродепутат Андрей Новаков, народните представители от ГЕРБ – Русе Пламен Нунев, Светлана Ангелова и Андриан Райков, председателят на Общински съвет – Бяла Мариан Антонов, общински съветници, кметът на Община Бяла Димитър Славов, неговият екип, кметове на кметства и граждани. Това стана тази вечер на терена с изкуствено покритие на „Арена Бяла“. „Бяла с всеки изминал ден се преобразява и придобива истински европейски облик. Доказателство за това са редицата успешно изпълнени проекти, благодарение на упоритата работа на кмета Димитър Славов и неговия екип, народните представители от ГЕРБ от Русенска област. Примерите за осъществени проекти през последните години в Общината са много – нови спортни площадки, асфалтирани улици, новият храм „Свети Пантелеймон“, каза Мария Габриел. Тя отправи специален поздрав към младите хора на Община Бяла, които години наред участваха в конкурсите на европейска тематика, които тя организира. „Вие доказахте, че сте талантливи, можещи, упорити и притежавате сили и идеи общината да се превърне в едно още по-стабилно и желано място за живот и инвестиции в бъдеще. Ще продължаваме да работим последователно за Европа във всеки регион“, подчерта Мария Габриел. Малко по – рано Мария Габриел, Андрей Новаков и официалните гости поздравиха жителите на град Бяла по повод празника на града и предстоящия Гергьовден. В салона на Народно читалище „Трудолюбие 1884“ бяха стотици местни жители, които се насладиха на празничен концерт. Шестима жители на Бяла и един румънски партньор бяха отличени за съществен принос в развитието на града и региона. Сред тях бе и народният представител Пламен Нунев. Всички те получиха специални картини, рисувани от местния художник Марин Цветанов. От 17.00 часа се проведе среща с жители на град Бяла на площад “Екзарх Йосиф I“ пред читалището. В 20.00 часа кандидатите за евродепутати ще бъдат на концерта на „Диана експрес“, с който завършва първият ден от празненствата по повод празника на града. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " От Бяла: ГЕРБ с номер 12 за 12-а поредна победа на изборите\t"}
{"url": "https://trud.bg/%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%82%d0%b5-%d0%b2%d0%bb%d0%b0%d1%81%d1%82%d0%b8-%d0%bf%d1%80%d0%b5%d0%b4%d0%b0%d0%b4%d0%be%d1%85%d0%b0-%d0%b2%d0%b5%d1%82%d0%ba%d0%be-%d0%b0%d1%80/", "text": "Испанските власти предадоха Ветко Арабаджиев на българските. Това се случи в полицейския участък на летище „Барахас“ в Мадрид, съобщи  . Националният съд на Испания е потвърдил решението за екстрадиция на Арабаджиев по искане на българската прокуратура. Очаква се късно, около полунощ, с полет от испанската столица и под конвой Арабаджиев да пристигне в София. Тук ще му бъдат повдигнати обвинения за данъчни престъпления и пране на пари. Очаква се утре прокуратурата да поиска постоянен арест за бизнесмена от Специализирания наказателен съд. Ветко и Маринела Арабаджиеви бяха задържани в Барселона през месец март, след като България ги обяви за международно издирване и издаде Европейски заповеди за арест на двамата още на 31 август миналата година. Тогава беше арестуван най-малкият син на семейството – Вълчо Арабаджиев. Той изкара в ареста близо 8 месеца и беше освободен под гаранция от половин милион лева.", "date": "2019.05.04", "title": " Испанските власти предадоха Ветко Арабаджиев на българските си колеги"}
{"url": "https://trud.bg/%d0%b8%d0%b7%d0%b1%d0%be%d1%80%d0%b8%d1%82%d0%b5-%d0%bd%d0%b0%d1%87%d0%b8%d0%bd-%d0%bd%d0%b0-%d1%83%d0%bf%d0%be%d1%82%d1%80%d0%b5%d0%b1%d0%b0/", "text": "XXI век продължава да акумулира неочаквани за обществата предизвикателства, които преструктурират света Устойчива е дихотомията власт-пари, чиято публична визия са изборните резултати за посочените в съответния държавен документ действащи институции. Както в миналото, така и в този бързо променящ се съвременен свят, изборите се очертават като един своеобразен филтър, катализатор и ориентир за промяна или за запазване на статуквото. Този процес е особено характерен след края на Студената война. В разпадащата се социалистическа система различните видове избори бяха и продължават да бъдат критерий за контролирана демокрация, но и възможност за изкуствена или реална конфронтация, както и за конюнктурни съюзи. Без промяна в предизборния период политическото пространство се изпълва с активна и почти винаги агресивна риторика, както и се концентрира медийното внимание най-вече върху скандалите, фалшивите с жълт привкус новини, противопоставянето и страховете на избирателите. Вече няма значение къде и кога се провеждат изборите. Залогът става все по-голям и все по-осезателно се чувства не само подготовката за промяна, но и страхът от такава. Второто десетилетие на XXI век продължава да акумулира неочаквани за обществата предизвикателства, които преструктурират света, разрушавайки познатите стереотипи в политическата система. След избора на Доналд Тръмп за президент на САЩ се очертават няколко устойчиви вектора на промяната на глобално, регионално и национално ниво. Доказан факт е, че водещите фигури посочват лидерите, а след това ги легитимират чрез народно гласуване. Отсъствието на политически опит се превърна едва ли не в предимство. През XX век в Европа почти от небитието бяха извадени Владимир Илич Ленин и Адолф Хитлер, чиято задача беше осъществяването на политически проект с дългосрочни стратегически цели. През последните две години без проблем дилетанти в политиката застават начело на държави като Франция и преди няколко дни – Украйна. Вярно е, че да си президент на Щатите и Франция е много по-различно от това да си такъв на България или Украйна. Тези факти обаче очертават една тенденция към експерименти, чиято цел е разчупване на системата. Нестандартно поведение, националистична риторика, съчетана с протестния вот на избирателите срещу представителите на властта, са визитната картичка на новите лидери. Политтехнологията се превърна в печеливш бизнес. Заедно със социологията, а с развитието на високите технологии и с програмистите, те формират, атакуват, а в повечето случаи предопределят изборните резултати. Моделът на т.нар. „цветни революции“ най-вече в постсъветското пространство, както и неочакваните за България през 2001 г. резултати от парламентарните и президентски избори (в противоречие с всички социологически проучвания) доказа неограничените възможности на политическото проектиране на външните и вътрешни фактори. На практика не се променя разправата с опонентите на местно и национално ниво по байганьовски, но на европейско и глобално ниво се отчитат процеси, ориентирани към дестабилизация на устойчиви и неоспорими парламентарни практики. Резултатите от референдума от 2016 г. – т.нар. Брекзит във Великобритания, превърнаха английския парламент в еталон как не трябва да се работи. Това може би е своеобразно доказателство за изчерпването на класическото решаване на значителни за нацията и държавата проблеми. Тогава как да оценяваме печелившата предизборна тактика на спечелилия президентските избори в Украйна Володимир Зеленский, който само ден преди изборите проведе диспут с опонента си Петро Порошенко? Вярно е, че неговата победа е в резултат на протестния вот на украинците. Също така е вярно, че в държави като Украйна подобни резултати се разрешават от техните задокеански господари. Предизборният период за европарламент също показва непознати за държавите от Евросъюза напрежения, страсти, неочаквани съюзи и скандали. Продължава да тежи неизвестността за участието или не на Англия в тези избори. Освен това невъзможността от единна позиция по миграционния въпрос засилва позициите на национални и националистически партии, което рефлектира в още неизвестните като резултат усилия на неолибералните европейски съюзи като Европейска народна партия и Партията на европейските социалисти да запазят водещите си позиции в парламента и институциите на Съюза. Ситуацията е с висока степен на непредсказуемост, причините за които са повече извън континента. Влизането на САЩ в предизборния период за президент, съчетано с либертарианската политика на Доналд Тръмп, чиято поливекторност е неизвестна, засилват несигурността и неизвестността в Европа и света. Засилващата своята интензивност предизборна дейност на такива националноотговорни политици като унгарския премиер Виктор Орбан, вицепремиера на Италия Матео Салвини (от крайнодясната партия „Лигата“), председателя на френската партия „Национален сбор“ Марин льо Пен, представителите на германската „Алтернатива за Германия“ са ярко доказателство, че без промяна миналото ще погълне Европа. Изпразнени от съдържание са вече изтърканите призиви за обединение срещу стратегическия враг Русия. Неубедително звучи заканата на кандидата от ЕНП за председател на европейската комисия, че след избирането му, щял да наложи забрана за строителството на газопровода „Северен поток 2“. Не са избледнели спомените за подобни закани от страна на германския канцлер Ангела Меркел преди избора u през 2006 г. По същия начин се възприемат и превърналите се в клишета спорадични атаки от страна на Лондон. Още по-трагична е ситуацията в България. От една година скандалите в публичното пространство не стихват. Вярно е, че ГЕРБ откакто е на власт, страната е в перманентна предизборна ситуация, която не е свързана с конкретни избори. Същността на този период се свързва с обстоятелството, че постепенното елиминиране дейността на държавните институции на централно и местно ниво на принципа „правилото е да не се спазват правилата“ доведе до негативни за обществото резултати. Постепенно се разкриват неприятни за политическия и финансов елит факти за агресивна некомпетентност, кражби и безнаказаност. Разкритията показват безграничната корупция, която поставя сериозно въпроса „а сега накъде“? Както в Европа, така и в България евроизборите са своеобразен тест за бъдещето на Европа. У нас обаче те се обвързват и с мечтите на опозицията за предсрочни парламентарни избори. Тези мечти обаче могат да струват много скъпо на българския народ, който все повече се дистанцира от политическото бърборене. Борбата за власт е толкова откровена и безапелационна, че средствата вече не се подбират. Основната опозиционна партия БСП продължава да изненадва с неочакваните си ходове. Отсъствието вече трети месец от парламента не може да се замени с „ходене сред народа“. Това може да е поведение на извънсистемна партия, но не и на парламентарно представена такава. Поставените на първите четири места в евролистата на БСП имена от т.нар. гражданска квота също няма как да привлекат партийните избиратели, които колкото и да са дисциплинирани, не могат да бъдат мотивирани с имена на журналисти и неизвестни представители на милениума. Номерът с юпитата от времето на НДСВ не показа позитивни резултати за просперитета на България. Освен това новите времена изискват професионализъм и европейски опит. Няма и логика в една от големите български партии с исторически традиции да няма партийни членове с опит и лоялност. Отсъствието на представители на БСП от предизборните дискусии също предизвикват удивление и неразбиране. Проблем за българската държавност ще бъде еврокандидатите на БСП да са наравно или с един мандат повече от ГЕРБ. Това означава, че антипарламентарните действия на тази партия се легитимират и ще задълбочат парламентарната, което означава институционалната криза. Всяка една от парламентарно представените партии формулират и действат в предизборния период, следвайки в по-голяма или по-малка степен амбициите и плановете на своите лидери. Кадровата чистка в ГЕРБ е допълнително препятствие за тази партия. Отсъствието на единна евролиста на коалиционните партньори също ще завърши печално за кандидатите на всяка една от партиите. Парламентарният девиз „Съединението прави силата“ явно се забравя от повечето партийни лидери. Евроизборите ще минат, но те ще излъчват, както в България, така и в Европа, силни и може би адекватни на съвременните предизвикателства сигнали, свързани със защита на национални интереси в контекста на общите за европейските общества проблеми за преодоляване на корупцията, решаване на мигрантските въпроси, преодоляване на западноевропейската надменност по отношение на източноевропейските държави, както и за запазване на европейската идентичност, история и единство.", "date": "2019.05.04", "title": " Изборите – начин на употреба\t"}
{"url": "https://trud.bg/%d0%b2%d0%b5%d0%bb%d1%87%d0%be-%d1%82-%d0%b2%d0%b5%d0%bb%d1%87%d0%b5%d0%b2-%d1%80%d1%83%d1%81%d0%be%d1%84%d0%b8%d0%bb%d0%b8-%d0%b8-%d1%80%d1%83%d1%81%d0%be%d1%84%d0%be%d0%b1%d0%b8/", "text": "Разделението става с преврат Първият преврат в новата ни история ни раздели на русофили и русофоби. На 27 април 1881 г. с помощта на войската и консерваторите княз Александър Батенберг сваля либералното правителство на Петко Каравелов. Назначено е ново, начело с ген. Казимир Ернрот. Страната е разделена на пет области с чрезвичайни (извънредни) комисари. „На комисарите – пише Симеон Радев – бяха дадени права, каквито може да има само един сатрап в някоя азиатска провинция; всичко им бе подчинено: войска, администрация, полиция. Една месечна сума от 1000 лева бе предоставена за всекиго от тях за безотчетни разходи.“ Свободното слово е задушено с цензура, недоволните са изправяни пред военни съдилища. Насрочени са избори за Велико народно събрание в Свищов. Високият форум трябва да гласува на княза извънредни пълномощия за седем години напред. Равносметката е смазваща победа за роялистите срещу едва четирима конституционалисти. Народното доверие получават Драган Цанков, Петко Каравелов, Петко Славейков и Михаил Сарафов. „Още с пристигането в Свищов пролича, че те не ще могат да влязат в Народното събрание. Из улиците се разхождаха сопаджии с внушителни сопи в ръцете, украсени с надпис Конституция“, разказва съпругата на Каравелов. Като виждат тоягите, четиримата се разбягват. На 1 юли 1881 г. се разиграва циркът на цирковете в парламентарната история на отечеството. Дори по времето на социализма не се е случвал такъв резил. В 10 часа сутринта Александър Батенберг пристига на кон. През гърдите му са препасани белите ленти на древноруския витяз Александър Невски. С готови замастилени пера депутатите тичат да скрепят с подписа си Режима на пълномощията. Цялата тупурдия трае около час. Без проверка на изборите, без бюро и председател, без клетва и дневен ред, без дебати и стенографски протоколи. „Всичко мина гладко като продукция на някой акт от „Норма“ или „Аида“, хроникира Константин Иречек. Русите ни учредиха администрацията, създадоха войската ни, дадоха ни пушки, топове, учредиха Народната банка Нашият народ, макар и млад като политическа единица, знаеше и днес знае какво значи чуждо вмешателство След парламентарната опера тези, които са с княза, влизат в историята като русофили. Враговете на короната са дамгосани като русофоби. Известно е, че русофилските чувства на народа ни са по-стари от Освобождението, по стари дори и от Възраждането ни. Еднаквостта на вярата, близостта на езика, обичаите и нравите бяха силни причини, за да обърнат поробените българи очите си към Русия още при първите искри на народното ни подземане. Младежите, които крадешком се промъкваха в Русия и се връщаха с изпълнено от любов сърце към тази могъществена и родствена нам страна, подклаждаха у народа тази сляпа вяра и преданост към руския народ, които не забавиха да бъдат щедро възнаградени с освобождението. Освобождението, това изваждане на един доведен до скотско положение народ от ръцете на черкезите и башибозуците и даването му пълна конституционна свобода, щеше да бъде противоестествено, ако не усилеше още повече съществуващите вече русофилски чувства у народа. Тогава не можеше да става и дума за русофилство у българите, не можеше да съществува и сянка от съмнение в намеренията на русите. Жертвите, които русите правеха за нас, след като положиха костите на 200 000 свои синове за освобождението ни от турците, бяха толкова осезателни, щото в онова време всеки би взел за луд и предател един човек, който би излязъл да говори против русите; русите ни учредиха администрацията, създадоха войската ни, дадоха ни пушки, топове, учредиха Народната банка, на която те първи подариха няколко милиона лева, с една дума, от един народ, робувал петстотин години, разнебитен, изнемощял, създадоха една държава. В онези времена на народно ликуване, на любов безгранична и свята към освободителите имаше все още трезвени умове, истински български патриоти, които знаеха где трябва да бъде границата между признателността и патриотизма. Тези истински патриоти русофили са днес останалите единствените истински представители на толкова страшното русофилство. Онези продажни елементи от старата русофилска партия, които за облаги са били готови да предадат отечеството си в ръцете на русите, са днес всички в редовете на властващата партия и също както едно време с русофилството, се ползват днес с русофобството само за облаги. Началото на официалното, тъй да се каже, русофобство датира от преврата в 1881 г. Опитите на русите да се вмешат във вътрешното положение на страната, суспендирането на Търновската конституция, която беше спечелила истински привърженици между народа, произведоха едно стряскане в една част от интелигенцията. Това положение на работите започна да се експлоатира с разнокачествени намерения от разни партизани и думите „русофобство“ и „русофилство“ добиха право на гражданство. Какви бяха обаче истинските причини за влошаването на отношенията ни с Русия, народът това не знаеше. Управляющите след преврата сториха капитална грешка, като не осветлиха народа върху тия причини. Ако те бяха сторили това, щеше да се начертае една по-разумна и по-популярна политика на страната спрямо Русия. Това стана причина да има у нас неразбрани русофили и русофоби, от които едни да действат по сляпа преданост и доверие, другите по сляп инат и омраза. Русофобите, благодарение на цял ред събития, които всеки знае, се домогнаха до властта и игнорираха официалната русофобска политика, но те почнаха да действат повече от инат и злоба и вместо да държат едно поведение, което изискваха моралът и политическото благоразумие, намериха за най-патриотично и спасително да ругаят без всякакви граници русите и всичко руско. С нечувани средства те изгониха от политическото поле всички честни и влиятелни в страната ни русофили, на които грехът се състоеше в това, че не искаха да ругаят русите и не можеха да последват една провокаторска политика спрямо всесилните ни освободители. Във вътрешно положение последствието от тая политика беше това, че народът, у когото още бяха силни русофилските чувства, не можеше да прегърне такава политика… В отношение на външната политика ожесточеното русофобство, изказвано само с ругания и провокаторски обръщения, създаде не по-износно за националните ни интереси положение… По отношение на княза, по отношение на закрепване на неговата династия, русофобството, каквото го изложихме по-горе, се оказа не по-малко зловредно. Властвующите, след идването на княза, трябваше да турят край на един изключителен режим, който отпреди избирането на княза се оправдаваше с анормалните времена. Те не поправиха това. Макар за своя слава те да уверяваха света, че руската партия вече не съществува в България, че народът, благодарение на техните патриотични дела, разбрал злия замисъл на Русия и се предал на своя новоизбран княз, при все това те продължаваха да тъпчат законите, да тиранстват под предлог за това, че спасяват страната от русофилите. Не ще съмнение, че с тая своя политика те правеха зли услуги на короната, като караха народа да свързва закрепването на династията с отнемането на правата му… Народът, мирният и работен български народ, в дълбочината на душата си и днес е тъй русофил, какъвто е бил всякога. Нашият народ се състои, в по-голямата си част, от същото онова поколение, което видя и в незабравима радост празнува онзи паметен ден, когато той биде избавен от черно петвековно робство, и ние бихме твърде непохвално се отзовали за него, ако не допускаме, че в душата си това поколение чува едно място за признателност към виновниците на освобождението му. Но никой досега не се е опитал да обясни, че това русофилство на народа не е ни най-малко опасно за самостоятелността на отечеството ни, че то е едно естествено и даже похвално чувство, което се обезсилва от друго едно така също естествено чувство – чувството на самосъхранение. Нашият народ, макар и млад като политическа единица, знаеше и днес знае какво значи чуждо вмешателство в домашните му работи. Не трябваше голяма политическа мъдрост и тактичност от страна на водителите му, за да направят тоя народ съзнателен привърженик на една политика, която, като менажира неговите русофилски чувства, да има за девиза охранението на националните му интереси и и завардването, в кръга на възможното при днешните политически условия, на независимостта му…  Казахме, че русофилските чувства на народа още съществуват и да го отричаме, би значело да затваряме очите си пред действителността. Но тези чувства, по нашето дълбоко убеждение, са съвършено невинни и един мъдър държавен мъж би могъл твърде лесно да ги примири с една чисто национална политика. (Със съкращения.)", "date": "2019.05.04", "title": " Велчо Т. Велчев: Русофили и русофоби\t"}
{"url": "https://trud.bg/%d0%b5%d0%ba%d1%88%d1%8a%d0%bd-%d0%b2-%d0%b1%d0%bb%d0%b0%d1%82%d0%be%d1%82%d0%be/", "text": "Създатели на произведението са Гари Дауберман и Лен Уайзман Режисираната от Лен Уайзман комиксова адаптация „Swamp Thing” трябва да зарадва ценителите на рисувания първообраз и феновете на второкласни проекти с чудовища. Проектът на DC Universe вече има и първи рекламни материали, които разкриват естетиката и идеите на сюжета. Основна атракция е участието на винаги великолепната Дженифър Бийлс. „Swamp Thing” проследява какво се случва, когато Аби Аркейн, която работи за Центъра за контрол на болестите, се завръща в родното си градче в Луизиана. Докато изследва това, което прилича на смъртоносен блатен вирус, тя открива, че блатото в малкото градче крие мистични и ужасяващи тайни. Когато от блатото започват да се появяват необясними ужаси, всички в градчето се оказват в опасност. Сценаристи и шоурънъри на „Swamp Thing” са Марк Верхайден („Daredevil”) и Гари Дауберман („То”), а режисьор е Лен Уайзман („Умирай трудно 4”, „Подземен свят”).     Изпълнителен продуцент е Джеймс Уан заедно с двамата сценаристи и своя партньор от Atomic Monster Майкъл Клиър. Ко-продуцент е Роб Хакет. В ролите са Анди Бийн, Кристал Рийд, Вирджиния Мадсън, Дерек Миърс, Кевин Дюранд, Уил Патън, Дженифър Бийл, Хендерсън Уейд, Иън Зайринг, Мария Стен и Джерил Прескот.", "date": "2019.05.04", "title": " Екшън в блатото\t"}
{"url": "https://trud.bg/%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%b0%d0%bd%d1%82%d0%be%d0%bd%d0%b8%d0%b9-%d0%bd%d1%8f%d0%bc%d0%b0-%d0%bd%d0%b0%d0%bf%d1%80%d0%b5%d0%b6%d0%b5%d0%bd%d0%b8%d0%b5-%d0%bc-2/", "text": "Няма напрежение между Българската православна църква и Светия синод. Това заяви пред   Западно и средноевропейският митрополит Антоний. „Въпросите около предстоящата визита на папа Франциск у нас са дискутирани както с българския патриарх, така и в работен вариант с група, която е излъчена от Светия синод, в която съм и аз. Няма как това да бъде сметнато като гаф от страна на протокола на Ватикана и българската държава“, каза митрополит Антоний. Той коментира, че посланието на папата, което той отправи към българите преди визитата у нас, е признание за делото на светите братя Кирил и Методий, което е важно за българите.Светият синод и българският патриарх приемат с радост папа Франциск. Те ще си разменят подаръци. Подаръкът на Светия синод е картина на храм-паметника „Св. Александър Невски“. „Тази визита не трябва да се идеализира, нито пък да се подценява. Това е едно много комплицирано посещение, защото трябва да бъде съчетано светското и духовното. Понякога е много трудно всичко да бъде перфектно. Важното е да остане добрия спомен в сърцата на хората“, каза митрополит Антоний. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Митрополит Антоний: Няма напрежение между БПЦ и Светия синод заради визитата на папата"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b5%d0%b2%d0%b0-%d0%bc%d0%b0%d0%b9%d0%b4-2/", "text": "Кандидатите за евродепутати от листата на ГЕРБ и СДС Ева Майдел и Лиляна Павлова бяха официални гости на откриването на изцяло обновения централен градски площад в град Костинброд. На събитието присъстваха още областният координатор на ГЕРБ-София област Галя Георгиева, народните представители от ГЕРБ-София област Валентин Милушев и Васил Цветков, министрите на енергетиката Теменужка Петкова и на икономиката Емил Караниколов, зам.-министърът на туризма Любен Кънчев и зам.-областният управител на София област Николай Николов. Пред събралите се над 2000 жители и гости на община Костинброд, кметът на града Трайко Младенов благодари на целия общински съвет, който единодушно е взел решение да се отделят сериозни средства от бюджета на община Костинброд и да се даде старт на така належащия ремонт на площада. Кметът Младенов благодари и на правителството за финансовата подкрепа, оказана му за този проект. „Като евродепутат съм посетила над 100 населени места в България и няма по – хубава емоция от това да разговарям с граждани, които са доволни от развитието на града си и искат да останат в него”, заяви пред жителите на Костинброд Ева Майдел. Тя поздрави ръководството на общината за добре свършената работа и видимите резултати. „Ще продължа да работя да е все по – лесно младите да остават и успяват в България”, завърши Майдел. От своя страна Лиляна Павлова се обърна към жителите и гостите на града с думите: „Костинброд е поредният град, който придобива европейски облик, като този площад е поредното доказателство за това. Убедена съм, че всички вие, както и всички, които занапред ще гостуват в града – ще предпочетат да прекарат свободното си време тук, на този площад”. Лиляна Павлова пожела на кмета Младенов и на цялата общинска управа тук да се срещат много млади семейства и да се чува много детски смях. Централният градски площад „Иван Вазов” е основно ремонтиран и с нов облик за първи път от десетилетия насам. Стойността на проекта е 1 048 000 лева, като 755 000 лева са отпуснати от правителството, а останалите 293 000 лева са осигурени от бюджета на община Костинброд. Стартът на ремонтно – строителните работи е даден на 1 септември 2018 г. и приключва 7 месеца по – късно с официалното откриване. Преди тържественото събитие в град Костинброд Ева Майдел и Лиляна Павлова се разходиха из центъра на село Петърч, където бяха посрещнати от общинския ръководител на ГЕРБ-Костинброд и кмет на селото Борислав Борисов. Те имаха възможността да разговарят с местните жители. Четвъртата и седмата в листата на ГЕРБ и СДС посетиха и местната църква, където бе отслужен молебен за здраве. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Кандидатите за евродепутати Ева Майдел и Лиляна Павлова присъстваха на откриването на обновения централен градски площад в Костинброд\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d0%b8%d1%82%d0%b5-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b8%d0%b2%d0%b5%d0%bb%d0%b8%d0%bd%d0%b0/", "text": "Изложба, посветена на 140-тата годишнина от Учредителното събрание и приемането на Търновската конституция, бе открита в КЦ „Морско казино“ в Бургас. На събитието присъстваха кандидатите за евродепутати от ГЕРБ Ивелина Василева и Жечо Станков, а самата експозиция бе посрещната с военни почести и открита от председателя на Народното събрание Цвета Караянчева. Експозицията „Всичко се състои в нашите сдружени сили“ включва оригиналите на двете конституции – Търновската и Сребърната. Събитието бе уважено от народните представители от ГЕРБ-Бургас Димитър Бойчев, Диана Саватева, Ася Пеева и Галя Желязкова, от зам.-областните управители Севдалина Турманова и Владо Крумов, председателят на ДА „Архиви“ доц. Михаил Груев, зам.-кметът по култура Йорданка Ананиева, общински съветници. Цвета Караянчева подчерта, че Търновската конституция бележи свободния път на развитие на България. „Подписвайки Конституцията на 16 април 1879 г., всички участници в Учредителното събрание имат тежката задача да поставят България на картата на Европа като самостоятелна сила и да начертаят какви цели ще си постави България занапред“, сподели още тя. Кандидатът за евродепутат от ГЕРБ Ивелина Василева заяви по време на официалното откриване, че в годината, в която отбелязваме 140 години от Учредителното събрание и приемането на Търновската конституция, Бургас е един от само трите града, който „приютяват“ тази реликва, след София и Велико Търново. „За мен и колегите ми народни представители от ГЕРБ, е чест и гордост тази българска реликва да гостува в нашия град. Основният закон, който поставя началото на модерната, демократична българска държава, от днес може да бъде видян в оригинал в Бургас. Благодаря на г-жа Цвета Караянчева, която прегърна идеята ни с колегите, народни представители, бургаската общественост да има възможност да се докосне до този документ. Той е основан на принципите на демокрация, парламентаризъм и равенство на всички пред закона. ЮБлагодаря на община Бургас, на Национална агенция „Архиви“, на Националния литературен музей за усилията и съдействието тази изложба да бъде факт. Пожелавам на всички да усетят енергията и силата на този документ, вълнението и отговорността, която носим. Защото сме получили този завет от нашите предци и трябва да го предадем на децата си. Нека чрез досега до Търновската конституция се се обърнем назад с поглед към миналото, да се опрем на завета на предците си и да гледаме напред към едно добро бъдеще“, допълни още Василева. В тематичната изложба  са включени документи и снимки от местния Държавен архив, свързани с присъствието на представител от Бургас в групата на тогавашните депутати и информация за народни представители в Учредителното събрание с принос за развитието на града след Освобождението. Изложбата може да бъде разгледана до 8 май при вход свободен. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Кандидатите за евродепутати Ивелина Василева и Жечо Станков откриха изложба с оригиналите на Търновската и Сребърната конституция в Бургас\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%b2-%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%89%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%b3%d0%bb%d0%b0%d1%81%d1%83/", "text": "Благодарение на усилията на Министерството на външните работи и посолството ни в Берлин за първи път българските граждани в Германия ще могат да гласуват в 13 допълнителни секции по време на изборите за членове на Европейски парламент (ЕП) от Република България на 26 май, след като федералните власти уважиха желанието на страната ни за разкриване на още секции. Това съобщиха от пресцентъра на министерството. Те ще допълнят секциите към трите ни дипломатически и консулски представителства в Германия и петте офиса на почетните ни консули. Така на изборите за ЕП сънародниците ни, които упражнят в Германия правото си на глас за членове на ЕП от България, ще могат да го направят в общо 21 града. В столицата Берлин ще се гласува в сградата на посолството, като ще се влиза от входа на „Лайпцигер щрасе“ 19. Консулските ни представителства в Мюнхен и Франкфурт на Майн ще открият избирателни секции на адресите си „Валхалащрасе“ 7 и „Екенхаймер ландщрасе“ 101 съответно. В Хамбург българите могат да гласуват в офиса на почетния ни консул на улица „Алстертор“ 15. В Дармщадт секцията ще е на адреса на почетното консулство на „Хилпертщрасе“ 3, а в Магдебург – на „Хекелщрасе“ 9. Избирателни секции ще имаи в почетните консулства на България в Мюнстер – „Бисмаркалее“ 1 (Търговска камара) и в Щутгарт –„Мьорикещрасе“ 11. Всички секции ще бъдат отворени за гласуване между 7.00 ч. сутринта и 20.00 ч. вечерта на 26 май. Отделно българската държава ще организира отварянето на избирателни секции в градовете Аахен, Бремен, Дортмунд, Дрезден, Ерфурт, Фрайбург, Хановер, Карлсруе, Кьолн, Констанц, Лайпциг, Нюрнберг и Регенсбург. Те ще бъдат отворени за гласуване между 7.00 и 20.00 ч. на 26 май, а адресите им ще бъдат своевременно съобщени на интернет-сайта на посолството ни в Берлин и на интернет-сайта на МВнР. Българите, които ще гласуват в Констанц, следва да знаят, че няма да има възможност за паркиране на автомобили до секцията в града. Разкриването на допълнителни секции ще улесни постоянно живеещиите в Германия българи при избора им да упражнят правото си на вот. Досега германските федерални власти са правили подобни изключения за български избори през 2014 г. и 2015 г., като и в двата случая са позволявали разкриването на допълнителни секции в девет града. Всеки български гражданин, който има актуален адрес в Германия, може да гласува в изброените 21 града, стига да не е упражнил правото си на глас същия ден в България, както и обратно – никой, гласувал в Германия за европарламент българин не може да гласува повторно у нас. Политическа дейност от страна на български граждани във Федерална република Германия е разрешена само според предписанията и в границите на действащото германско законодателство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Българите в Германия ще могат да гласуват на изборите за членове на Европейски парламент за първи път в 21 града"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d0%bf%d0%be%d0%b4%d0%b0%d1%80%d0%b8-%d0%b8%d0%ba%d0%be%d0%bd%d0%b0-%d0%be%d0%bc%d0%be%d1%84%d0%be%d1%80-%d0%b8-%d0%b1%d1%8a%d0%bb%d0%b3%d0%b0/", "text": "Министър-председателят Бойко Борисов ще подари златовезана икона, омофор и българско кисело мляко на Негово Светейшество папа Франциск, съобщиха от правителствената информационна служба. Премиерът ще връчи даровете си на Светия отец при посрещането му на летище София на 5 май. Златовезаната икона е на светите братя Кирил и Методий, чието велико дело главата на Римокаторическата църква отбеляза и в специалното си видео обръщение към българския народ в навечерието на посещението му у нас. Лентата, символизираща епископската власт – омофорът, който премиерът Борисов ще дари на папа Франциск, впечатлява с украсата си. В краищата му са извезани златни кръстове, а в горната му част – образите на Свети Петър и Свети Павел. Премиерът е подготвил подарък и за държавния секретар на Светия престол – кардинал Пиетро Паролин, който също ще получи златовезана икона на Свети Петър и Свети Павел. И двете икони се отличават с прецизна и фина изработка, както и с вложените златни конци. Те са дело на българско ателие за богослужебни одежди. Министър-председателят Бойко Борисов ще подари на Светия отец и традиционно българско кисело мляко. Продуктът, който целият свят свързва с нашата страна, е добре познат на папа Франциск още от детството му в Аржентина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Борисов ще подари икона, омофор и българско кисело мляко на папа Франциск"}
{"url": "https://trud.bg/%d0%bf%d0%b0%d0%b2%d0%b5%d0%bb-%d0%b8-%d0%b2%d0%b5%d0%bd%d1%86%d0%b8-%d0%b2%d0%b5%d0%bd%d1%86-%d0%bf%d1%80%d0%b0%d0%b2%d1%8f%d1%82-%d0%bf%d0%b5%d1%81%d0%bd%d0%b8-%d1%81-%d1%85%d0%b8%d1%82%d0%bc%d0%b5/", "text": "Хип-хоп дуото е сред българските участници в първия лагер за писане на текстове В Боровец се събират над 20 автори от Европа Водещите на “Гласът на България” Павел и Венци Венц ще правят песни с авторите, изградили хитовия репертоар на звезди като Риана, Кайли Миноуг и Род Стюарт. Хип-хоп дуото е сред българските участници в първия творчески лагер за писане на песни Sofia Songwriting Camp, който ще се проведе от 13 до 19 май на Боровец. “Преживяхме приключението “лагер за песни” за пръв път през 2017 г. в Стокхолм. Срещнахме хора, които създават музика на световно ниво и получихме безценен опит”, каза Венци Венц. Зад идеята Боровец да се превърне в център за европейската музикална индустрия стоят “Вирджиния рекърдс” и Саня Армутлиева, продуценти на Павел и Венци Венц. Финландските къщички в курорта ще бъдат превърнати в мобилни студия за над 20 творци от Норвегия, Англия, Швеция, Румъния и България. “Искаме да сложим акцент върху автора, защото той винаги остава в сянка. Изпълнителят получава цялото внимание, но без добър автор няма успешна песен”, коментира Саня Армутлиева. “В “Гласът на България” срещаме момичета и момчета с невероятни вокални данни, а много от тях са и талантливи автори. За съжаление, в момента текстописците са дефицит и няма кой да повдигне онези теми, които превръщат песента в мост помежду ни”, допълни Венци Венц.", "date": "2019.05.04", "title": " Павел и Венци Венц правят песни с хитмейкърите на Риана\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%83%d0%b4%d0%be%d1%81%d1%82%d0%be%d0%b8-%d0%bd%d0%b0%d1%87%d0%b0%d0%bb%d0%bd%d0%b8%d0%ba%d0%b0-%d0%bd%d0%b0-%d0%b2%d0%bc%d0%b0/", "text": "В навечерието на Деня на храбростта и празника на Българската армия държавният глава и върховен главнокомандващ Въоръжените сили Румен Радев удостои началника на ВМА с висше офицерско звание „генерал-майор“, съобщиха от пресцентъра на болничното заведение. Уважаеми генерал-майор Венцислав Мутафчийски, поздравявам ви със следващото висше офицерско звание, което е резултат от вашия безспорен професионализъм и авторитет, демонстрирани знание и лидерски умения. Вашият международен опит, богата експертиза и най-вече резултати на ръководената от вас структура са гаранция за издигане авторитета на България в областта на военната медицина и за още по-голяма ефективност на ръководената от вас Военномедицинска академия, заяви по време на церемонията президентът Румен Радев. Той изрази увереност, че утвърждаването на ВМА като водещо, реномирано и модерно здравно заведение ще продължи и занапред:  Желая ви много здраве, сили, вяра и енергия във вашата високоотговорна дейност. Служете на България отговорно и всеотдайно, с чест и достойнство. На добър час! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Президентът удостои началника на ВМА с висше офицерско звание „генерал-майор“"}
{"url": "https://trud.bg/%d0%ba%d0%be%d0%bb%d0%b5%d0%ba%d1%86%d0%b8%d0%be%d0%bd%d0%b5%d1%80-%d1%81%d1%8a%d0%b1%d1%80%d0%b0-%d0%bd%d0%b0%d0%b4-450-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0/", "text": "През 1968 г. британският предприемач Роджър Дудинг купува първата си лична кола. Това е британското купе Jensen FF – първият лек автомобил без висока проходимост, но със задвижване на четирите колела и антиблокиращи спирачки. Половин век по-късно англичанинът продължава да притежава този модел, плюс още два като него и още над 450 автомобила и 70 мотоциклета. Днес Роджър Дудинг е на 84 г. и има славата на собственик на най-голямата колекция от олдтаймери във Великобритания, а може би и в Европа. Наред с това той е най-големият собственик на гаражи и складови клетки в Обединеното кралство, което го превръща и в един от най-заможните поданици на Елизабет II. Роджър Дудинг става богат благодарение на изобретението си – машина за номера, която слага ред при чакането на опашка. Идеята му хрумва, когато жена му го праща да купи наденица за вечеря и той се натъква на много купувачи и хаос в кварталната месарница. По-късно той стартира и бизнес със складови клетки, който бързо се разраства. Един от складовете на предприемача е превърнат в гараж за огромната му колекция от автомобили и мотоциклети, чиято обща стойност надхвърля 50 млн. евро. Най-старото превозно средство е двуместна открита кола Hispano Suiza Type 24 с мощност 10 конски сили от 1918 г. – един от общо двата оцелели до днес екземпляра от този модел. Любимият автомобил на Роджър Дудинг е Aston Martin Lagonda от края на 70-те години – той притежава 24 екземпляра или 4% от цялата продукция, като един от моделите е с позлатени емблеми, тъй като е по поръчка на саудитски принц.", "date": "2019.05.04", "title": " Колекционер събра над 450 автомобила\t"}
{"url": "https://trud.bg/90-%d1%80%d0%b0%d0%ba%d0%b5%d1%82%d0%b8-%d1%81%d0%b0-%d0%b1%d0%b8%d0%bb%d0%b8-%d0%b8%d0%b7%d1%81%d1%82%d1%80%d0%b5%d0%bb%d1%8f%d0%bd%d0%b8-%d0%be%d1%82-%d0%b8%d0%b2%d0%b8%d1%86%d0%b0%d1%82%d0%b0/", "text": "90 ракети са били изстреляни от ивицата Газа по Израел, съобщава израелската армия, предадоха Франс прес и ТАСС. Десетки ракети са прехванати от израелската система за противовъздушна отбрана. Израелските служби за бърза помощ поясниха, че ракетите не са причинили жертви на израелска територия. В отговор на обстрела израелската бойна авиация е обстреляла две пускови установки в Газа, а израелски танкове са обстреляли няколко военни поста на Хамас. Тази ескалация е най-голямата от няколко седмици насам. Тя последва палестински протести по границата на ивицата Газа с Израел. По време на тях вчера бяха убити четирима палестинци, сред които двама членове на въоръженото крило на Хамас, загинали при израелски въздушен удар в отговор на раняването на двама израелски военни от палестински огън. Хамас обеща вчера да отвърне на израелската агресия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " 90 ракети са били изстреляни от ивицата Газа по Израел"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d0%bd%d0%b0%d0%b9-%d0%b3%d0%be%d0%bb%d0%b5%d0%bc%d0%b8%d1%8f%d1%82-%d0%bf%d1%80%d0%be%d0%b1%d0%bb%d0%b5%d0%bc-%d0%bf/", "text": "Най-големият проблем при усвояването на европейските средства е корупцията и затова е необходимо да има по-голяма прозрачност. Това заяви кандидатът за евродепутат и зам.-председател на БСП Деница Златева пред радио Фокус. „Тези средства трябва да се използват по предназначение, да има по-голяма прозрачност и публичност на процеса. Още в процеса на програмиране на средствата много точно и ясно да се определят приоритетните области на подпомагане, да определим- ще имаме ли региони, които ще ползват определена бонификация при кандидатстване с проекти по различните оперативни програми“, обясни кандидатът за евродепутат. По нейните думи трябва да има по-голяма прозрачност при процедурите по възлагане и при избор на изпълнител. „Трябва да гарантираме, че слагаме край на тази порочна практика и на затворения цикъл от корупционни схеми“, категорична е Деница Златева. Тя допълни, че се разчита на контролните механизми в рамките на самите управляващи програмите органи, но и на разследващите. Според нея последният пример с къщите за гости е емблематичен. „За този корупционен модел се говори повече от 5-6 години, но едва сега навлезе в разследваща фаза“, обясни тя. По думите на Деница Златева практиката показва, че голяма част от европейските средства се отклоняват и потъват в добре замислени и дълбоко реализирани корупционни схеми. „Кохезионната политика или политиката на сближаване трябва да се запази като основна политика на ЕС“, каза още Златева. Според нея именно това е механизмът за по-балансирано развитие на регионите и изравняване качеството на живот спрямо европейските стандарти. Тя е на мнение, че европейското финансиране трябва да бъде допълващо. „Трябва да има национална политика, програми и за регионално развитие, и за развитие на селата“, каза още тя. Златева подчерта, че отговорността за това е и на евродепутатите, но в по-голяма степен на националното правителство. „Затова тези избори на 26 май за нас са решаващи не само в каква посока ще се развива Европа, но и в каква посока и какви реформи ще бъдат направени в България, защото всеки в страната заслужава достоен живот“, заяви Деница Златева. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Деница Златева: Най-големият проблем при усвояването на европейските средства е корупцията\t"}
{"url": "https://trud.bg/%d0%b1%d0%b8%d0%b2%d1%88-%d1%88%d0%b5%d1%84-%d0%bd%d0%b0-%d0%bd%d1%81%d0%be-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%bf%d0%b0%d0%bf%d0%b0%d1%82%d0%b0-%d0%b5/", "text": "„Да пазиш папата е огромна отговорност. Особено във време, когато Ислямска държава призова последователите си на война срещу кръста. Посещението на Франциск е с висока степен на риск“, твърди бившият шеф на НСО генерал Димитър Владимиров пред  . Той отбелязва, че в света папата е един от най-застрашените личности. Генералът от НСО обяснява, че местата, които се посещават, се проверяват най-малко 24 часа преди началото на мероприятието. „Тъй като за 24 часа ако някъде има заложена бомба с часовников механизъм – да се предотврати избухването на взрив, който се поставя в такива случаи“, казва ген. Димитър Владимиров. Затова всички, дошли да видят папата ще минават през скенери. Преди 17 години, докато НСО пази папа Йоан Павел втори, апаратите засичат човек с пистолет. „Бяха му прибрали пистолета. След няколко дни се обади, върнахме му го. Но не допуснахме да влезе. Имаше и други общоопасни средства – отрвертки, ножчета,които все пак при едно множество от хора, когато контактуваш с тях – наистина е много трудно“, казва още ген. Владимиров. При посещението възникнали и извънредни задачи – като търсене на стълба за самолет и издирване на дърводелци по спешност. „През нощта ходихме в Светия синод. И за зла участ около 2-3 милиметра не стигаха да мине количката на папата. И в 2.30 докарахме дърводелци, отрязаха част от первазите и колата мина спокойно…“, спомня си още бившият шеф на НСО. Така папата си тръгва от България с благословия. А месец по-късно изпраща на генерала специален дар – барелеф и благодарствено писмо за охраната на българска земя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Бивш шеф на НСО: Посещението на папата е с висока степен на риск"}
{"url": "https://trud.bg/%d0%b2-%d0%b7%d0%b0%d0%bf%d0%b0%d0%b4%d0%bd%d0%b0%d1%82%d0%b0-%d1%87%d0%b0%d1%81%d1%82-%d0%bd%d0%b0-%d0%bc%d0%be%d0%bd%d0%b3%d0%be%d0%bb%d0%b8%d1%8f-%d0%b5-%d0%be%d0%b1%d1%8f%d0%b2%d0%b5%d0%bd%d0%b0/", "text": "В провинция Баян-Улгий двама местни жители са починали от чума, след като са яли месо от диво животно и е обявена карантина до 6 май, която забранява на намиращите се в областта хора, включително чуждестранни туристи да напускат региона, предава TACC. Според информацията няма други заразени. Такива инциденти се случват на всеки няколко години, тъй като районът е ендемичен за тази болест. Посолството на Руската федерация препоръчва руснаците да се въздържат от пътуване до тази част на Монголия, тъй като те не могат да напуснат провинцията, докато карантината не приключи. Сред задържаните заради карантината туристи има граждани на Русия, САЩ, Япония, Германия и други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " В западната част на Монголия е обявена карантина заради чума"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-sin-cars-%d0%ba%d0%be%d0%b3%d0%b0%d1%82%d0%be-%d0%b3%d0%be%d0%b2%d0%be%d1%80%d0%b8%d0%bc-%d0%b7%d0%b0-%d0%ba%d0%b8/", "text": "Много е важно, когато говорим за киберсигурност и изкуствен интелект на първо място да слагаме човека, който контролира системата от начало до край. С две думи: човекът да остане управляващ процесите. Това каза водачът на листата на ГЕРБ и СДС за изборите за Европейски парламент Мария Габриел, която заедно с кандидата за евродепутат Андрей Новаков  посетиха днес русенския производител на автомобили Sin Cars със собственик инж. Росен Даскалов, съобщиха от партията. С тях бе още народните представители от ГЕРБ – Русе Пламен Нунев, Светлана Ангелова и Андриан Райков. Публикувахме етичните принципи за изкуствен интелект преди около 3 седмици, а до края на годината предстоят да бъдат тествани. Русе е един от градовете, в които много ясно можем да посочим как се пазят данните, събирани от свързаните безпилотни автомобили, кой контролира, как се управляват, по какъв начин изкуственият интелект взема крайното решение, добави тя. Радвам се, че Русе има предприемач – иноватор, който отсега работи за бъдещето, а част от него са безпилотните коли, отбеляза при визитата във фирмата Мария Габриел, като изрази подкрепата си за визионерския опит на Даскалов. Мария Габриел коментира, че ще бъде създадена европейска платформа, на която експерти за безпилотните коли да обменят опит и добри практики, да дават предложения. В нея ще бъдат включени такъв тип хора с голям практически опит в техническите иновации на европейско ниво, вкл. и от Русе. Инж. Даскалов представи фирмата, като се спря на първите разработки, свързани със състезателни автомобили със същата марка. Кандидатите за евродепутати Мария Габриел и Андрей Новаков разгледаха шосейната версия на SIN R1, както и зареденият с високоокатанов адреналин SIN R1 GT4, които стават все по-популярни. Спортния GT4 е неолъчна част от състезателната сцена из Европа, Австралия и Америка. Заедно със SIN R1 VTX, двата модела властват над най-популярните състезателни писти. Двамата направиха тест на автомобилите. Кандидатите за евродепутати научиха от собственика на Sin Cars, че се подготвя изграждането високотехнологична фабрика за производство на електрически и хибридни автомобили в Русе. Той обясни, че производствената линия трябва да стартира през 2020 г. Първоначалната инвестиция е над 10 млн. лв. и ще разкрие между 50 и 100 нови работни места. Оптимизираният производствен процес ще позволи бързо и лесно сглобяване на различните варианти на платформи, като се използват стандартни материали. Новата производствената линия L-City е проектирана с годишен капацитет от 20 000 автомобила, които ще бъдат насочени към европейския пазар. Една от водещите цели при създаването на проекта L-city е ангажирането с каузата за опазване на околната среда, намаляване на емисиите в градовете и създаване на по-здравословна жизнена среда, отбеляза инж. Даскалов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Мария Габриел в Sin Cars: Когато говорим за киберсигурност и изкуствен интелект, на първо място трябва да слагаме човека"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b0-16-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b3%d1%80/", "text": "Български гражданин бе осъден на 16 години затвор за изнасилване във Великобритания, съобщи  . Името му е Митко Насков, на 19 години. Снимката е разпространена от съда. Той бе признат за виновен още през януари, но съдът сега се произнесе присъдата. Самото изнасилване станало на 12 август миналата година, през нощта около 3 часа, в град Скарбъро. Жертвата му е жена, на която не се разкрива самоличността. Известно е, че преди изнасилването тя е била на бар и се е прибирала към дома си. Насков нападнал жертвата си в центъра на града, завлякъл я в тъмен ъгъл на улица, където я е изнасилил. Жената го молила да спре, но той ѝ отвърнал, че всичко е наред, преди да опита да я изнасили отново. Прекратил нападението си едва когато три жени чули писъците на жената и тогава се подплашил и побягнал. Една от жените дори опитала да го проследи, но в един момент го изпуснала в нощта. По-късно тя обаче е и един от свидетелите срещу него. Той е заловен в жилището, което обитавал 15 часа по-късно. Камери в района показали как бяга от мястото на престъплението. Лицето му не се виждало, но е идентифициран по издайническа татуировка. При бягството му момичето успяло да скъса тениската на нападателя си и от камерите се вижда как 19-годишният изнасилвач бяга гол до кръста през града. Впоследствие съвпаднало и ДНК-то на Насков. През цялото време на процеса Насков твърдял, че е невинен. Обяснил, че говори слабо английски език и че пристигнал във Великобритания около два месеца по-рано, след като негов приятел му обещал работа. Разпитани са и негови приятели, с които той купонясвал по-рано вечерта. Именно за периода, в който е извършено изнасилването, те обяснили, че Насков „бил изчезнал някъде“. Присъдата му е 12 години плюс допълнителни 4, които според британското законодателство могат да бъдат наложени по преценка на съдията при определени престъпления, сред които сексуалните. Съдията похвали и трите жени, които са успели да се намесят, и по-специално тази, която го последвала, като ѝ присъди награда от 500 паунда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Осъдиха на 16 години затвор български гражданин за изнасилване във Великобритания"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d1%80%d1%83%d1%81%d0%b5-%d0%be%d1%82%d0%bd%d0%be%d0%b2%d0%be-%d0%b5-%d0%bd%d0%be%d0%b2%d0%b0%d1%82%d0%be%d1%80-%d0%bf%d0%be/", "text": "Искам да поздравя Русе, защото отново е новатор. Русе се пребори при първата покана да бъде не само сред първите поканени, но и след селекционираните по инициативата WiFi4EU. Понястоящем България като брой общини е втора в Европа. Трябва да свикнем, че благодарение на предприемчивостта и на духа ни ще продължим да бъдем в горната част на таблицата в ЕС, каза Мария Габриел, която е българският еврокомисар за цифровата икономика и цифровото общество в настоящия състав на Европейската комисия. Това стана при официалното откриване на първия етап от проекта WiFi4EU, съобщиха от пресцентъра на партия ГЕРБ. Събитието се състоя пред надписа „Русе“ до символа на града – Паметника на свободата, на площад „Свобода“. То бе уважено още от народните представители от ГЕРБ – Русе Пламен Нунев, Светлана Ангелова, Андрейн Райков, зам. – областния управител Валентин Колев, десетки русенци. Мария Габриел пожела на проекта да даде видимост на невероятното културно богатство, което има да покаже Русе. Тя заяви, че проектът има големият потенциал да се превърне в история на успеха. „Нека продължим да работим за Русе и Европа“, завърши еврокомисарят. „Този безплатен и безжичен интернет дава ввъзможност на община Русе да бъде в пряка връзка с останалите европейски общини и да е по-видима. Това е страхотна придобивка за русенци, най – вече за младите хора. По този начин изцяло се насърчава туризма“, отбеляза кметът на Община Русе Пламен Стоилов в присъствието на своя заместник Страхил Карапчански. Направена бе демонстрация на качеството и скоростта на връзката. Предстои осигуряване на безплатен интернет на площад „Батенберг“, Ларгото пред Операта, Парка на младежта /в района на Вазата/и кея след завършване на неговото обновяване с европейски средства. Така Община Русе реалира успешно инициативата WiFi4EU. С получения ваучер на стойност 15 000 евро благодарение на българския еврокомисар тя осигури нова публична безжична мрежа за предоставянето на безплатен Wi-Fi достъп на обществени места на открито или на закрито, които вече са с променен облик благодарение на осъществените проекти с европейски средства, стана ясно днес. Русе е областта с най-голям брой общини в Северен централен район, които спечелиха ваучер за безплатен безжичен интернет. Мрежи ще има в 75% от общините поради инициативността на местната власт, която осъзнава перспективите пред развитието на цифровото общество дори и в най – малките населени места на региона. Избори 2019. Платено съдържание. Купуването и продаването на гласове е престъпление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Мария Габриел: Русе отново е новатор по инициативата WiFI4EU\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bf%d1%80%d0%be%d0%b2%d0%b5%d1%80%d0%b8-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%b2%d0%b8/", "text": "Премиерът направи инспекция на участъка от магистрала „Тракия“, където в момента се ремонтира един от виадуктите. Бойко Борисов спря там, за да поговори с работниците на път за град Ръковски, където тече финалната подготовка за посещението на папа Франциск. „На практика се правят чисто нови мостове“, коментира Борисов. Намираме се на 70 метра височина. Искам да видят хората в какви условия се работи. Днес е събота, почивен ден“, допълни премиерът. „Работете, но се пазете“, обърна се той към работниците. Борисов подчерта, че до 1 юни ремонтите трябва да са приключени.", "date": "2019.05.04", "title": " Премиерът провери изграждането на виадукт на магистрала „Тракия“ (ВИДЕО)"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b8-%d0%b0%d0%bd%d0%b4%d1%80%d0%b5%d0%b9-%d0%bd%d0%be%d0%b2%d0%b0%d0%ba%d0%be%d0%b2-%d0%bf%d1%80%d0%b8%d1%81%d1%8a%d1%81/", "text": "„Благодарим Ви за това, че България е изписана със златни букви в историята на спорта. На вас млади хора пожелавам вдъхновение и упорит труд, за да издигнете на още по – големи висоти българската тежка атлетика. Спортът възпитава и отношенията между хората. Пожелавам на всички да се гордеем с постиженията ви“, каза водачът на листата на ГЕРБ и СДС за изборите за Европейски парламент Мария Габриел и кандидатът за евродепутат Андрей Новаков присъстваха на откриването на осмия международен турнир по вдигане на тежести „Купа Русе“ 2019. Те приветстваха над 100 участници от цялата страна в спортната зала на Русенския университет „Ангел Кънчев“. Сред официалните гости на турнира бяха още народните представители от ГЕРБ – Русе Пламен Нунев и Светлана Ангелова, кметът на Община Русе Пламен Стоилов, старши треньорът на националния тим по вдигане на тежести Иван Иванов и медалистите от световни, европейски и олимпийски турнири като Нено Терзийски, Норайр Норикян, Севдалин Маринов, Стефан Топуров, Янко Русев, Алан Цагаев. Състезанието се провежда по системата Синклер в четири възрастови групи – момчета, кадети, юноши и жени. Освен индивидуално, ще има и отборно класиране. Награждаването на призьорите ще бъде в късния следобед. За победителите са осигурени купи, грамоти и медали от русенския клуб и предметни награди от Ученическата спортна школа – Русе. Домакин на събитието е Тежкоатлетически спортен клуб „Русе“ с председател доц. д-р Кирил Панайотов. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Мария Габриел и Андрей Новаков присъстваха на откриването на осмия международен турнир по вдигане на тежести „Купа Русе 2019“\t"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bd%d0%b0%d1%88%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%b7%d0%b0%d0%bc%d0%b8%d0%bd%d0%b0%d0%b2%d0%b0/", "text": "Наша делегация заминава на 7 май за Вашингтон, за да преговаря за придобиването на нов тип боен самолет за Българската армия. Това съобщи министърът на отбраната Красимир Каракачанов. Делегацията ще бъде водена от заместник-министърът на отбраната Атанас Запрянов, а в нея ще влязат командирът на Военновъздушните сили ген.-майор Цанко Стойков и специалисти от ВВС, както и представители на министерствата на финансите и на икономиката, предаде БГНЕС. „Указанията са много ясни – да се придържаме към цената, фиксирана от парламента, без това да намалява способностите на самолетите, които трябва да закупим“, каза Каракачанов. Заедно с началникът на отбраната генерал Андрей Боцев министърът участва във видеоконферентна връзка с командирите на контингентите ни зад граница в Министерството на отбраната. Каракачанов обясни още, че българската делегация ще трябва да повдигне темата за вноските за новите самолети и да настоява те да не се плащат наведнъж. „На няколко равни вноски искаме да се направи, за да не ни затрудни изведнъж. Видяхте, че премиерът декларира, че парите ги имаме и са заделени, но е по-добре да бъдат изразходвани на няколко вноски, а не еднократно, защото това би ни затруднило при реализирането на други проекти или за поддръжката на съществуващата техника“, аргументира се военният министър. Красимир Каракачанов повдигна и темата за индустриалното сътрудничество и обяви, че страната ни ще предложи да бъде издигнат център за обучение на пилоти в Долна Митрополия, което да бъде свързано и с предстоящото възстановяване на военновъздушното училище там.", "date": "2019.05.04", "title": " Каракачанов: Наша делегация заминава на 7 май за Вашингтон за преговори по покупката на Ф-16"}
{"url": "https://trud.bg/%d1%86%d0%b2%d0%b5%d1%82%d0%b0-%d0%ba%d0%b0%d1%80%d0%b0%d1%8f%d0%bd%d1%87%d0%b5%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d1%82%d0%b0%d0%bd%d0%b0-%d0%bb%d0%b8%d0%b4%d0%b5/", "text": "Европа гледа вътрешните ни разправи и това не води до нищо добро, каза председателят на НС Цвета Караянчева в Златгорад, предаде  . Според Караянчева опитите за очерняне и омаскаряване по време на предизборната кампания звучат неубедително на фона на водещата позиция, която страната ни има на България на Балканите и успешното ни европредседателство. „В тези избори, загледани  в собствените си разправии, може би ще изпуснем възможността да заявим по категорично позицията си, защото за тези две години наистина България стана лидер на Балканите, и когато започнем да говорим небивалици и лъжи, че това не е така, Европа също гледа и ако сами хвърляме кал върху себе си, това няма да доведе до нищо добро“, каза председателят на НС. Вървят лъжи, личностни нападки, а когато започнем да говорим небивалици, сами хвърляме кал върху себе си. Черният пиар не носи дивиденти и това е доказано в годините, предупреди Караянчева.", "date": "2019.05.04", "title": " Цвета Караянчева: България стана лидер на Балканите"}
{"url": "https://trud.bg/%d0%bf%d1%80%d0%b5%d0%b4%d1%81%d0%ba%d0%b0%d0%b7%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d0%b2%d0%b0%d0%bd%d0%b3%d0%b0-%d0%b8%d0%b7%d0%bb%d0%b8%d0%b7%d0%b0%d1%82-%d0%b2%d1%8a%d0%b2-%d1%84/", "text": "Неизвестни и неразказвани до сега пророчества на Ванга ще видят бял свят във филм, посветен на легендарната ясновидка. Премиерата на лентата ще бъде в Зала 1 на НДК на 7-и юни. А вдъхновител на филма се оказва известният руски политик и шахматист Кирсан Илюмжинов, който навремето се среща с Ванга в Рупите чрез сегашния сценарист и режисьор на продукцията Стоян Петров. Заглавието на филма е “Ванга – човек и феномен”. Наред с известните вече предсказания на пророчицата – за трагедията от проливането на кръвта в Сирия, за избора на първия чернокож президент на САЩ Барак Обама, за кошмара от пламъците на Нотр Дам, в новия филм се показват архивни кадри за бъдещето на Русия, България, Америка и Япония. Чуват се ясно думите на Ванга дали светът е изправен пред Трета световна война. Пак новата продукция припомня, че пророчицата от Петрич е вкарала над 5500 души в православната вяра. Както и че приживе често е повтаряла на близките си: “Това, което ви учат в училище, че няма Бог, да знаеш, лъжат ви. Има Бог. И тия дето ви учат и пишат учебниците, че няма Бог и си мислят, че тяхната ще е вечна, да знаеш, ти ще ги видиш как си отиват.” Документалният разказ от очевидци показва как Ванга не е спестявала на политиците истини. И е предсказвала директно дори на най-високопоставените в Кремъл. “Много от тях – президенти, губернатори, журналисти от Русия по това време са били съвсем честни и обикновени хора. Беше време, когато много се говореше за разпада на Русия. Нормално беше да питат Ванга, на която в Русия вярват безрезервно. И точно Ванга да ти каже: “Русия ке се оправи!”, казва Стоян Петров. Лично на Леонид Брежнев Ванга казва, че след няколко години ще го изберат за Генерален секретар на Компартията на СССР. Прессекретарят на Борис Елцин и известен руски журналист Сергей Медведев споделя своите впечатления във филма от Рупите: “Там има много горещи извори, температурата в които е много висока – 80-90 градуса и затова има толкова изпарения във въздуха. И въобще има някаква магия на това място – тя определено ми подейства. И наистина, когато изведнъж и за първи път попаднеш на това място, възниква усещането за нещо необикновено. На мен, например, ми изглеждаше, че тук се е приземил извънземен кораб”. Писателят и изследовател на феномени Христо Нанев казва, че хората с необикновени способности като Ванга, имат друга представа за времето. “Ние, в нашата представа за света, все още имаме линейна представа за времето, т. е. – минало, настояще, бъдеще разположени на една права. Да, обаче за феномените това не е така. При тях времето е триизмерно, не е на една права. Минало, настояще, бъдеще са едно”, казва Христо Нанев. Христо Нанев отбелязва още пред камерите на филма за Ванга, че такива възможности на духовното проникновение е твърде вероятно в бъдеще да притежават всички хора, “но засега само единици го имат”.   Стоян Стоянов, племенник на Ванга: Има една религия – не прави зло За религиите казваше “Има хиляди религии в целия свят. Аз съм православна християнка. Но има една религия, която се нрави Богу и е много кратка и ясна: не прави зло! Останалото е писани работи”. Това беше нейната философия.   Кирсан Илюмжинов, първи президент на Калмикия (1993-2010), президент на Световната шахматна федерация (1995-2018): Не посмях да споря с нея Аз мислех да Ви попитам къде да работя? Имам свои собствени компании в Америка, в Европа, в Русия. И си мислех да се посъветвам с вас относно бизнеса – къде да отида на работа в Швейцария ли, в Америка ли? А Ванга така рязко каза: “Не, ще отидеш да командваш народа си, републиката.” Казвам: Аз съм млад, на 30 години – къде ще командвам хората? – Не, не, не, какво имате там при вас? – Ами ще имаме избори след половин година… – Ще бъдеш президент, и ето така удари по масата. Не посмях да споря с нея.   Проф. Недим Генджев: Ти го наричаш Господ, Буда, Йехова, Аллах, а той е един! Като човек беше много сърдечна, приемаше хората, даваше им акъл, помагаше, идваха да се допитват до нея. Но, вие много добре знаете, че всичко, което определя съзнанието на хората, виждането на хората идва от всевишния Аллах. Щото той е един! Ти го наричаш Господ, Буда, Йехова, Аллах… той, Бог е един!   Стоян Петров, сценарист на филма за Ванга “Човек и феномен”, пред “Труд”:  Три седмици след първата си среща с пророчицата се кръстих Запознахме се през 1992 г. и запомних няколко неща за България  – Казвате, Господин Петров, че Ванга е преобръщала живота на хората. Как?  – Обикновено хората отиваха при леля Ванга по две причини – или имаха големи проблеми, което беше в 90 процента от случаите, или някой ги запознава. Аз имах шанса да се запозная с нея на кафе. Седнахме да си говорим и в един момент тя ми спомена един епизод от детството ми, който го знаехме само аз и майка ми и един неин братовчед. Така съм чул, че е било и при други хора – тя ти казва неща, за да й повярваш. След което ти започваш да гледаш на един такъв феномен по един различен начин. И аз от един абсолютно невярващ човек, да не говорим за предсказания, врачки и т.н., три седмици след първата си среща с пророчицата Ванга се кръстих. Съзнателно и с желание. Тя ми показа, че този невидим свят съществува, че тази невидима сила я има – че има Господ. Който както иска, така да го нарича. И след време остава само желанието да споделяш, че такъв човек има, че помага. Започваш да търсиш повече такива хора, които са в някаква степен нейни последователи, разширяваш кръга на хората, с които общуваш. Животът на леля Ванга доказва едно – всички сме еднакви. Независимо дали ще дойде прессекретар на президент или президент на република или президент на международна организация или ще дойде шофьорът или строителят – всички имаме едни и същи проблеми. Както казва един от участниците във филма Христо Нанев – писателят от Пловдив, който е изследовател на феномени: “Тези хора са изпратени от Господ. Те са част от пръста Божи”. Или както казва Любомир Алексиев във филма: “Чрез такива хора говори Божият дух”. Хора като леля Ванга, а такива е имало преди нея, има и след нея – такива хора са проводници на Божия дух. Тези, които са истински, а не самозванци. – Откога датира познанството Ви с Ванга?  – Реално се запознах с нея през 1992 година и контактувах с нея през последните четири години от живота й. Много интензивно се получиха тогава срещите ни. Живеех и работех в Русия, в Москва, в търговското представителство на България и се получи така, че през последните години тя канеше хора. Може би е усещала по някакъв начин, че времето й изтича и тя така, например, ни каза да отидем и да потърсим Кирсан Илюмжинов (президент на Република Калмикия, Руска Федерация 1993 – 2010, президент на ФИДЕ – 1995 – 2018, б.р). Тогава той беше само млад и обещаващ бизнесмен. Всъщност, през последните 20-25 години по различни начини участвах в създаването и заснемането на доста филми за Ванга – предимно руски. Заедно с участията ми в телевизионни формати в Русия по теми за Ванга, този опит някак закономерно прерасна в идеята за нов филм за ясновидката и така преди около година тази идея влезе в действие с помощта на Кирсан Илюмжинов – политик и общественик, голям приятел на Ванга. Той винаги и досега остана верен на паметта й. Навремето точно така станаха нещата – аз лично намерих Кирсан Илюмжинов, доведох го в Рупите и му превеждах. – Точно Кирсан Илюмжинов Ви се доверява да направите и сегашния филм за пророчицата, имате кадри с него. Кого още ще видят зрителите в продукцията?  – Филмът е с разкази и с документални кадри от много хора. Доверие ми бе оказано и от близките до Ванга Димитър Вълчев и Иван Драмов от “Фондация Ванга”, които ни създадоха великолепни условия за снимки на Рупите. Също и хората, които се грижеха за нея – дъщерите на баба Витка Петреска – Стефка и Наташа, шофьорът на Ванга – Жоро Търнаджиев. Получих съдействие от писателката Жени Костадинова, която посвети години от живота си в намирането на факти, случки и хора, свързани с Ванга. Има разкази на нейния племенник Стоян Стоянов и на сина му Огнян Стоянов, както и журналистката Богомила Косатева. Благодарен съм на администрацията на музея на Ванга в град Петрич. Пак чрез съдействието на хора, питаещи уважение към Ванга, се свързах с Владика Йоан Богослов, който говори за пръв път за пророчицата и потвърди факти и предсказания, за които имаше различни мнения досега. Записахме проф. Недим Генджев, който също се е срещал с Ванга и се отнася с огромно уважение към нея и делата й. Без всичкото това съдействие и съгласие на тези хора, както и на близки до Ванга хора – заслужилата треньорка и общественичка Нешка Робева, кинематографистът Стилиян Иванов, народният певец Илия Луков, племенникът й от Ново Село Никола Гачевски, кинематографистът и бивш прес-секретар на президента Елцин – Сергей Медведев, този филм нямаше да го има. Благодарен съм, че в процеса на пост продукцията се включиха Андрияна Петкова и Любомир Алексиев, който е последовател на Ванга, ясновидец и продължител на нейната мисия. Без тях създаването на филма нямаше да е възможно. – Споменавала ли е пред Вас Нострадамус, Петър Дънов…?  – Пред мен – не. Но Нострадамус е споменалава пред очевидци, споменавала е и Саи Баба. Това е феномен,който човек не може да си обясни. Тази жена, която си е от село, не е имала образование, просто черпи познание от огромен източник на информация. Във филма се постарахме да имаме по-човешка гледна точка. Такава, която да разкаже на по-младото поколение що за човек е била Ванга. Представихме си, че искаме да разкажем за Ванга на студент от Англия, Америка или пък от Канада за пръв път чува за Ванга. Да разкажем живота й – същността му да помага, да познава на хората. Да разкажем за призванието й, което тя е приела. – Какво запомнихте от срещите си с Ванга?  – Добротата й. Добротата и едно такова, чисто човешко опрощение. Хем искаме да чуем, хем искаме да узнаем и хем не вярваме. Тя го знаеше това. Много често като казваше на някого нещо, след това се обръщаше на страни и току каже: “Няма да ми повярва”. Много го преживяваше това. Но ми правеше впечатление благородството й, с което приемаше всички – отишли сме при нея с всичките си кусури, лъжи и страхове, и пак след всичкото, което казва, ние пак си знаем своето. Е, викала е, не е приемала, нормално. Това са човешки работи. Ние това се стараем да покажем – човека и феномена. В това се съдържа и трагедията, и величието наедна такава съдба. Защото да знаеш всичко, да не виждаш – да нямаш зрение, да си се отказал от почти всичко, да посветиш този живот всеки ден на хората… Според някои източници не по-малко от милион човека са минали през живота й. Това е интересното при тази жена. И тя е била в България. Тя е наше духовно наследство. И като оставим високопарните слова, искаме да разкажем простичко за нея. Ванга говори и за България. Естествено, България занимава голяма част от мислите й. Тя казва няколко неща за България, но ние трябва да искаме да ги чуем. Вярно е, че е казала, че като се възстанови Базиликата в Плиска ще се оправи България, но тя казва и ние какво трябва да направим. – А какво трябва да направим ние, българите?  – Да сме заедно. Българите трябва да си вярваме един на друг и да сме заедно. В един от разказите на очевидците се казва, че всеки българин поначало е стойностен. Но по единично. А трябва да го направим заедно. За мое голямо удовлетворение установих, че паметта за Ванга е жива и Слава Богу ще живее чрез всички тези хора и убеден съм чрез хилядите, които я помнят, обичат и уважават. Чрез очевидци и близки разказваме още веднъж за тази скромна и същевременно велика в своето себеотрицание жена, която е живяла в посвещение да помага на всички нуждаещи се. Тази жена е кръстена, венчана и е получила последно причастие в съответствие с всички православни правила. Надявам се, че с филма ще сме прибавили частица познание и поклон пред паметта й. Стоян Петров е роден на 18 септември 1960 година във Видин. По образование е инженер и икономист. Семеен. Работил е дълги години в Русия и в Канада. С Ванга се запознава през последните години от живота й и за кратък период става основния човек, който превежда на руснаци при посещенията им при пророчицата. Сценарист и режисьор на новата продукция за Ванга.", "date": "2019.05.04", "title": " Предсказанията на Ванга излизат във филм\t"}
{"url": "https://trud.bg/%d1%81%d0%b8%d0%bb%d0%bd%d0%b0-%d0%b5%d0%ba%d1%81%d0%bf%d0%bb%d0%be%d0%b7%d0%b8%d1%8f-%d1%80%d0%b0%d0%b7%d1%82%d1%8a%d1%80%d1%81%d0%b8-%d1%85%d0%b8%d0%bc%d0%b8%d1%87%d0%b5%d1%81%d0%ba%d0%b8-%d0%b7/", "text": "Четирима души са ранени, а трима се смятат за изчезнали, след като силна експлозия разтърси химически завод в района на Чикаго,  съобщщи AFP. Взривът е станал въс фабрика за силикон на 40 мили северно от Чикаго, в петък вечерта местно време. В района е съобщено за „много силен тътен от взрив и локален земен трус“, информираха от шерифството на окръга. Смята се, че девет души са били сградата по време на инцидента, каза Стив Ленци, началник на противопожарната служба на Уокиган. Четирима са били транспортирани за лечение в близките болници. „В този момент не сме в състояние да открием трима души“, каза Ленци пред местен филиал на телевизионния канал ABC.", "date": "2019.05.04", "title": " Силна експлозия разтърси химически завод край Чикаго (ВИДЕО)"}
{"url": "https://trud.bg/%d0%b5%d0%bc%d0%b8%d0%bb%d0%b8-%d1%80%d0%b0%d1%82%d0%b0%d0%b9%d0%ba%d0%be%d0%b2%d1%81%d0%ba%d0%b8-%d0%b1%d0%b5%d0%b7-%d0%b4%d0%b0-%d0%b8%d1%81%d0%ba%d0%b0-%d1%81%d0%b8-%d1%81%d0%ba%d1%8a%d1%81/", "text": "Топ моделът Емили Ратайковски за пореден път провокира своите фенове, качвайки разголени кадри. На един от тях, тя е облечена в джинси, които освен на коленете, са скъсани и отзад, на дупето. „Без да искам“, написа Емили към снимката, на която показва отблизо скъсаните си дънки. Феновете й обаче, не повярваха на „случайността“ – обвиниха Емили, че цепката е направена нарочна и че снимката е твърде банална. Въпреки това, кадъра събра над 1, 7 милиона лайкове за по-малко от 24 часа. В профила на Емили в Instagram тя редовно публикува снимки по бельо или такива, на които е по-разголена. Моделът неведнъж е споделяла, че да се снима гола не я притеснява и по този начин иска да насърчи всички жени да се гордеят с телата си и да ги показват, независимо от мнението и реакцията на обществото.", "date": "2019.05.04", "title": " Емили Ратайковски „без да иска“ си скъса дънките (СНИМКА)"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b7%d0%b0-%d0%b2%d0%b8%d0%b7%d0%b8%d1%82%d0%b0%d1%82%d0%b0-%d0%bd%d0%b0-%d0%bf%d0%b0%d0%bf%d0%b0%d1%82%d0%b0-%d1%81-%d0%bf%d1%80%d0%b5%d0%b7%d0%b8%d0%b4/", "text": "Премиерът Бойко Борисов пристигна в град Раковски, където текат последните приготовления преди посещението на папа Франциск. Борисов посети католическия храм „Пресвето сърце Исусово“ където главата на Римокатолическата църква ще даде първо причастие на над 200 деца. Заедно с премиера в града е и вътрешният министър Младен Маринов. След утрешната литургия храмът ще бъде затворен в очакване на папата. „Постарали са се, всичко е добре направено“, отчете премиерът. „Посещението е изключитлно важно и цял свят ще го следи. Нащрек сме. Рекламата за България е безспорна. Не само за България, но и за нашите съседи от Македония. Това е знак на един свят човек, обичан папа и много популярен. Над 760 камери ще снимат и предават по цял свят. Аз съм изключително благодарен, че той прие поканата“, коментира министър-председателят. Относно подготовката за посещението Борисов добави: „С президента Радев работим съвместно – двете институции, в синхрон, за да има полза за България“. „Той има покани в много държави и е изключително трудно да се организира такова посещение“, допълни премиерът. „В света няма да има медия, която да не съобщи къде е папата“, каза той.", "date": "2019.05.04", "title": " Борисов за визитата на папата: С президента Радев работихме заедно (ВИДЕО)"}
{"url": "https://trud.bg/%d0%b2%d0%bc%d1%80%d0%be-%d0%bd%d0%b5-%d0%be%d1%82%d1%81%d1%82%d1%8a%d0%bf%d0%b2%d0%b0%d0%bc%d0%b5-%d0%be%d1%82-%d0%bd%d0%b0%d1%88%d0%b0%d1%82%d0%b0-%d0%bf%d0%be%d0%b7%d0%b8%d1%86%d0%b8%d1%8f-%d0%b2/", "text": "Патриотите от ВМРО: Служителите на реда трябва да могат да стрелят при самозащита! Не отстъпваме от нашата позиция, въпреки че ЦИК използва правомощията си, за да ни репресира политически. Не отстъпваме и от това, че българските граждани трябва да имат право да защитават здравето, живота и собствеността си! Късно снощи комисарите от избирателната комисия издадоха решение за глоба на ВМРО и Ангел Джамбазки с неоснователни мотиви и тенденциозно тълкувание на Изборния кодекс, именно заради думи в защита на служителите на реда и българските граждани от страна на Джамбазки. Нека поръчителите на решението на ЦИК да застанат с имената си. Защо се крият зад назначенията си в комисията? Това се казва в позиция на ВМРО – Българско национално движение, по повод Решение 253-ЕП на ЦИК от 03.05.2019г. в 23:08ч. В него Централната избирателна комисия се произнесе по сигнал на СЕМ с вх. № ЕП-20-209/02.05.2019 г., за „предизборен клип“ (а всъщност репортаж), излъчен по една от телевизиите, на който в два кадъра се вижда българското знаме. На последвалите заседания е взето решение ВМРО – БНД и водачът на листата за евроизборите Ангел Джамбазки да бъдат глобени заради това, че има два кадъра на знамето на Р България и че комисията: „…УСТАНОВЯВА нарушение на забраната на чл. 183, ал. 4, изр. първо ИК от кандидата за член на Европейския парламент от Република България Ангел Чавдаров Джамбазки да се накърняват добрите нрави, каквото представлява положителната оценка за използването на огнестрелно оръжие от полицията и въоръжените сили при овладяването на публични безредици“. Пълният текст на цитирания член от Изборния кодекс, може да прочетете тук: От решението на ЦИК, ние Патриотите от ВМРО, си правим два извода – първо, че членовете на комисията не са прочели внимателно основния си нормативен акт – Изборния кодекс. В това число § 1, т. 17 от Допълнителните разпоредби. Въпросният материал е репортаж, заснет и изготвен от телевизионен екип на една от телевизиите. Това не е агитационен клип на партия ВМРО и не е изготвен от нас. И второ – благодарим на ЦИК, че очевидно са изключително загрижени за доброто име и нрави на г-н Джамбазки, тъй като, съгласно разпоредбите на чл. 183, ал. 4 от ИК го глобяват за: „..материали, които накърняват добрите нрави, честта и доброто име на кандидатите“.  Госпожи и господа от ЦИК, радваме се, че сте загрижени за нашия кандидат, но много Ви молим да оставите на нас да мислим за доброто име и нрави на заместник-председателя и водач на листата на ВМРО Ангел Джамбазки. Разбираме, че изпълнявате политически поръчки като се опитвате всячески да спирате дейността на най–активния представител на България в ЕП и да саботирате, очевидно набиращата сила партия ВМРО, но поне четете законите и правете правен, а не политически анализ на ситуациите. Вие сте поставени на позициите си, не като политици, а като експерти. А що се отнася до изказването на г-н Джамбазки за събитията в Куклен и действията на полицията в Брюксел при такива ситуации, то ние Патриотите от ВМРО заставаме категорично зад него. Служителите на реда от МВР, Министерство на отбраната и всички други служби за сигурност трябва да имат не само право, но и пълната подкрепа на държавата да използват оръжията си, за да защитят себе си и всички български граждани (от банда пияни цигани). Те трябва да имат неприкосновеност. Категорични сме и стоим зад нашата дългогодишна позиция, че и всички българските граждани трябва да могат да защитават здравето, живота и собствеността си. Искаме разширяване на института на неизбежната отбрана, както и отпадане на бързото производство за тежки престъпления в НПК. Българските граждани трябва да имат възможност да се бранят и трябва да бъдат бранени от държавата! Избори 2019. Платено съдържание. Купуването и продаването на гласове е престъпление.", "date": "2019.05.04", "title": " ВМРО: Не отстъпваме от нашата позиция, въпреки че ЦИК използва правомощията си, за да ни репресира\t"}
{"url": "https://trud.bg/%d0%b5%d0%b2%d0%b0-%d0%bc%d0%b0%d0%b9%d0%b4%d0%b5%d0%bb-%d0%b3%d0%b5%d1%80%d0%b1-%d0%bc%d0%be%d0%b6%d0%b5%d0%bc-%d0%b4%d0%b0-%d1%81%d0%b5-%d1%81%d0%bf%d1%80%d0%b0%d0%b2%d0%b8%d0%bc-%d0%bc%d0%bd/", "text": "„Кандидатите на ГЕРБ можем да се справим много по-добре от опонентите ни в Европейския парламент. Доказахме през изминалите 5 години, че сме опитен и амбициозен европейски отбор и днес заставаме пред българските граждани със своите реални постижения и резултати. В листата на БСП преобладават европейските аматьори, а ние сме отлично разпознаваеми в Брюксел и пред нас затворени врати в европейската политика няма. ГЕРБ е единствената партия, която може да гарантира неотклонно пътя на България към една по-стабилна и действително обединена Европа.“ Това заяви кандидатът за евродепутат от ГЕРБ Ева Майдел при разговор с граждани от област Велико Търново на 4 май 2019 г. Българският евродепутат се срещна с граждани от Велико Търново, Пчелище, Първомайци, Павликени и Поликраище. Ева Майдел има информационен офис в региона и през последните пет години осъществява редица инициативи в областта. Тя откри риболовен турнир на езеро „Света гора“, чието провеждане подкрепя от създаването му преди две години. „Населените места в област Велико Търново ще са от най-печелившите от довършването на магистрала Хемус до 2023 г., което беше гарантирано от правителството на Бойко Борисов със заделянето на над 1 милиард лева от бюджета и възлагане на поръчката. Изграждането на другите масгистрали в странат доказа, че около тях се отварят много нови производства и работни места, доходите растат. Регионът няма да има проблем със задържането на младите хора, което е най-ценното.“ Това допълни Ева Майдел. „Изключително важно за всички е кой ще защитава интересите на регионите в следващия Европейски парламент, защото виждаме, че европейски средства вече са инвестирани и в най-малките населени места”, каза кметът на Велико Търново Даниел Панов. Той припомни, че в старата столица образованието е все по ориентирано към реалните потребности на бизнеса, като принос за това има и проучването по темата, което кметът Панов и Ева Майдел съвместно направиха  през 2015 година.  По думите на Панов,  Ева Майдел е един от най-активните български евродепутати. Той подчерта, че  драстичното намаляване на цените на телефонните разговори в ЕС и на таксите за парични преводи в евро са именно нейна заслуга. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Ева Майдел, ГЕРБ: Можем да се справим много по-добре от опонентите ни\t"}
{"url": "https://trud.bg/%d0%b4-%d1%80-%d0%b8%d0%b2%d0%be-%d1%80%d0%b0%d0%bb%d1%87%d0%be%d0%b2%d1%81%d0%ba%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83/", "text": "Предизборната кампания на ГЕРБ за област Враца бе открита с водосвет и молебен за България, отслужен от Негово Високопреосвещенство Врачански митрополит Григорий, съобщиха от партията. На 26 май ще препотвърдим европейския път на развитие на България, на Северозапада и на област Враца. За мен е особена чест и голямо предизвикателство да бъда в най-добрата листа за предстоящите евроизбори. В листата на ГЕРБ има само доказани професионалисти, хора с безспорна експертиза в европейските дела и защитаващи интересите на България като достоен член на ЕС. Това каза при официалното откриване на предизборната кампания на ГЕРБ в област Враца д-р Иво Ралчовски. Той бе категоричен, че с издигането на неговата кандидатура Изпълнителната комисия на ГЕРБ гласува огромно доверие на Областното и Общинските ръководства на партията и на целия Северозапад. „Убеден съм, че Северозападният регион ще се развива все по-бързо и по-устойчиво в границите на обединена Европа. Гласът на нашите евродепутати се чува и това е потвърждение за техните дела. Като пример мога да посоча приетия и одобрен от Европейския парламент бюджет за България, който е най-висок от присъединяването на страната ни към ЕС досега. Това означава и повече средства за нашия регион. Отправям предизвикателство към всички вас заедно да излезем на 26 май и да гласуваме с номер 12, за да продължим в правилната посока за европейското развитие на България“, призова д-р Ралчовски. Владимир Уручев заяви, че предава щафетата на една много силна листа с хора, които милеят за българската кауза и ще съумеят да защитят българския интерес. „Колкото повече депутати от тази листа влязат в Европейския парламент, толкова по-добре ще е за България. Този път наистина ни трябва победа и ние заедно ще я постигнем“, категоричен бе той. Кандидатът за евродепутат от ГЕРБ Андрей Новаков се включи в откриването на предизборната кампания в област Враца чрез видео-връзка. Той заяви, че е горд с това, което е постигнато в областта през последните 4 години. „Давам ви дума, че в рамките на тази кампания ще направим всичко възможно да затвърдим доверието на хората в нас“, каза още Андрей Новаков. Кметът на община Враца Калин Каменов изрази увереността си, че със силните кандидатури, излъчени от ПП ГЕРБ, подкрепата за България и Северозапада ще бъде много по-силна. „Аз вярвам, че на 26 май всички наши съграждани ще подкрепят листата на ПП ГЕРБ, защото алтернативата за България са можещите хора, които работят за нейния просперитет и бъдещето на децата ни“, каза още кметът на община Враца. Областният управител на област Враца и общински ръководител на ГЕРБ Малина Николова представи пред присъстващите реализираните с европейски средства проекти в областта. Тя бе категорична, че по време на управлението на ГЕРБ България винаги се е ползвала с доверието на европейските ни партньори и се е развивала. „Пожелавам на д-р Иво Ралчовски да върви смело напред и да бъде уверен, че всички ние заставаме зад него и вярваме във възможностите му да защитава интересите на Северозапада в Европейския парламент“, посочи общинският ръководител на ГЕРБ. Своята подкрепа за листата на ГЕРБ изразиха и министърът на регионалното развитие и областен координатор на ГЕРБ – Враца инж. Петя Аврамова, народният представител Красен Кръстев, кметът на община Оряхово Росен Добрев и представителят на СДС Ирина Иванова. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Д-р Иво Ралчовски, кандидат за евродепутат от ГЕРБ: На 26 май ще препотвърдим европейския път на развитие на България\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%b9%d0%be%d0%b0/", "text": "Близо 16 милиона лева са привлечени в Община Гурково от европейските програми, като предстои тяхното реализиране. За малка община това е от изключителна важност, тъй като се изпълняват обекти, за които не стигат средствата от общинския бюджет. Това каза кандидатът за евродепутат от ГЕРБ Йоана Йончева – Фильова при срещата си с жители на общината. Тя посочи, че за всички проблеми, за които и споделят хората по места, ще търси решение и ще запознае с тях народните представители и ръководството на партията, съобщиха от партията. „За успешното приключване на проектите в Гурково е необходимо много работа и търпение“, посочи областният координатор на ГЕРБ-Стара Загора Пламен Йорданов. Той припомни, че през 2013 – 2014 с правителството на Орешарски бе загубена цяла една година, а еврофондовете бяха почти замразени. „Ако това не беше така, до сега всички тези проекти щяха да са изпълнени“, подчерта Йорданов. Той напомни, че при всяко управление на БСП спират всички еврофондове, което води до забавяне на финансирането. Областният координатор призова жителите на Гурково да подкрепят младите и можещи хора, които са в листата на ГЕРБ. „Имаме двама представители от областта – Николай Диков и Йоана Йончева – Фильова, които са част от силния отбор на ГЕРБ, и които имат възможността да работят за интересите на региона“, посочи областният координатор. Той сподели още, че благодарение на усилията на досегашните евродепутати от ГЕРБ, в мандат 2014-2019 г., с 4 милиарда лева е завишена сумата от европейския бюджет за България, за следващия програмен период. „ С тези средства могат да се направят още много добри неща във всички населени места. Бюджет от 18 млрд. лв. за страната ни одобри Европейският парламент за периода 2021-2027 година“, подчерта Пламен  Йорданов. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Кандидатът за евродепутат от ГЕРБ Йоана Йончева – Фильова се срещна с жители на община Гурково\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%81%d0%b2%d0%b8%d0%bb%d0%b5%d0%bd%d1%81%d0%ba%d0%b8-%d0%b8%d1%81%d0%ba%d0%b0%d0%bc%d0%b5-%d1%81%d0%bf%d1%80%d0%b0%d0%b2%d0%b5%d0%b4%d0%bb%d0%b8%d0%b2%d0%be/", "text": "„Справедливост сега“ обединява всички послания и желания на българските граждани. Както искаме справедливост в Европа и равнопоставено отношение към всички страни членки, да има европейска прокуратура, която да следи справедливо ли се разходват европейските фондове, така искаме и справедливост в България. Това заяви председателят на предизборния щаб на „БСП за България“ Георги Свиленски пред Дарик радио. Той е категоричен, че не може болните да умират пред болниците. „Справедливост в образованието, в доходите – колко хора работят и получават жълти стотинки, а някои дори не ги и получават. Българинът иска тази справедливост сега“, каза още той. Според него с номер 18 БСП ще бъде на първо място на изборите с 8 евродепутати. „Листата на БСП е абсолютно представителна, която обхваща всички сектори на икономическия и политическия спектър в България“, допълни Свиленски. Той припомни, че БСП е първата, която обсъди с българските граждани и прие „Визия за Европа“ и приоритетите, които ще защитават представителите на левицата в ЕП. По неговите думи няма как вътрешно политическите да бъдат разделени от международните теми. „Членството ни в ЕС трябваше да доведе до повишаване на жизнения стандарт в България. Но това повишение се отразява само на онези, които са разпределяли европейските средства. Няма как разговорът за светлото европейско бъдеще да мине, без да си поговорим и за българските проблеми и ежедневие“, каза още той. Свиленски подчерта, че през тези 10 години са работили много европейски програми и фондове. „За това време управлява ГЕРБ и Бойко Борисов и той е отговорен за разходването на тези средства. Не може да казва, че е гневен на партията си и членовете си, а той самият е светец. Той я е създал и я управлява“, коментира Свиленски. Според него българските институции са длъжни да проверяват всеки политик, гражданин, кандидат, където има проблем. „Къде бяха органите 10-12 години? Къщите за гости и апартаментите не са се появили изведнъж – строени са, плащани са. Защо изведнъж медиите трябваше да покажат това, а не българските институции?“, попита той. Георги Свиленски подчерта, че къщите на роднини на Елена Йончева са проверявани преди години и до сега не е открит проблем. „Корупцията е при управляващите. Те дават парите. БСП е в опозиция тези години и няма как да придобие нещо против законите. В ГЕРБ хората си правят асансьори до хола, а в Ямбол болните ги носят на ръце по етажите“, посочи той. „Единствената партия, която може да oтстрани ГЕРБ от властта, е БСП. Това управление е вредно за България и трябва да си отиде“, каза още Георги Свиленски. По повод Истанбулската конвенция Свиленски обясни, че БСП успява да защити и убеди партньорите си в своята позиция. „БСП не е единствената партия сред европейските социалисти, която не приема този документ“, заяви той и припомни, че има решение и на Конституционния съд, както и становище на Българската православна църква. Той е на мнение, че не е задължително Истанбулската конвенция да бъде приета, за да има законодателство срещу насилието, като подчерта, че БСП е направила законодателни предложения в тази посока. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Георги Свиленски: Искаме справедливост и в Европа, и в България!"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b2-%d0%b4%d0%be%d0%bb%d0%bd%d0%b0-%d1%81%d1%82%d1%83%d0%b4%d0%b5%d0%bd%d0%b0-%d1%80%d0%b0%d0%b1%d0%be%d1%82%d0%b8%d0%bb/", "text": "„Имаме опит, работили сме и ще продължим да работим за положителния имидж на България. Това сме правили и това е голямата промяна през последните 10 години. От пазенето на външната граница, до пакета „Макрон“ и темата за разширението на ЕС към Западните Балкани. Да, имаме и грешки. Само който не работи, той не греши. Учим се от тях. Разчитаме на вас на тези избори. Имаме нужда от вашето доверие и вашата подкрепа, за да продължи България напред и да покаже на тези избори, че не е периферия и е страна, от която зависи да се вземат решения. Затова има нужда от Андрей Новаков – за преговорите за пакета „Макрон“. Затова има нужда от мен – за безплатен безжичен интернет на обществени места. За да може младите хора здад имат достъп до информация и комуникация. Това е важно и за общините, за да са познати повече културните и природните забележителности, за да привличат инвеститори“. Това каза днес в село Долна Студена /Община Ценово/ водачът на листата на ГЕРБ и СДС за изборите за Европейски парламент Мария Габриел, която заедно с кандидата за евродепутат Андрей Новаков се срещнаха с жителите на село Долна Студена /Община Ценово/. Заедно с тях бяха народните представители от ГЕРБ – Русе Пламен Нунев, Светлана Ангелова и Андриан Райков, кметът на Община Ценово д-р Петър Петров, общински съветници, кметът на кметство Долна Студена Николай Николов и негови колеги. Гордея се, че сме в един отбор, коментира Андрей Новаков и отбеляза стореното през отминалия мандат от двамата съответно в Европейския парламент и Европейската комисия. Той призова за активност и категорична подкрепа на изборите на 26 май, за да бъде постигната категорична победа. Народният представител Пламен Нунев обяви, че е необходима пределна мобилизация на предстоящите европейски избори и не бива да се подценява ситуацията в Община Ценово. „Трябва да издържим и ще излезем с чест и достойнстово с високо вдигнати глави“, категоричен бе Нунев. Той добави, че от депутатите и евродепутатите ще бъде и вече е оказвана оказвана подкрепа на местния самодеен фолклорен състав. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Мария Габриел в Долна Студена: Работили сме и ще продължим да работим за положителния имидж на България\t"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba%d0%b2%d0%b0-%d0%b5-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%b7%d0%b0-%d1%87%d0%b5%d1%81%d1%82%d0%b2%d0%b0%d0%bd%d0%b5%d1%82%d0%be-%d0%bd/", "text": "По традиция Денят на храбростта и празник на Българската армия – 6 май ще бъде отбелязан с военен парад в гр. София. Той ще започне в 10.00 ч. на  площад „Княз Александър I”. В него ще участват  над 1 000 военнослужещи от Въоръжените сили, 48 верижни и колесни бойни машини на Сухопътните войски и зенитно-ракетните формирования на Военновъздушните сили и 10 вертолета и самолета от състава на военната ни авиация. На площада ще премине и ретро техника от времето на Втората световна война, предоставена от колекционери от страната, информират от МО. За първи път в празничния ден жителите и гостите на столицата ще  могат да разгледат образци военна техника на Сухопътните войски на статичен показ на ул. „Княз Александър I“, а който проявява интерес към службата в редиците на Българската армия ще може да получи информация на щанда на Централното военно окръжие – част от националната кампания „Бъди войник”. Военният парад ще бъде командван от заместник-командващия на Съвместното командване на силите генерал-майор Иван Лалов. В парада ще участват Гвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част със знамената-светини и 10 представителни блока с бойните знамена на: Военна академия „Георги Стойков Раковски”, Националната гвардейска част, Националния военен университет „Васил Левски”, 61-ва Стрямска механизирана бригада и 101-ви Алпийски полк – Смолян от състава на Сухопътните войски, на Военновъздушните сили, Военноморските сили, 68-ма бригада „Специални сили, Мобилната комуникационно-информационна система от състава на Съвместното командване на силите и  Служба „Военна полиция“. При изпълнението на националния химн по време на парада ще бъдат изпълнени 20 артилерийски салюта. В 12.00 ч. пред сградата на Администрацията на президента на Република България ще бъде извършена тържествена смяна на почетния гвардейски караул. Отбелязването на Деня на храбростта и празник на Българската армия ще започне на 6 май от 9.00 ч. с тържествен водосвет на бойните знамена и знамената-светини пред паметника на Незнайния воин. Той ще бъде отслужен от Негово Светейшество Българският патриарх Неофит. В ритуала ще участват представителни формирования на Националната гвардейска част и знаменен взвод със Самарското знаме, щандарта на Първи конен полк, знамето на 30-ти пехотен Шейновски полк, знамето на 23-ти пехотен Шипченски полк, знамето на 15-ти пехотен Ломски полк, знамето на 13-ти пехотен Рилски полк, знамето на 6-ти пехотен Търновски полк и знамето на 25-ти пехотен Драгомански полк. В честванията на празника ще участват президентът и върховен главнокомандващ въоръжените сили Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, висши офицери от Българската армия. Поканени са да присъстват представители на държавното ръководство, Дипломатическия корпус, военно-патриотичните съюзи. Официални гости на тържествата, посветени на Деня на храбростта и празник на Българската армия, ще бъдат също заместник-министърът на отбраната на Република Северна Македония Беким Максути и директорът на Генералния щаб на Армията на Република Северна Македония генерал-майор Зоран Милески. Денят на храбростта и празник на Българската армия ще бъде отбелязан във всички гарнизони в страната.", "date": "2019.05.04", "title": " Ето каква е програмата за честването на Деня на храбростта – 6 май"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%81%d0%b0%d1%89-%d1%82%d1%83%d1%80%d1%86%d0%b8%d1%8f-%d1%89%d0%b5-%d0%be%d1%82%d0%bf/", "text": "Министърът на отбраната на САЩ Патрик Шанахан потвърди, че страната му е срещу плановете на Турция да закупи руската система за противоракетна отбрана С-400. Шанахан заяви още, че Пентагона ще спре съвместното с Турция производство на изтребителите Ф-35, ако Турция се сдобие със С-400, пише  . “Ако Турция реши, че С-400 е решение, с което иска да продължи напред, тогава ще трябва да спрем работата в Турция,” каза той. Вашингтон месеци наред предупреждаваше, че ако Турция се въоръжи с руските ракетни системи С-400, това ще застраши защитата на Запада. Като член на НАТО, Турция участва в производството на изтребителя Ф-35 и има планове да закупи 100 от самите самолети. Връзките на Анкара с Вашингтон бяха обтегнати заради С-400, а американски служители заплашиха с изключването на Турция от програмата за Ф-35. Турция обаче получи още два самолета преди две седмици след доставката на първата партида през юни 2018 г., а четирима турски пилоти в момента продължават обучението си в САЩ.", "date": "2019.05.04", "title": " Военният министър на САЩ: Турция ще отпадне от програмата за Ф-35, ако придобие руските ракети С-400"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%8a%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82-%d0%be%d1%82-%d0%b3%d0%b5%d1%80%d0%b1-%d0%b5%d0%bc%d0%b8/", "text": "Ще съдействам да популяризираме в Европейския парламент старините на Велики Преслав. Такъв ангажимент пое кандидатът за евродепутат от листата на ГЕРБ и СДС Емил Радев, който бе гост на събора на средновековното културно наследство „Преславни дни – Велики Преслав 2019”. „През изминалия мандат организирах в ЕП изложба на Варненското златно съкровище – най-старото обработено злато в света. Събитието се проведе под патронажа на премиера Бойко Борисов и беше аплодирано от „тримата големи” в ЕС – председателите на Европейската комисия, на Европейския парламент и на Съвета на Европейския съюз.  Находките от фонда на Регионалния исторически музей във Варна привлякоха огромен интерес и в продължение на седмица изложбата бе визитна картичка на България в сърцето на Европа. За мен би било чест и радост да покажем в ЕП и шедьоврите от средновековното изкуство, които се съхраняват в Археологическия музей във Велики Преслав”, заяви, впечатлен от експозицията, Радев, като изтъкна, че България заема достойно място в ЕС. „За мнозина Брюксел е твърде далеч, но европейската солидарност е изключително близо до хората – чрез обновената инфраструктура, чрез подобрената среда за живот и бизнес”, категоричен бе Емил Радев. Заедно с областния координатор на ГЕРБ и кмет на Шумен Любомир Христов той се срещна с членове и симпатизанти на партията от Велики Преслав и Нови пазар, сред които бяха и кметове и съветници от общините. „Около 60% от нашето законодателство е вследствие на законите, приети в Брюксел, затова българските интереси трябва да бъдат добре защитени в Европейския парламент. През следващия мандат трябва да довършим важни за страната ни битки. Трябва да защитим евросредствата, който очакваме през новия програмен период да се увеличат с 4 млрд. лв. Това ще гарантира повече инвестиции за развитие на българските общини. Трябва да довършим и борбата с двойните стандарти при храните и напитките, с която като евродепутат се ангажирах и заедно с колегата Андрей Новаков извоювахме първата европейска програма с бюджет от 1,3 млн. евро. Ще продължа да се боря и с двойния стандарт, заради който България все още не е част от Шенген, въпреки че още преди осем години е покрила всички критерии. Да пътуваме без проверки в целия ЕС е важно за гражданите, за бизнеса, за развитието на туризма”, подчерта Емил Радев. Той допълни, че през изминалия мандат активно работи за премахване на апостилите и нуждата от легализация на официални документи в ЕС. „С новото европейско законодателство улеснихме европейските граждани. Ще се боря след две години, когато ЕК ще анализира ефекта от промените, в приложното поле на директивата да бъдат включени и дипломите и удостоверенията за квалификационните степени”, увери кандидатът на ГЕРБ. „Европа има нужда не от популизъм, а от отговорни решения, които да я направят по-сигурна и да й гарантират просперитет.  Затова с вота си на 26 май трябва да се противопоставим на популизма. Номер 12 в бюлетината означа подкрепа за силния глас на България в Европа, за реалните политики, които генерират ползи за хората”, заключи Емил Радев. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Кандидатът за евродепутат от ГЕРБ Емил Радев: Ще съдействам да популяризираме в Брюксел старините на Велики Преслав\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d0%b1%d0%bb%d0%b5%d1%87%d0%b5-%d0%bd%d0%be%d1%81%d0%b8%d1%8f-%d0%b7%d0%b0-%d0%bf%d1%80%d0%b0%d0%b7%d0%bd/", "text": "Председателят наа предиззборния щаб на ГЕРБ Цветан Цветанов се премени в народна носия на шестия поред празник на златоградското чеверме и гайдарското надсвирване. „Европа покрепя България да съхранява своята идентичност. Златоград е пример за това – тук всяка година гостите и хората, носещи народни носии – се увеличават. Градът все повече се възприема като перлата в Родопите, където всеки може да се зареди с позитивна енергия“, заяви Цветанов, който публикува и снимкии от участието си на събора в социалните мрежи. „Европейската солидарност ни дава всички възможности да бъдем част от голямото европейско семейство, но запазвайки същността си като нация със своите бит, култура, обичаи, традиции“, подчерта той. Заедно с Цветанов в Златоград са кандидатът за евродепутат от ГЕРБ Марин Захариев, народният представител д-р Красимир Събев, областният координатор на ГЕРБ и кмет на Смолян Николай Мелемов и областният управител Недялко Славов. Там е и председателят на Народното събрание Цвета Караянчева. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Цветан Цветанов облече носия за празника на чевермето в Златоград\t"}
{"url": "https://trud.bg/%d0%be%d0%bf%d0%b0%d1%88%d0%ba%d0%b8-%d0%b2-%d0%b4%d0%b5%d0%bd%d1%8f-%d0%bd%d0%b0-%d0%be%d1%82%d0%b2%d0%be%d1%80%d0%b5%d0%bd%d0%b8%d1%82%d0%b5-%d0%b2%d1%80%d0%b0%d1%82%d0%b8-%d0%bf%d1%80%d0%b5%d0%b4/", "text": "Огромни опашки се извиха пред европейските институции в Брюксел от сутринта в деня на отворените врати. Хора от различни страни дойдоха, за да се запознаят с начина, по който функционира Европейският съюз. Още преди 10 часа, когато Европейската комисия, Съвета на ЕС и Европейския парламент отвориха врати, стотици хора вече чакаха пред тях, предаде  . Посетителите имаха възможността да седнат на мястото на своите министри в Съвета, да видят залата, в която заседават комисарите в Европейската комисия, както и пленарната зала в Европейския парламент, където понякога заседават евродепутатите. Бяха организирани и интерактивни игри, които по развлекателен начин да обяснят различни аспекти от европейските институции Олаф е един от организаторите, които обясняват на гражданите как работи Европейският парламент. Какви въпроси задават най-вече те? „Въпросите им са фокусирани най-вече върху евроизборите, как се провеждат те, върху кандидатите от различните партии. Искат да знаят и повече за тези, които са в парламента, най-вече от техните страни“, каза той. 19-годишната Кейтъл е от белгийска Фландрия. Ето какво отговори тя на въпрос на „Хоризонт“ за впечатленията си: „Много е интересно, наистина много ми хареса. Обясненията на гидовете ми помогнаха да разбера как работи Европейският съюз. Наистина е очарователно да видиш как изглежда мястото, където се вземат решения“.", "date": "2019.05.04", "title": " Опашки в деня на отворените врати пред европейските институции в Брюксел"}
{"url": "https://trud.bg/%d0%b8%d0%b7%d1%80%d0%b0%d0%b5%d0%bb-%d0%b7%d0%b0%d1%82%d0%b2%d0%be%d1%80%d0%b8-%d0%b3%d1%80%d0%b0%d0%bd%d0%b8%d1%87%d0%bd%d0%b8%d1%82%d0%b5-%d0%bf%d1%83%d0%bd%d0%ba%d1%82%d0%be%d0%b2%d0%b5-%d1%81-2/", "text": "Израел обяви, че затваря своите ГКПП за преминаване на стоки и хора с Ивицата Газа, както и зоната за риболов по крайбрежието, в отговор на ракетните удари от сутринта, съобщи AFP. Граничните пунктове и зоната за риболов са затворени до второ нареждане след рязко изостряне на обстановката, след като от Ивицата Газа изстреляха десетки ракети към Израел, който от своя страна реагира с въздушни и артилерийски удари, при които се съобщава за смъртта на млад палестинец. Преди това в петък вечерта след продължило повече от месец затишие се проведе масов палестински протест, съпроводен с насилие, при което бяха убити четирима палестинци, включително двама членове на „Хамас“.", "date": "2019.05.04", "title": " Израел затвори граничните пунктове с Газа"}
{"url": "https://trud.bg/%d0%bf%d0%b0%d0%bf%d0%b0%d1%82%d0%b0-%d1%81-%d0%bf%d1%80%d0%b8%d0%b7%d0%b8%d0%b2-%d0%b2-%d1%82%d1%83%d0%b8%d1%82%d1%8a%d1%80-%d0%bf%d1%80%d0%b8%d0%b4%d1%80%d1%83%d0%b6%d0%b5%d1%82%d0%b5-%d1%81-%d0%bc/", "text": "Папа Франциск привлече вниманието към посещението си в България Северна Македония с пост в туитър. „Моля ви, да придружите молитвите си пътуването ми към България и Северна Македония, което утре започвам като поклонник на мира и братството“, написа главата на Римокатолическата църква в социалната мрежа. Папата ще пристигне у нас в неделя на двудневно посещение, а след това ще отпътува за Македония. В България Светият отец, освен София, ще посети и град Раковски, където ще даде първо причастие на 250 деца от католически семейства.", "date": "2019.05.04", "title": " Папата с призив в туитър: Придружете с молитвите си пътуването ми към България!"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d1%82%d1%80%d0%b8-%d0%b4%d0%b5%d1%81%d0%b5%d1%82%d0%b8%d0%bb%d0%b5%d1%82%d0%b8%d1%8f-%d0%b0%d1%80%d0%bc%d0%b8%d1%8f%d1%82%d0%b0/", "text": "Министърът на отбраната Красимир Каракачанов и началникът на отбраната генерал Андрей Боцев поздравиха днес, 4 май, военнослужещите от българските контингенти зад граница по случай празника на Българската армия – 6 май. В традиционната видеоконферентната връзка участваха националните командири на контингентите в Афганистан полковник Митко Димитров, Босна и Херцеговина полковник Милен Христов, Косово – подполковник Тодор Колев, лейтенант Адриана Камбурова от Мисията на Европейския съюз за обучение на силите за сигурност на Мали и подполковник Йонко Сидеров от небойната мисия на НАТО в Ирак, съобщиха от МО. Министърът на отбраната Красимир Каракачанов благодари на български военнослужещи зад граница за достойното изпълнение на задачите и пожела на всички здраве, успешно приключване на мисиите и завръщане в България в пълен състав. „Повече от 140 години нашата армия е стожер на сигурността, териториалната цялост и суверенитета на родината. Над 140 години българските войни показват, че притежават високи психически, физически и морални устои. Демонстрират доблест, родолюбие и смелост“, каза генерал Боцев в своето обръщение към националните командири на контингентите ни зад граница. „За усилията си в тази важна посока, вие получавате признанието на военното ръководство на Министерството на отбраната, на всички български войни и граждани“, категоричен беше началникът на отбраната. В отговор на журналистически въпроси за равносметката по повод празника министър Каракачанов заяви, че за две години заплатите на военнослужещите са повишени два пъти с по 10 % като следващата година е заложено увеличение с още 10%, започнати са амбициозни проекти за модернизация на трите вида въоръжени сили и проекти за ремонт и възстановяване на съществуващата техника. „Близо три десетилетия армията беше подценявана и в конкретни случаи и унижавана. Стигнахме до там, че армията беше само и единствено съкращавана, въоръжението й беше продавано или унищожавано. Това са три десетилетия, които не могат да бъдат преодолени за две или три години“, заяви министър Каракачанов и подчерта, че всичко направено до момента от политическото и военното ръководство е процес, който ще продължи и след този мандат, защото е в интерес на Българската армия.", "date": "2019.05.04", "title": " Каракачанов: Три десетилетия армията беше подценявана и унижавана\t"}
{"url": "https://trud.bg/%d0%b3%d0%b5%d0%bd-%d0%b4%d0%b8%d0%bc%d0%b8%d1%82%d1%8a%d1%80-%d1%88%d0%b8%d0%b2%d0%b8%d0%ba%d0%be%d0%b2-%d0%ba%d1%8a%d0%bc-%d0%b2%d0%be%d0%bb%d1%8f-%d0%bd%d0%b5-%d1%81%d0%ba%d0%b2%d0%b5%d1%80/", "text": "Не сквернете българските ВВС, господа от фалшивите родолюбци! Долу омърсените Ви ръце от българската армия! Това написа ген. Димитър Шивиков от ВМРО по повод търговска реклама с политически внушения от страна на Веселин Марешки. „Вие, които сте против нейното превъоръжаване и модернизиране се опитвате на нейния гръб да извлечете користни политически дивиденти. С лъжи и измами искате да се намърдате в европейския парламент. Армията и нейните ВВС са на моето Отечество България и нейния величав народ. Апелирам ЦИК да се самосезира за оскверняването и противоконститиционното използване на официалното лого на ВВС за предизборни спекулации“, написа още Шивиков. На 4 и 5 април и на 20 април Марешки е плащал за излъчването на клипове с кадри от свои аптеки и бензиностанции, като на финала лично отправял посланието: „Заедно да спрем грабежа, ние от „Воля“ сме българските родолюбци“. Това според ЦИК е нарушение на правилата за провеждане на предизборна кампания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Ген. Димитър Шивиков към „Воля“: Не сквернете българските ВВС, господа от фалшивите родолюбци!"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%b7%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bd%d0%b0%d0%b9-%d0%ba%d1%80%d0%b0%d1%81%d0%b8%d0%b2/", "text": "Папа Франциск изпрати послание до всички македонски граждани преди своето Апостолско посещение в Северна Македония на 7 май. „След като вашата страна стана независима, Светият престол искаше да установи приятелски и дипломатически отношения с вас. Днес, повече от всякога, в Европа и по света има нужда да се развие културата на контактите, културата на братството, и аз ще дойда сред вас, за да засеете това семе. Сигурен съм, че земята ви е добра, че ще отгледате това семе и ще ожънете плодове“, се казва в посланието, предаде  . Специфичната красота на вашата страна се дължи на различните култури, етноси и религии, които живеят в нея, отбелязва папа Франциск. Разбира се, съвместното съществуване не винаги е лесно, знаем го, но си струва да се положат тези усилия, защото най-красивите мозайки са онези, които имат много цветове, добавя Светият отец. В посланието той подчертава, че посещението му е посветено на един велик светец, роден на територията на съвременна Македония – майка Тереза, която чрез Божията благодат стана смел мисионер на Христовата милост в света, давайки утеха и достойнство на най-бедните сред бедните.", "date": "2019.05.04", "title": " Папа Франциск за Македония: Най-красивите мозайки са онези, които имат много цветове"}
{"url": "https://trud.bg/%d0%b5%d1%82%d0%be-%d0%ba%d0%b0%d0%ba%d0%b2%d0%b0-%d1%82%d0%b5%d1%85%d0%bd%d0%b8%d0%ba%d0%b0-%d1%89%d0%b5-%d0%bf%d0%be%d0%ba%d0%b0%d0%b6%d0%b5-%d0%b0%d1%80%d0%bc%d0%b8%d1%8f%d1%82%d0%b0-%d0%bd%d0%b8/", "text": "Разнообразие от бронирана техника и авиация ще покаже армията ни на парада по случай Деня на храбростта на 6 май. По жълтите павета и в небето над столицата ще видим почти всички модели бойна техника, които са на въоръжение на българските сухопътни сили и ВВС. След преминаването на представителните блокове на площад „Княз Александър I” ще започне въздушният компонент на парада. Предвижда се в него да участват вертолети и самолети, които са на въоръжение във вертолетната, транспортната, учебната и изтребителната военна авиация: вертолетите Ми-24 и „Cougar” и самолетите „Спартан“, „Пилатус“ и МиГ-29, уточняват от МО. На площада ще преминат 48 образци на видове бойна техника, на въоръжение в Сухопътните войски, служба „Военна полиция“ и зенитно-ракетните военни формирования: бронирани леки автомобили с повишена проходимост „Мерцедес” G 270FB-6, бронирани машини „Хамър”, бойни бронирани колесни машини „Commando select” и „Guardian”, бронетранспортьори БТР-60 ПБ, 152 милиметрово оръдие гаубица Д-20, реактивна система за залпов огън БМ-21 „ГРАД”, 122 мм самоходна минохвъргачка Б1-10 „Тунджа”, 122 милиметрова самоходна гаубица 2С-1 „Гвоздика“, бойни машини на пехотата БМП-23 и БМП-1, танк Т-72, тактически ракетен комплекс „Точка”, зенитно-ракетен комплекс „ОСА”, брониран автомобил „SAND CAT”, транспортно зареждащи машини на зенитни ракетни комплекси С-125 „Нева“ (SA-3) и С-200 „Вега“ (SA-5) и пускови установки от състава на зенитно-ракетен комплекс С-300 (SA-10). Клубът за военно-исторически реконструкции „Братя по оръжие“ ще представи техника от периода на Втората световна война: четириместна командирска кола „Кюбелваген Феномен Гранит-30“ (от 1936 г.), 12-местен триосен камион „Щайер 640“ (от 1940 г.) и 4-местен джип „Кюбелваген Фолксваген тип 82-КДФ“ (от 1943 г.), както и мотоциклети „Цундап-КС 750“ (от 1942 г.), „BMW R75“ (от 1943 г.), „BMW R12“ (от 1940 г.) и „BMW R35“ (от 1940 г).", "date": "2019.05.04", "title": " Ето каква техника ще покаже армията ни на парада в понеделник"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d1%85%d0%be%d1%80%d0%b0%d1%82%d0%b0-%d0%b8%d1%81%d0%ba%d0%b0%d1%82-%d0%bd%d0%be%d0%b2%d0%b8-%d0%b8%d0%b7%d0%b1%d0%be%d1%80%d0%b8-%d0%b2-%d0%b8%d1%81%d1%82/", "text": "Заради „недостатъци“ на местните избори през март в Истанбул – най-големият град на Турция с население от 16 милиона души – обществеността иска да се проведат нови избори. Това заяви президентът на Турция Реджеп Ердоган, цититран от Yeni Safak. „Моите граждани ми казват това: Уважаеми господин президент, тези избори трябва да бъдат проведени отново“, каза той в Истанбул на церемония по откриването на нов щаб на Асоциацията на независимите индустриалци и бизнесмени. „Всичките ни усилия са насочени към това да се върне стойността на народния вот отново на народа“, заяви Ердоган, който е и лидер на управляващата Партия на справедливостта и развитието (ПСР).", "date": "2019.05.04", "title": " Ердоган: Хората искат нови избори в Истанбул"}
{"url": "https://trud.bg/%d0%b5%d1%82%d0%be-%d0%ba%d1%8a%d0%b4%d0%b5-%d1%89%d0%b5-%d0%bc%d0%be%d0%b6%d0%b5%d0%bc-%d0%b4%d0%b0-%d0%b2%d0%b8%d0%b4%d0%b8%d0%bc-%d0%bf%d0%b0%d0%bf%d0%b0%d1%82%d0%b0-%d0%ba%d0%b0%d1%80%d1%82%d0%b8/", "text": "Часове остават до визитата на папа Франциск в България в неделя. Последни приготовления текат в София и Раковски, които Светият отец ще посети. Утре големи части от центъра на столицата ще останат затворени или със специален пропускателен режим. От МВР са въвели засилени мерки за сигурност. Ще има специално създадени контролно-пропускателни пунктове. В 10 часа сутринта папата ще бъде посрещнат на летището от премиера Бойко Борисов. Двамата ще разговарят на четири очи, като българския премиер ще дари светия отец с икона, омофор и кисело мляко. След срещата с Борисов папата ще се отправи към президенството където ще се срещне с президента Румен Радев и представители на дипломатическия корпус. Гражданите и гостите на София ще могат да присъстват на 3 основни събития от програмата на папа Франциск. Контролно-пропускателните пунктове за тях ще са отворени 3 часа преди събитието. Две от събитията в София ще са на 5 май 2019 г.: – в 13, 00 ч Светият отец ще произнесе неделната молитва „Царица небесна“ на площад „Свети Александър Невски“; – в 16,45 ч на площад „Княз Александър Първи“ папа Франциск ще отслужи света литургия. Третото събитие в София е на 6 май 2019 г.: – в 18,15 ч на пл. „Независимост“ гражданите и гостите на столицата ще могат да присъстват на събитието за мир с участието на представители на различни вероизповедания в България. В Раковски жителите и гостите на града ще могат да проследят светата литургия с първо причастие, което папа Франциск ще даде на деца в църквата „Пресвето сърце Исусово“ в 11,15 ч на 6 май 2019 г. За целта пред храма са определени зони за граждани, до които достъпът също ще става през контролно-пропускателни пунктове. Те ще са отворени 3 часа преди началото на събитието. Всички желаещи да присъстват на събитията в София и Раковски ще бъдат допускани след проверка на изградените контролно-пропускателни пунктове. Няма да бъдат допускани посетители във видимо нетрезво състояние, както и такива, които носят обемисти багажи и забранени предмети – огнестрелно оръжие, пиротехнически изделия, ножове, палки, боксове, бутилки, парфюми. Може да бъдат носени чадъри. По време на провеждането на събитията от посещението на папа Франциск е възможно да възникне временно затруднение в движението.", "date": "2019.05.04", "title": " Ето къде ще можем да видим папата (КАРТИ)"}
{"url": "https://trud.bg/%d0%b5%d1%81%d1%82%d0%be%d0%bd%d0%b8%d1%8f-%d0%b8%d0%bc%d0%b0-%d1%81%d0%b0%d0%bc%d0%be-%d0%b5%d0%b4%d0%bd%d0%be-%d0%ba%d1%8e%d0%bb%d1%87%d0%b5-%d0%b7%d0%bb%d0%b0%d1%82%d0%be-%d0%b2-%d1%82%d1%80%d0%b5/", "text": "Единственото кюлче злато в трезора на централната банка на Естония не е с достатъчна чистота и не може да се използва за финансови операции. Благородният метал може да послужи само като музеен експонат, заявиха източници от финансовата институция, пише  . Кюлчето е с тегло от 11 килограма и се оценява на около 500 000 долара. То е отпреди 97 години, което го прави с цели три години „по-младо“ от централната банка на страната, която отпразнува своя 100-годишен юбилей в петък. Останалият златен резерв на Талин се състои от 256 килограма злато под формата на кюлчета от по килограм. Те обаче са в трезорите на чуждестранни банки, като най-голямо количество има във финансови институции в САЩ. Традицията да се държи резерва в банки в чужбина датира от първата половина на миналия век, още преди Втората световна война, когато властите решават да защитят ценните си вложения като прехвърлят благородния метал в трезори извън страната. Талин продава голяма част от златните си резерви през 90-те години на 20-ти век и инвестира средствата в други ликвидни активи като ценни книжа и акции. Естонските златни резерви са вторите най-малки сред европейските държави като изостават след Албания, която има 1,35 тона злато.", "date": "2019.05.04", "title": " Естония има само едно кюлче злато в трезора си\t"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b4%d0%b8%d0%ba%d0%be%d0%b2-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0-2/", "text": "Кандидатът за член на Европейския парламент Николай Диков присъства на откриването и освещаването на православен параклис в село Средец, община Опан, което беше извършено от свещеници от Старозагорската епархия. На празника присъстваха също и кметът на Общината Генчо Колев, заместник-председателят на Народното събрание Емил Христов, депутатът от ГЕРБ Радостин Танев и десетки жители на селото. Параклисът носи името на Свети Георги и се открива непосредствено преди големия християнски празник, посветен на светеца. Параклисът е изграден по инициатива на местната общност с финансиране от Общината. Издигнат е изключително бързо, а също и евтино, заради използваното модерно конструктивно решение за постройката. „Радвам се, че днес бях поканен и имах възможността да присъствам на новооткрития християнски дом в село Средец. Поздравявам кметската управа за това, че изпълни едно желание на жителите на Община Опан – каза Николай Диков след края на църковната служба и приключването на празника. – Аз знам, че хората са поставили проблема с липсата на православен храм или параклис в селото от много години. В очите на всички присъстващи днес видях, че вярата е това, което обединява хората и ни дава надежда. Християнските ценности са тези, които ни водят по правилния път“ – заяви Николай Диков. Кандидатът за депутат от ГЕРБ разговаря с хората от селото и заяви, че проблемите на малките общности могат успешно да бъдат решавани ако има ясна програма и политическа воля за това. Николай Диков, който е общински съветник и председател на Постоянната комисия по спорт и младежки дейности в Общинския съвет на Стара Загора, посети и футболен турнир, който се проведе в село Средец. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Николай Диков, кандидат за евродепутат от листата на ГЕРБ: Християнските ценности са тези, които ни водят по правилния път\t"}
{"url": "https://trud.bg/%d1%86%d0%b8%d0%ba%d0%bb%d0%be%d0%bd%d1%8a%d1%82-%d1%84%d0%b0%d0%bd%d0%b8-%d1%83%d0%b4%d0%b0%d1%80%d0%b8-%d0%b8-%d0%b1%d0%b0%d0%bd%d0%b3%d0%bb%d0%b0%d0%b4%d0%b5%d1%88/", "text": "Циклонът „Фани“ – една от най-мощните стихии, удряла Индия от десетилетия, навлезе на територията на Бангладеш, оставяйки след себе си пътека от разрушения, съобщава АФП. Заради превантивната масова евакуация на живеещите на пътя на бурята беше избегната голяма загуба на човешки живот, съобщиха местните власти. Според полицията в Бангладеш преди „Фани“ да прекоси границата буреносните ветрове и проливни дъждове са коствали живота на девет души. В Индия броят на жертвите е осем.Повече от 1,6 милиона души са настанени във временни подслони в Бангладеш. Към момента най-малко 36 населени места са изцяло наводнени. Местни реки излязоха от коритата си заради проливните дъждове, а високите вълни по крайбрежието заляха по-ниско разположените села. Силата на „Фани“ намаля до тропическа депресия с навлизането й във вътрешността на континента. Въпреки това силата на ветровете се запазва от над 70 км/ч, а проливните дъждове се очаква да продължат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.05.04", "title": " Циклонът „Фани” удари и Бангладеш"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd-%d0%b5-%d1%87%d0%b5%d1%82%d0%b2%d1%8a%d1%80%d1%82%d0%b8-%d0%ba%d0%b0%d0%bd%d0%b0%d0%bb%d0%b4%d0%b6%d0%b8%d1%8f-%d0%b7%d0%b0%d1%80%d0%b0%d0%b4%d0%b8/", "text": "Жител на горнооряховското село Янтра е бил ятак на задържаните 26 нелегални мигранти, които бяха спипани в петък вечерта. Това потвърди кметът на селото Валентин Илиев. Местният ром също е задържан при акцията на МВР и Гранична полиция и в момента се намира в ареста. По думите на урлавника на Янтра, циганинът е оказал логистика на каналджиите. Нелегалните са били оставени от автобуса който ги е превозвал в края на селото, в близост до земеделската кооперация и частна кравеферма. Не са нощували в Янтра, а са останали само няколко часа, преди да бъдат заловени. „Това е район с открити пространства и няма как за дълго да останат незабелязни“, коментира Илиев. Самият той научил по-късно за това, че са заловени 26 закононарушители в землището на селото, след като са били извозени с камион на Гражданска защита в ареста в РУ- Горна Оряховица. От кмета разследващите са изискали записите от охранителните камери в селото, които са разположени на сградата на кметството и на невралгични места, за да следят за евентуални инциденти и пътната обстановка. „Селото ни е малко, с около 600 жители, от години сме си създали практика за всичко да се информираме помежду си своевременно, включително и за хора, които са чужди“, коментира още Валентин Илиев. От години нямаме кражби и посегателства. В селото живее само местно население, преди години имахме английски семейства, но те продадоха своите имоти и вече тук не живят чужденци“, заключи той. Арестуваните трима каналджии ще останат в ареста за 72 часа, като прокуратурата най- вероятно ще поиска постоянен арест за нарушителите. Срещу тях са повдигнати обвинения по чл. 281 от Наказателния кодекс за трафик на бежанци, сред които непълнолетни лица. Законът предвижда до 6 години затвор и глоба от 5000 до 20 000 лева.", "date": "2019.05.04", "title": " Задържан е четвърти каналджия заради нелегалните мигранти край Горна Оряховица\t"}
{"url": "https://trud.bg/%d0%bb%d0%b8%d0%bb%d1%8f%d0%bd%d0%b0-%d0%bf%d0%b0%d0%b2%d0%bb%d0%be%d0%b2%d0%b0-%d0%b2-%d1%8f%d0%b1%d0%bb%d0%b0%d0%bd%d0%be%d0%b2%d0%be-%d0%b1%d0%be%d0%b3%d0%b0%d1%82%d1%81%d1%82%d0%b2%d0%be%d1%82/", "text": "„Събори като този са символ на българското обединение и родолюбие, доказателство за богатата ни духовност и здрави български корени”. Това каза при откриването на фолклорния събор „Герлово пее и танцува” в село Ябланово кандидатът за евродепутат от ГЕРБ/ЕНП Лиляна Павлова. „Ябланово е много ценно за мен, защото познавам проблемите на селото, в което живеят токова много млади хора. Знам колко важно беше за вас докато бях министър на регионалното развитие да направим пътя Тича- Ябланово на стойност 5 милиона лева. Целта е да пътувате безопасно, защото човешкият живот е най-ценен”, каза Павлова. Тя припомни, че правителството на Бойко Борисов е осигурило и половин милион лева за ремонт на улица „Г.С. Раковски” в Ябланово. „Ще продължим да ви подкрепяме и да инвестираме, за да продължи развитието на Ябланово. Ще продължа да работя и в Брюксел за по-добър живот на хората тук, в региона и страната. Щастлива съм, че мога да споделя магията на този празник с вас. Тези традиции, танци и обичаи са богатството на нашата култура и трябва да го представяме и в Европа, защото сме достойни европейци“, коментира министърът на първото Българско европредседателство. Според кандидата за евродепутат от ГЕРБ Камен Костов най-ценният ресурс на България  са хората. „В качеството си на заместник-областен управител на Сливен с цялата си енергия съм подкрепял кмета на обина Котел Коста Каранашев за подобряване на живота на хората. Ще продължавам да работя за тях, защото именно хората са най-ценния ресурс на тази държава. От своя страна народният представител и областен  ръководител на ПП ГЕРБ-Сливен Десислава Танева пожела на всички земеделци добра реколта, защото това е и основният поминък в Ябланово. Радвам се, че независимо от всички трудности, които сме имали, успяхме да окажем подкрепа на Ябланово. Респект към вас, към вашето трудолюбие и всеотдайност”, каза Танева. Според кмета на Котел Коста Каранашев, демокрацията в България е започнала именно от село Ябланово. „Оттогава до днес всички обръщат внимание на село Ябланово, защото в него живеят трудолюбиви и свободолюбиви хора. Досега сме направили много неща за селото, предстои да изградим закрития пазар, както и спортната площадка в началото на Ябланово. Това село за мен винаги е било кауза. Като представител на ПП ГЕРБ заявявам, че винаги ще бъдем до вас, до всеки един поотделно и за селото като цяло”, каза Коста Каранашев. По-рано днес Лиляна Павлова, Камен Костов и Десислава Танева бяха гости на 14-я фолклорен събор в град Кермен. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Лиляна Павлова в Ябланово: Богатството на българските традиции трябва да се представя в Европа\t"}
{"url": "https://trud.bg/520-%d1%87%d1%83%d0%b6%d0%b4%d0%b5%d1%81%d1%82%d1%80%d0%b0%d0%bd%d0%bd%d0%b8-%d0%bd%d0%b0%d0%b1%d0%bb%d1%8e%d0%b4%d0%b0%d1%82%d0%b5%d0%bb%d0%b8-%d1%89%d0%b5-%d1%81%d0%bb%d0%b5%d0%b4%d1%8f%d1%82-%d0%b8/", "text": "Президентските избори в Северна Македония ще бъдат наблюдавани от 3381 местни и 520 чуждестранни наблюдатели. Те ще бъдат отразени от 60 чуждестранни медии, които са получили акредитация от Държавната избирателна комисия /ДИК/, съобщи  . От чуждестранните наблюдатели най-голяма е Мисията на ОССЕ. След нея са наблюдателите от Световния македонски конгрес, посолството на САЩ, представителството на ЕС. Има и наблюдатели от посолствата на Русия, Франция, Великобритания, Швеция, Унгария, Италия и Албания. Вторият кръг на президентските избори в Македония ще се проведе утре. На него ще премерят сили кандидатът на управляващите от СДСМ Стево Пендаровски и на опозиционната ВМРО-ДПМНЕ Гордана Силяновска-Давкова. На първия тур те получиха съответно 44,47% и 44,32% от гласовете. На трето място е класира кандидатът на албанците Блерим Река. Ако на изборите в неделя гласуват по-малко от 40% от имащите право на глас, изборите ще бъдат обявени за недействителни, а временен президент на Македония ще стане председателят на парламента Талат Джафери. Така за пръв път страната може да бъде временно оглавена от албанец. Днес, 4 май, е обявен за ден на размисъл и агитацията е забранена.", "date": "2019.05.04", "title": " 520 чуждестранни наблюдатели ще следят изборите в Македония"}
{"url": "https://trud.bg/%d1%80%d0%b0%d0%b7%d0%bb%d0%b8%d1%87%d0%bd%d0%b8-%d0%bf%d0%be%d0%ba%d0%be%d0%bb%d0%b5%d0%bd%d0%b8%d1%8f-%d0%b2-%d0%bf%d1%80%d1%8f%d0%ba-%d0%b4%d0%be%d1%81%d0%b5%d0%b3-%d1%81-%d1%82%d1%80%d0%b0%d0%b4/", "text": "При изключителен интерес стартираха фестивалите „Балкански игри“ и Занаят фест“ в Благоевград. На площад „Македония“ са разположени шатри с различни елементи, свързани с традициите и културата. „Фестивалът „Балкански игри“ започна с красиво шествие на възпитаници на Център за личностно и творческо развитие на децата на Благоевград и платформа, украсена в битов стил. То тръгна от сградата на Съдебна палата и стигна до площад „Македония“, където паралелно протичат програмите на двата фестивала „Балкански игри“ и „Занаят фест“, ссъобщиха от общината. Утре отново ще има шествие, този път с кукери от Благоевград. Маршрутът ще бъде същият, а началният час 10.30 ч.  Фестивалът „Балкански игри“ цели да популяризира уникалното културно-историческо наследство от автентичния фолклор на България и Гърция, чрез танци, песни, интерпретации на обичаи. „Занаят фест“, пък, който продължава до 6 май, представя занаяти като звънчарство, тъкачество, грънчарство, дърворезба, ножарство, пчеларство, накити, изработка на български народни инструменти, демонстрация на точене на кори. и др.", "date": "2019.05.04", "title": " Различни поколения в пряк досег с традициите, по време на два фестивала в Благоевград"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b4%d0%b8%d0%ba%d0%be%d0%b2-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0-3/", "text": "В личен план няма по-добра формула от един образован млад човек със спортен характер. Постигайте успехи и победи в битките, но и учете. Това призова участниците в Международния турнир по таекуон-до „Августа опън“ кандидатът за евродепутат Николай Диков. Той е и общински съветник, председател на Постоянната комисия по спорт и младежки дейности в Общинския съвет на Стара Загора. В надпреварата, която се проведе в спортна зала „Иван Вазов“, се включиха над 300 млади състезатели от 24 клуба от 4 държави – Гърция, Румъния, Сърбия и България. „За мен е огромна радост да ви приветствам с добре дошли в Стара Загора – един от най-спортните градове на България. Провеждането на такива турнири и успехите на клубове като Таекуон-до клуб „Августа“ са ясен показател, че трябва да работим още повече за развитието на спорта – заяви Николай Диков. Той добави, че в момента в града се създава инфраструктурата на голяма многофункционална спортна зала. Тя ще може да се ползва от всички спортни клубове и ще стане център за големи международни състезания. Турнирът се организира за 4-та поредна година в Стара Загора от Таекуон-до клуб „Августа“ и с подкрепата на Община Стара Загора. Председателят на Таекуон-до клуб „Августа“ Георги Господинов връчи плакети на спонсори и на партньори на турнира. Той благодари сърдечно за подкрепата и на Николай Диков, който и в лично качество като спортист и състезател, и като председател на Постоянната комисия по спорт в Общинския съвет е допринесъл много за развитието и на този спорт и за провеждането на международно състезание „Августа опън“ в Стара Загора. Избори 2019. Платено съдържание. Купуването и продаването на гласове е престъпление.", "date": "2019.05.04", "title": " Николай Диков, кандидат за евродепутат от ГЕРБ:  Успехите в спорта и в училището са формулата за развитие на всеки млад човек\t"}
