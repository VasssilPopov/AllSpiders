{"url": "https://trud.bg/%d0%b1%d1%83%d1%82%d0%b5%d1%84%d0%bb%d0%b8%d0%ba%d0%b0-%d0%be%d1%82%d0%bb%d0%be%d0%b6%d0%b8-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b8%d1%82%d0%b5-%d0%b8%d0%b7%d0%b1/", "text": "Президентът на Алжир Абделазиз Бутефлика, срещу когото от две седмици има безпрецедентни протести, обяви, че се отказва да се кандидатира за пети мандат и отлага за неизвестна дата предвидените за 18 април президентски избори, предаде БТА. В обръщение към нацията, публикувано от държавната информационна агенция АПС, Бутефлика уточни, че президентските избори ще се състоят след национална конференция за реформа на политическата система и изготвяне на проект за нова конституция до края на 2019 г. Алжирският премиер Ахмед Уяхия подаде оставка.", "date": "2019.03.11", "title": " Бутефлика отложи президентските избори в Алжир, премиерът подаде оставка"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b9-%d0%b7%d0%b0%d1%81%d1%82%d1%80%d0%b5%d0%bb%d1%8f-%d1%81%d0%b2%d0%be%d0%b9-%d0%ba%d0%be%d0%bb%d0%b5%d0%b3%d0%b0/", "text": "Полицай застреля свой колега, докато си играел със служебно оръжие. Инцидентът е станал в полицейско управление в Париж, съобщи БГНЕС. Инцидентът се случил в неделя в новия щаб на криминалната полиция в северозападната част на столицата. Служителят на реда си играл с пистолета до входа на сградата, когато е бил произведен изстрелът, уцелил колегата му в главата. Той е арестуван, а колегата му – на около 20 години, е загинал. Все още има опасност за живота на двамата мъже, намушкани в София Говорителят на полицейския съюз SCPN Жан-Пол Мегре каза на радио „Франс инфо“, че двамата полицаи са практикували изваждане на оръжието от кобура „или на игра, или поради глупост“. Загиналият е бил част от подразделение, което осигурява охрана в съседния Дворец на правосъдието. Полицейският надзорен орган разследва стрелбата.", "date": "2019.03.11", "title": " Френски полицай застреля свой колега погрешка"}
{"url": "https://trud.bg/%d1%81%d0%b4%d1%80%d1%83%d0%b6%d0%b5%d0%bd%d0%b8%d0%b5-%d0%b4%d0%b0%d1%80%d0%b8-6400-%d0%bb%d0%b5%d0%b2%d0%b0-%d0%b7%d0%b0-%d0%ba%d0%b0%d0%b1%d0%b8%d0%bd%d0%b5%d1%82-%d0%b3%d1%80%d1%83%d0%bf%d0%be/", "text": "Сдружение „Един процент промяна“ дари 6 400 лв. за създаване на кабинет за групова работа в „Център за социална рехабилитация и интеграция“ /ЦСРИ/ в Свищов. Средствата са събрани от дарителска кампания на сдружението през февруари в София. За втори път младите хора от организацията се обединяват в подкрепа на социалната услуга ,,Център за социална рехабилитация и интеграция“ в Свищов. През май 2017 г. Сдружението дари на Центъра хидравлична кушетка и електрическа бягаща пътека, на стойност 3000 лв. Двете нови придобивки пристигнаха по поръчка от Германия и внесоха голяма промяна в ежедневието на потребителите, и екипа на услугата. „Доброволците от организацията освен дарители и партньори в начинанията на ЦСРИ, на първо място са наши добри приятели. Горди сме, че имаме възможност да се докоснем и да общуваме с толкова чисти, и добронамерени млади хора“, сподели развълнувано директорът на ЦСРИ Десислава Йорданова. „Сдружението допринесе много за социалната услуга, за нейното развитие и подобряване на материалната база. Винаги ще сме признателни на дарителите, които ни подкрепят, защото те влагат много от емоциите си и усилията в стремежа да са максимално полезни в съвместно свършената работа. Благодарни сме и на кмета на община Свищов Генчо Генчев, и цялото общинско ръководство за безвъзмездната и системна подкрепа, която оказват на Центъра за социална рехабилитация и интеграция“, каза още Йорданова", "date": "2019.03.11", "title": " Сдружение дари 6400 лева за кабинет групова работа в Свищов\t\t\t"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%b4%d0%b0%d0%b2%d0%b0-45-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5-%d0%bd/", "text": "Необходимо е изграждането на 400 000 сигурни и охраняеми зони за паркиране в Европейския съюз. Това е заключението в проучване на Европейската комисия, публикувано днес. Товарните камиони често стават жертва на кражби и нападения, като близо 75% от тези инциденти се случват, когато камионите са паркирани на неохранявани паркинги. Изследването представя и подробна карта с местата, където има нужда от безопасни пространства за паркиране в ЕС и редица минимални изисквания за предоставянето на ясна информация за тяхното местонахождение на шофьорите, собствениците на товари и транспортните компании. В тази връзка Европейската комисия насърчава изграждането на безопасни зони за паркиране, предоставяйки финансиране от 45 милиона евро по линия на Механизма за свързване на Европа. Експертна група ще прилага единни стандарти в тази сфера. „Шофьорите в Европа заслужават сигурност и комфорт по време на почивката си. Това е от изключителна важност за тяхната безопасност и за безопасността на тяхната работа по европейските пътища. Сегашната ситуация е неприемлива. С оглед на подобряването условията на труд на водачите на камиони в Европа и защитата на социалните им права като част от Пакета за мобилност I настоящото проучване показва необходимите следващи стъпки. Ще предприемем необходимите действия, за да гарантираме на шофьорите и собствениците на товари сигурни паркинги в ЕС,“ заяви Виолета Булц, комисар по въпросите на транспорта.", "date": "2019.03.11", "title": " Брюксел дава 45 млн. евро за изграждане на ТИР паркинги в ЕС"}
{"url": "https://trud.bg/%d1%81%d0%b0%d1%89-%d0%bd%d0%b0%d0%bb%d0%be%d0%b6%d0%b8%d1%85%d0%b0-%d1%81%d0%b0%d0%bd%d0%ba%d1%86%d0%b8%d0%b8-%d0%bd%d0%b0-%d1%80%d1%83%d1%81%d0%ba%d0%b0-%d0%b1%d0%b0%d0%bd%d0%ba%d0%b0-%d0%bf%d0%be/", "text": "Финансовото министерство на САЩ наложи санкции на базирана в Русия банка заради подкрепата й за правителството на венецуелския президент Николас Мадуро и осъществявания от нея бизнес с петролната компания на Венецуела PDVSA, съпбщи AFP. Ограничителните мерки са въведени срещу базираната в Москва „Еврофинанс Моснарбанк“, която, при откриването си през 2011 година, е била 50% собственост на водещи руски банки и 49% на венецуелския Фонд за национално развитие. „Това действие демонстрира, че САЩ ще предприемат мерки срещу чуждестранни финансови институции, които поддържат нелегитимния режим на Мадуро и допринасят за икономическия колапс и хуманитарната криза, които мъчат венецуелския народ“, заяви финансовият министър на САЩ Стивън Мнучин чрез съобщение.  ", "date": "2019.03.11", "title": " САЩ наложиха санкции на руска банка, подкрепяла правителството на Мадуро"}
{"url": "https://trud.bg/%d0%b5%d1%82%d0%be-%d0%ba%d0%be%d0%b9-%d0%b5-%d0%bf%d1%8a%d1%80%d0%b2%d0%b8%d1%8f%d1%82-%d0%be%d1%82-%d1%87%d0%b5%d1%82%d0%b8%d1%80%d0%b8%d0%bc%d0%b0%d1%82%d0%b0-%d0%bd%d0%be%d0%b2%d0%b8-%d1%82%d0%be/", "text": "Ирена Йорданова от Търговище е първият милионер, който заяви своята печалба в понеделник, часове след като стана ясно, че е познала заветните шест числа от „Тото 2 – 6 от 49“. Това съобщиха от Български спортен тотализатор. Общо четирима   печелившите числа от 20-ия тираж на играта, който беше изтеглен вчера. Ирена спечели 2 375 357 лв. Печелившият фиш за 5,65 лева, дамата е пуснала навръх рождения си ден, по настояване на своя съпруг. Двамата имат комбинация от 7 числа, с които играят вече 35 години. В този случай, Ирена е взела фиш с предварително попълнени числа. По думите й, късметлията в семейството им е съпругът й, защото е негова заслугата да купи щастливия фиш. Ирена е на 53 години и заедно с мъжа си управлява счетоводен бизнес. Първото нещо, което ще си купи с парите, е билет за Новогодишния концерт на Виенската филхармония. Да получи печалбата си от Втори тото шанс на играта „Тото 2 – 6 от 49“, от Стара Загора е пристигнал и Кольо Колев. Той спечели 100 000 лв. С парите си планира да покрие кредити и да отиде на пътешествие в Дубай.", "date": "2019.03.11", "title": " Ето кой е първият от четиримата нови тотомилионери"}
{"url": "https://trud.bg/%d0%b0%d0%b9%d1%84%d0%be%d0%bd%d1%8a%d1%82-%d0%bd%d0%b0-%d0%b4%d1%80%d0%b5%d0%b9%d0%ba-%d1%81-%d0%ba%d0%b0%d0%bb%d1%8a%d1%84-%d0%b7%d0%b0-400-000/", "text": "Звездните хонорари предполагат и звездни разходи. Ако досега се удивявахме на скъпите покупки на знаменитостите, то новата придобивка на рапъра Дрейк наистина е поразителна. Изпълнителят е поръчал калъф за телефона си на умопомрачителната цена от 400 хил. долара. Моделът на бижутерийния бранд Jason of Beverly Hills е от 18-каратово злато, украсено с бели и сини брилянти. В центъра му има сова, която е логото на музикалния лейбъл на Дрейк. Това не е най-скъпият аксесоар за телефон – канадският бранд Anita Mai Tan изработи калъфи, украсени с изображения на паяк и дракон, всеки от които струва 800 хил. долара.", "date": "2019.03.11", "title": " Айфонът на Дрейк с калъф за $400 000"}
{"url": "https://trud.bg/%d1%88%d0%b5%d1%84%d0%ba%d0%b0%d1%82%d0%b0-%d0%bd%d0%b0-%d0%b0%d0%b3%d0%b5%d0%bd%d1%86%d0%b8%d1%8f%d1%82%d0%b0-%d0%bf%d0%be-%d0%bf%d1%80%d0%b8%d0%b2%d0%b0%d1%82%d0%b8%d0%b7%d0%b0%d1%86%d0%b8%d1%8f/", "text": "„Бързаше се със сделката с дялове на ЕВН”. Това заяви шефката на Агенцията за приватизация и следприватизационен контрол Петя Александрова, която даде показания пред спецсъда по делото за продажбата на държавния дял от енергодружеството ЕВН. Подсъдими по делото са бившите министри на финансите и икономиката от кабинета „Борисов 1“ Симеон Дянков, Трайчо Трайков, както и Иво Прокопиев и трима мениджъри от неговата фирма посредник „Булброкърс”. Към момента на сделката през 2011 г. Александрова е била шеф на правната дирекция в агенцията за приватизация. Тя разказа за среща, на която е имало напрежение между Доротея Пандова – съветник на министър Дянков и директора на агенцията Емил Караниколов, сега министър икономиката. Те са спорили за това какви критерии да бъдат заложени за избор на инвестиционен посредник, а Пандова, която е бивша служителка на Иво Прокопиев, настоявала да има и субективни критерии. „Ние не се съгласихме. Нашата позиция винаги е била да се заложат само обективни критерии“, каза Александрова пред спецсъда. Тя обясни, че е имало притеснения за сигурността и дали има опасност от хакерски атаки по време на сделката. От показанията на Антоанета Атанасова – бивш шеф на дирекция „Сделки” в агенцията, стана ясно, че продажбата започнала по указания на министър Трайчо Трайков. Той е изпратил писмо до агенцията, в което давал указания как да бъде извършена приватизацията – чрез публично предлагане на пакета от акциите на Българската фондова борса. От агенцията не възразили на писмото на министъра и се съобразили изцяло с него. Бившият министър на финансите Симеон Дянков и Иво Прокопиев са обвинени за длъжностно престъпление, от което са настъпили близо 28 милиона лева щети на държавния бюджет. Посредникът в сделката „Булброкърс“ пък се облагодетелствали с над 1 млн. лв.", "date": "2019.03.11", "title": " Шефката на агенцията по приватизация пред спецсъда: Бързаше се със сделката с дяловете на ЕВН"}
{"url": "https://trud.bg/%d0%b3o%d0%bd%d0%b4%d0%b6a-byc%d0%bba%d1%82ep%d0%b8-%d0%b1%d0%b8%d0%bb%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%bd%d0%b0%d1%81%d0%b8%d0%bb%d0%b8%d0%b5/", "text": "Преди да я гледаме в „Майка“, Гoнджa Bycлaтepи вeче ни е позната oт cepиaлa „Maлĸи тaйни“, нo сега тя силно ни впечатлява със силната си роля на Шyлe – жена обект на физичecĸo нacилиe. „Tpyднo e дa ce пoвяpвa, нo в дeйcтвитeлнocт пoзнaвaм oтблизo пpoблeмитe нa гepoинятa cи. Почти невъзможно е дa избягaш oт чyвcтвaтa cи, дopи ĸoгaтo чoвeĸът cpeщy тeб e няĸoй, ĸoйтo e извъpшил пoдoбнo нeщo“, paзĸpивa aĸтpиcaтa. В признанието си тя не визира бившия си съпруг, а предишната си половинка, който често ѝ посягал дори на публични места. Тогава обаче екранната Шуле не била във вихъра на славата си и нямала смелост да се опълчи, защото не била сигурна, че ще успее да гради кариера сама. Нейни близки разкриват, че освен пребивана тя била и жестоко унижавана, обиждана и за известен период страдала от сериозно психическо разстройство.  B личeн плaн зa ĸoитo избягвa дa гoвopи. Cлeд ycпexa й в poлятa нa Джeйлa oт „Maлĸи тaйни“ тя се пocвeщава нa ĸинoтo, а и вече има красива и спокойна връзка с Бурак Epдoгaн, за когото се омъжва пpeз 2016 гoдинa. „Toй мe paзбиpa, пoдĸpeпя и нacъpчaвa. Щacтливa cъм, чe ycпяx дa cpeщнa чoвeĸ ĸaтo нeгo“, казва тя в началото на 2018-а, но няколко месеца след това – през месец март, Гонджа Вуслатери, която след „Майка“ влиза в сериала „Моята опасна жена“, изненадващо сподели в социалните мрежи, че се развежда с мъжа си. „Аз и моят съпруг Бурак Ертоган решихме да се разведем. В този сложен за нас период очакваме от вас разбиране и поддръжка“, съобщи актрисата. Назлъ Гонджа Вуслатери, както е пълното й име, освен актриса е журналистка, сценаристка, поетеса и радио-водеща. Родена е на 2 септември 1986-а година в Бурса. Има по-голяма сестра и доведен брат. Като дъщеря на офицер, бъдещата актриса пpeĸapвa пъpвитe cи гoдини в Aдaнa. Πo-ĸъcнo ceмeйcтвoтo й ce вpъщa дa живee в Бypca, ĸъдeтo Гонджа oтĸpивa любoвтa cи ĸъм тeaтъpa. Започва да учи актьорско майсторство от 9-годишна. Така решава, да свърже бъдещия си живот с театъра и киното. Вуслатери завършва висша школа по актьорско майсторство и дълго време работи в театъра.  Гонджа разкрива, че но заради финансови проблеми не е могла да ѝ угоди и да развие и този свой потенциал. С огромния си артистичен талант обаче Гонджа пресъздава без проблем най-различни персонажи в различни жанрове. Гoнджa Bycлaтepи печели приза за „Най-добра комедийна актриса“ на „Златна пеперуда“ заради това, че играе два персонажа в сериала „Грешен свят“, а вестник „Хюриет“ ѝ дава награда за „Най-добра актриса на годината“ за ролята на Шуле в „Майка“. Признанието не е случайно, защото Гонджа Вуслатери се превъплъщава в ролята на Шуле Акчай по неповторим начин. Нейната героиня е не само мразена, но и доста жени се оприличават на нея, докато гледат как партньорът й ги малтретира заедно с невръсната й дъщеричка физически и психически. Гонджа Вуслатери е една от екипа, допринесла за това, „Майка“ да се превърне в супер рейтингова и успешна телевизионна поредица. Междувременно Гонджа издава няколко свои стихосбирки.", "date": "2019.03.11", "title": " Гoнджa Bycлaтepи била жертва на насилие\t\t\t"}
{"url": "https://trud.bg/%d1%82%d1%83%d1%80%d1%86%d0%b8%d1%8f-%d0%bf%d1%80%d0%b8%d0%b2%d0%b8%d0%ba%d0%b0-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d0%b1%d0%b5%d0%bb%d0%b3%d0%b8%d1%8f/", "text": "Министерството на външните работи на Турция привика посланика на Белгия в Анкара, за да изрази протест срещу отказа на съд в Брюксел да определи пропагандата и финансирането на Кюрдската работническа партия в Европа като терористична дейност, съобщи  . От 35 години турската държава води война с ПКК, която се бори за самостоятелност на кюрдите в Югоизточна Турция. Турското външно министерство изтъкна, че с решението си от миналия петък белгийският съд позволява на кюрдските сепаратисти „опасна“ свобода за действие. „Позицията на държавата, която представлявам, е, че ПКК е терористична организация. Нужно е обаче да се отчете, че съдебната и изпълнителната власт в Белгия са независими една от друга“, отговори белгийският посланик Мишел Малерб.", "date": "2019.03.11", "title": " Турция привика посланика на Белгия"}
{"url": "https://trud.bg/%d0%bf%d0%be%d1%80%d0%be%d1%88%d0%b5%d0%bd%d0%ba%d0%be-%d0%bd%d0%b0-%d1%82%d1%80%d0%b5%d1%82%d0%be-%d0%bc%d1%8f%d1%81%d1%82%d0%be-%d0%bf%d0%be-%d1%80%d0%b5%d0%b9%d1%82%d0%b8%d0%bd%d0%b3-%d0%bf%d1%80/", "text": "Кандидатът за президент на Украйна Владимир Зеленский запазва лидерството си в кандидатпрезидентската надпревара в Украйна. За него са готови да гласуват около 25% от избирателите. За това свидетелства публикуваните в понеделник данни от проучване на общественото мнение, проведено от социологическата група „Рейтинг“, съобщава ТАСС. Второ място заема лидерът на партия „Бактивщина“ Юлия Тимошенко с 18,3%, на трето е действащият държавен глава Петро Порошенко с 16,8%. Сред кандидатите за президент, с относително високо ниво на доверие се ползват Зеленский (43%), Тимошенко (28%), Гриценко (26%) и Порошенко (24%). Най-високо е недоверието към настоящия президент – 69%.В същото време обаче 22% от запитаните считат, че следващият президент на страната ще е именно Порошнко. В победата на Тимошенко вярват 20%, на Зеленский – 18%. Изследването е проведено от 1 до 7 март сред пет хиляди респонденти на възраст над 18 години чрез лично интервю.    ", "date": "2019.03.11", "title": " Порошенко на трето място по рейтинг преди президентските избори в Украйна"}
{"url": "https://trud.bg/%d0%bd%d1%8f%d0%bc%d0%b0-%d0%ba%d0%b0%d1%80%d1%82%d0%b5%d0%bb-%d0%bd%d0%b0-%d0%bf%d0%b0%d0%b7%d0%b0%d1%80%d0%b0-%d0%bd%d0%b0-%d0%b3%d0%be%d1%80%d0%b8%d0%b2%d0%b0/", "text": "Промяната в касовите бележки може да засегне конкуренцията в сектора  Предлагат държавни складове  Няма картел с цените на горивата у нас, показва секторен анализ на конкурентната среда на пазарите на производство и реализация на бензин и дизел, изготвен от Комисията за защита на конкуренцията. Увеличението на цените на горивата през 2018 г. е било за кратък период и е осъществено постепенно и може да се обясни с обективни критерии, свързани с конкурентна среда, разходи за дистрибуция, количество и обем на продажбите и търсенето, посочват от КЗК. И допълват, че нетните цени на бензин Евро-95 и дизела у нас са едни от ниските в сравнение с останалите страни членки на ЕС. Според комисията изискването в Наредба № Н-18 касовата бележка да съдържа покупна цена на горивото без акциз и ДДС би могло да засегне конкурентната среда на пазарите на едро и дребно на търговия с горива. От КЗК настояват Министерство на финансите, Министерство на икономиката, Агенция “Митници”, Държавна агенция “Държавен резерв и военновременни запаси” и Държавната агенция за метрологичен и технически надзор съобразно тяхната компетентност да предприемат подходящи нормативни и организационни мерки за подобряване на конкурентната среда на пазарите на производство и реализация на горива. Една от мерките, които органът предлага, е създаване на електронна платформа, от която в реално време вносителите на горива да имат достъп до информация за свободните вместимости в данъчните складове и складовете за съхранение на задължителни запаси. Тази платформа трябва да се поддържа и контролира от Агенция “Митници” и Държавна агенция “Държавен резерв и военновременни запаси”. Друга мярка, според КЗК, е да се увеличи броят на данъчните складове в сектора, чрез изграждането на държавни данъчни складове. За реализиране на мерките е нужно да бъде сформирана работна група с представители от държавни органи, посочват от комисията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Няма картел на пазара на горива"}
{"url": "https://trud.bg/%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%b8%d0%b7%d1%82%d0%be%d1%87%d0%bd%d0%b0-%d0%b5%d0%b2%d1%80%d0%be%d0%bf%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%80/", "text": "И България, и Словения работят за съхраняването на кохезионната политика като фактор за растеж и икономическо и социално сближаване в ЕС, но получаваните днес средства трябва да бъдат използвани преди всичко за създаването на устойчиви икономически модели, които да не доведат до срив след преустановяването на европейските фондове за страните от Източна Европа. Това заяви президентът Румен Радев, който откри днес в Любляна заедно със своя колега Борут Пахор Словенско-български бизнес форум, съобщиха от прессекретариата на държавния глава. Във форума участваха над 120 български и словенски компании в областта на информационните технологии, иновациите, енергетиката, строителството, земеделието и производството на храни, изпълнителният директор на Българската агенция за инвестиции Стамен Янев и заместник-изпълнителният директор на Изпълнителната агенция за насърчаване на малките и средни предприятия Яна Топалова. България може да се поучи от Словения как се постига реална икономическа и социална конвергенция в ЕС, подчерта президентът Румен Радев. Независимо, че населението на Словения е малко над 2 млн. души и вътрешният пазар е силно ограничен, експортноориентираната словенска икономика разчита на износ с висока добавена стойност и успява да създаде висок стандарт на живот за словенските граждани. Двамата президенти отбелязаха тенденцията на увеличаване на двустранния стокообмен и на туризма през последните години, но подчертаха че достигнатите 400 млн. евро не отговарят на възможностите на България и Словения. Откриването на посолство на Словения в България през 2018 г., както и на пряка въздушна линия между София и Любляна през март м.г. имат своя принос както за насърчаването на контактите между бизнеса, така и на туризма, беше позицията на Румен Радев и Борут Пахор. Двамата държавни глави бяха единодушни, че засилването на връзките между бизнеса, взаимните инвестиции и създаването на смесени предприятия и износ на трети пазари, е следващата логична стъпка за увеличаване на двустранния икономически обмен. Президентът Борут Пахор поздрави представителите на българския бизнес и ги покани да участват и на икономическия форум, който ще съпътства предстоящата среща на високо равнище в рамките на регионалната инициатива „Три морета“, на която Словения ще бъде домакин.", "date": "2019.03.11", "title": " Румен Радев: Източна Европа трябва да работи за устойчива икономика след края на еврофондовете"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%b8%d0%b7%d0%bd%d0%b5%d0%bd%d0%b0%d0%b4%d0%b0%d1%85-%d1%81%d0%b5-%d0%ba%d0%b0%d0%ba-%d0%b1%d1%81%d0%bf-%d0%bf%d0%be%d1%82%d1%8a%d1%80%d1%81%d0%b8/", "text": "Няма никакво нарушение на Конституцията с опрощаването на дълговете на вероизповеданията. Това е поредната опорна точка на нашите политически опоненти. Изненадах се как БСП потърсиха политически дивидент от темата с вероизповеданията, но явно просто не могат да избягат от себе си. Те търсят противопоставяне в обществото. Вчера, когато отбелязахме 76 години от уникалния акт по спасяването на българските евреи, всички дадохме много ясен сигнал за силата на толерантността и че противопоставянето на хора по даден признак няма място в обществото. Нека БСП запомнят това. Това заяви пред журналисти в Благоевград председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията. „Когато ГЕРБ управлява, еврофондовете стигат до България и по този начин се реализират множество инфраструктурни проекти. Ние можем да покажем конкретни видими резултати от нашата работа, които са подобрили средата на живот на хората. БСП са на другия полюс. Неслучайно те критикуват качеството на проектите, изпълнени по време на мандата на ГЕРБ. Това е защото те нямат с какво да се похвалят. Хората обаче виждат всички направено и оценяват“, посочи Цветанов. По думите му желанието на БСП да настъпи политическа криза, за да дойдат на власт не кореспондира с политически отговорното поведение. „Управлението не е привилегия, а отговорност. БСП не могат да носят такава и провалиха много проекти. Вижте какво стана с АМ „Струма“ при кабинета Орешарски“, отбеляза той. Председателят на ПГ на ГЕРБ изтъкна огромната заслуга, която имаше българското правителство начело с премиера Борисов за осигуряването на европейска перспектива за страните от Западните Балкани. „Вижте Северна Македония и колко по-близо е до членство в ЕС и НАТО“, подчерта той. Цветанов, който говори пред медиите непосредствено преди откриването на ремонтирания площад „Георги Измирлиев – Македончето“, отчете значителното подобрение в средата за живот в Благоевград, което се изразява както в обновения площад, така и в многото санирани жилищни сгради. Той разказа как по време на своите обиколки из страната всички граждани му споделят своите надежди националната програма за енергийна ефективност да продължи. „Нашата работа трябва да е насочена към това гласът на България в Европа да се чува както досега. Пресен пример за това е бюджетът от 18 млрд. лв. за България за периода 2021-2027 година, който Европейският парламент одобри. Това е рекорден бюджет – 4 млрд. лв. повече европейски средства за България. Всички те ще отидат в българските общини и ще подобрят средата на живот, от което ще се възползват и симпатизантите на БСП“, завърши зам.-председателят на ГЕРБ.  ", "date": "2019.03.11", "title": " Цветанов: Изненадах се как БСП потърсиха политически дивидент от темата с вероизповеданията"}
{"url": "https://trud.bg/%d0%b2-%d0%bb%d0%be%d0%bd%d0%b4%d0%be%d0%bd-%d1%81%d1%8a%d1%89%d0%be-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bb%d0%b8-%d1%80%d1%83%d0%b6%d0%b0-%d0%bc%d0%b8%d0%bb%d0%b8%d0%b0%d1%80/", "text": "Зам.-главният прокурор Иван Гешев на посещение във ФБР Българката Ружа Игнатова, създателка на криптовалутата OneCoin, е разследвана и във Великобритания, стана ясно днес. Според съобщение на сайта на британската служба за финансова регулация, полицията в Лондон също проверявала схемата на нашенката. Преди дни американските власти съобщиха, че са повдигнала обвинения на Ружа и брат й Константин Игнатов, които навъртели печалба от 2,23 млрд. евро от продажба на измамническа криптовалута. От миналата година има разследване срещу Ружа и в Германия. От октомври 2017 г. тя е в неизвестност, но продължава да е активна в социалните мрежи. Зам.-главният прокурор Иван Гешев замина на посещение в САЩ по покана на ФБР. Ще има и разговори в американското Министерство на правосъдието и вероятно една от темите ще бъде разследването срещу Ружа Игнатова.  ", "date": "2019.03.11", "title": " В Лондон също разследвали Ружа милиардерката\t\t\t"}
{"url": "https://trud.bg/%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b8%d1%82%d0%b5-%d0%bf%d0%be%d1%81%d0%ba%d1%8a%d0%bf%d0%bd%d0%b0%d1%85%d0%b0-%d1%81-25/", "text": "От големите градове най-малък ръст има в Бургас Цените на жилищата нараснаха с близо 25% за последните три години, сочат данните на Националния статистически институт. Най-голямо е поскъпването в София. През третото тримесечие на 2018 г. цените на имотите в столицата са били с 34% по-високи от същия период на 2015 г. През отделните тримесечия на 3-годишния период често жилищата в някои от останалите най-големи градове на страната с над 120 хил. жители са поскъпвали с по-бързи темпове, отколкото в София. Но за целия период столицата запазва първото си място. Веднага след София с много малка разлика се нарежда Пловдив, където цените на жилищата са нараснали с 31,4% за три години. В останалите четири града с над 120 хил. жители поскъпването на апартаментите също е с много сериозни темпове. Във Варна, Русе и Стара Загора повишението е почти с едни и същи темпове в размер на малко над 25%. Като е важно да се подчертае, че в данните за Варна не са включени продажбите в курортни комплекси. В Бургас жилищата също поскъпват, но със значително по-бавни темпове – само с 17,76% за три години, което e около половината от повишението на цените, регистрирано в София и Пловдив. Данните на НСИ показват, че най-голям ръст в цените на имотите има в градовете, където заплатите нарастват бързо и фирмите разкриват нови работни места. Заради икономическото развитие на София и Пловдив, а и на останалите големи градове, много хора се местят да живеят в тях, което води до по-голямо търсене и повишаване на цените на имотите. Любопитно е обаче да се види как се движат цените на жилищата в старите сгради и новото строителство. За 3-годишния период старите апартаменти са поскъпнали с 26,41%, докато при новото строителство увеличението е по-малко – с 22,41%. Поскъпването на старите апартаменти е по-голямо отколкото при новите в София, Варна, Бургас и Русе. В Пловдив старите и новите жилища поскъпват с почти един и същи темп, но отново има минимална разлика в полза на старото строителство. От големите градове изключение прави само Стара Загора, където при новото строителство увеличението е с 31,11%, при 23,62% за старото. Това се обяснява с факта, че се строи с бързи темпове и на пазара постоянно излизат нови апартаменти. Докато при старото строителство има дефицит на качествени апартаменти и цената им бързо се покачва. В резултат и средните цени при старото строителство бързо вървят нагоре. Най-голяма разлика в движението на цените на стари и нови апартаменти има в Русе, сочат данните на НСИ. За период от 3 години старото строителство в Русе е поскъпнало с 26,74%, докато при новите апартаменти увеличението на цените е значително по-малко – с 16,42%. В София разликата в поскъпването също е значителна като при старите жилища е с 36,79%, а при новите – с 27,37%. Оказва се, че при новото строителство в Пловдив и Стара Загора повишението на цените е по-голямо отколкото в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Апартаментите поскъпнаха с 25%\t\t\t"}
{"url": "https://trud.bg/%d0%b8%d0%b7%d0%b1%d0%be%d1%80%d0%b8-%d0%bd%d0%b0-%d1%85%d0%be%d1%80%d0%b8%d0%b7%d0%be%d0%bd%d1%82%d0%b0-%d0%b2%d1%81%d0%b8%d1%87%d0%ba%d0%be-%d1%81%d0%b5-%d0%ba%d1%83%d0%bf%d1%83%d0%b2%d0%b0/", "text": "Изборите са вече тук. Което ще рече, че се пазарува всичко, което може да изиграе някаква роля—политолози, социолози, врачки, анализатори, цигански барони, журналисти, цели партии. И цели медии, разбира се. БСП вече си има собствена телевизия. За ГЕРБ се твърди, че вече притежава не една телевизия. Да не говорим за Атака, за Симеонов…Вече само наивниците не знаят за платените публикации, за пишещите по поръчка, за рекета. Българската журналистика възприе черти от поведението на мафията и проституцията. Може би затова тя стигна своите върхове именно в развенчаването, в бламирането, в отхвърлянето. Но нищо позитивно, което се опита да съгради, не остана на здрави основи. Не случайно журналистиката участва в свалянето на няколко правителства от различен политически цвят. Но когато се опита да лансира политици, последва неуспех. Освободена от старите политически окови, днес българската журналистика се оказа в плена на собственици на банки, холдинги, икономически групировки, структури от сенчестия бизнес. Ето защо зад всяка журналистическа кауза прозира икономическо влияние. Добре, че у нас нищо не се приема на сериозно, така че поръчаните публикации си излизат, парите минават от един в друг джоб, а българският зрител, читател, слушател се подсмихва иронично. Него винаги са го лъгали и той се е научил да не вярва ни на бог, ни на цар, ни на господар, а още по-малко на журналистите. Медийната политика на управляващите Управляващите имат добра медийна политика, тъжно заключават социалистите, когато искат оценките им за кабинета на Борисов да изглеждат по-обективни. Кабинетът въобще няма медийна политика, горчиво нашепват десните лидери, поглеждайки завистливо към президентската къща. Къде е истината? Като казват, че управляващите имат добра медийна политика, социалистите постигат поне две цели. Първата- внушава се, че политиката на кабинета не е добра, а само представянето й пред обществото. Втората – внушава се, че социалистите са загубили властта не защото политиката им е била лоша, а защото лошо са я представили пред обществото. Като казват, че кабинетът въобще няма медийна политика, скептиците от десния лагер си представят такъв диктат над медиите, какъвто се оказва в някои страни от Вишеградската група. Истината е, че управлението на Борисов се радва на благоразположението на голяма част от медиите. И това не е продукт толкова на някаква добре обмислена медийна стратегия, а на вкорененото притегляне към силните на деня. Смята се, че добрата политика няма нужда от специална медийна политика. Дали е така? Всяка крайност може да изправи управляващите пред две опасности. Първата е, ако управляващите бъдат оставени на любовта на медиите. В условията на безкритичност, ухажване и повърхностно кокетиране едно управление губи своята кондиция, своя нерв, няма коректив, няма опонент. Любовта го задушава до степен да се самовлюби. ГЕРБ и Борисов „дължат „ много за своето износване на такива престараващи се журналисти от малкия екран“. Следователно добрата медийна политика е да се оставят управляващите лице в лице с критиката, със съмнението, с несъгласието дори, когато е от грижа за обществото. Втората опасност е, ако управляващите бъдат обградени от посредници между тях и медиите. За да оправдаят службата си, тези посредници обикновено внушават страхове на своите шефове, отчуждават ги от медиите и в крайна сметка ги противопоставят. Когато управляващите се капсулират, те започват да живеят в един измислен свят и губят всякаква представа за реалния живот, за истинските настроения в обществото. В крайна сметка – лошата политика не може да я спаси никакъв PR. Но и най-добрата политика трябва да търси своя медиен образ. Опозицията – смяна на ракурса Твърде често от опозицията се оплакват, че са игнорирани от медиите. Няколко фактора определят избора на медийното поведение на левицата. Първият – това са отношенията с медиите от близкото и далечно минало, когато тя бе на власт. Стремежът за повече контрол доведе до точно обратния резултат – медиите реагираха негативно и в немалка степен допринесоха за падането на левицата от власт. Отогава извира тази враждебност. Но всеки уважаващ се журналист трябва да знае, че неговата обективност се измерва с уважението, което проявява към мнението на опозицията, която и да е тя, независимо от миналите отношения. Така, че левицата спокойно може да заложи на плуралистичните принципи и да не проявява неуместна нервност. Вторият фактор, който е особено актуален в този момент, е самият образ, който левицата иска да си създаде. Дали на интелигентна и конструктивна опозиция, опираща се на националното съгласие, или на обидена, твърда и рязка опозиция, която държи да не я бъркат с управляващите. Очевидно първият образ би търсил отварянето й към по-широки слоеве, а вторият е адресиран към собствения й твърд електорат. Тези разсъждения са в услуга на избирателите , когато тълкуват медийния образ на кандидатите за техния глас.   Журналистите като артисти За да не ги сбъркат на чия страна са, като в също време спазват правилата за плурализъм, някои телевизионни журналисти се стараят да разговарят с опозицията строго, сърдито, пренебрежително. Те не изслушват гостите си от опозицията, прекъсват ги и ги отпращат с подчертано облекчение. За да се усмихнат сърдечно веднага на представителите на властта. Ако това е непоправимо, нека поне да вземат уроци по актьорско майсторство. Телевизията не е лишена от средства за обучение.      ", "date": "2019.03.11", "title": " Избори на хоризонта – всичко се купува\t\t\t"}
{"url": "https://trud.bg/%d0%b3%d0%be%d1%80%d0%b0%d0%bd-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%88%d0%b5%d1%84-%d0%bd%d0%b0-%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%bd/", "text": "Още не са утихнали две важни посещения в България – у нас беше шефът на НАТО Йенс Столтенберг, а два дни след него и руският премиер Дмитрий Медведев. Как тълкува тези визити един разузнавач, какво ние не разбрахме, какво ни казаха гостите и какви са опасностите днес. По тези въпроси разговаряме с председателя на Асоциацията разузнавачите от запаса  . – Турски военен кораб и подводница бяха във Варна, очакват се и нови американски кораби и войници. Има ли опити на НАТО за засилване на военното му присъствие в Черно море и за милитаризиране на целия регион, г-н Симеонов?  – На този изключително актуален въпрос отговорът ми е положителен. Да, процесът на милитаризация на Черно море се активизира и е време да осъзнаем, че границата ни с Русия и България бавно и полека се превръща във фронтова държава. Същевременно смятам, че той би трябвало да бъде разглеждан в светлината на разпадащия се международен ред за сигурност и най-вече в очертаващия се постоянен конфликт – САЩ и НАТО срещу Русия. В този контекст трябва да разглеждаме действията на НАТО в изграждането на „защитна линия“ срещу Русия от Балтика до Черно море и Адриатика, но не като отделни опити, а като целенасочена и последователна милитаристична политика. В тази политика все по-активна роля се отрежда на Румъния и България, особено като имаме предвид, че другият член на НАТО в Черно море – Турция, вече е с ясно очертаваща се самостоятелна политика в регионален план и в специални отношения с Русия в геостратегически план. Всичко това, наред с новата активна политика на НАТО в региона, прави Балканите отново център на политически и икономичесски амбиции на така наречените „Велики сили“, вкл. Китай и Турция. – Знаем тезата на премиера Борисов, че Черно море трябва да е за туризъм и риболов, а не за военни действия. Събитията напоследък обаче са доста обезпокоителни. Дали договорът от Монтрьо, подписан още през 1936 г., би могъл да предотврати евентуалната милитаризация?  – Трудно ми е да споделя туристически ориентирания оптимизъм на г-н Борисов относно бъдещето на Черно море, независимо от подписаното споразумение в сферата на туризма и постигната договореност за ферибота Бургас – Новоросийск. Всички виждаме, че с всеки изминал ден се усилва военното присъствие в Черно море. Наред със зачестилите посещения на военни кораби на държави членки на НАТО, стана известно, че кораби от Черноморския флот на Русия са провели тези дни съвместни учения с кораби от Военноморските сили (ВМС) на Турция. Съвсем неотдавна турски военни кораби с „учебна цел“ бяха в Бургас. С една дума тенденцията е към стесняване на периметъра за „яхтите и чайките“ в региона за сметка на засиленото военно присъствие. В тази връзка договорът от Монтрьо с най-силната си забрана за престой на чужди кораби за не повече от 21 дни, сравнително лесно може да бъде заобиколен, чрез организирането по линия на НАТО на ротационно присъствие на негови кораби. Все пак трябва да се има предвид, че руското военно присъствие в региона, според някои оценки е близо 90% от цялото, тъй че за баланс с НАТО на настоящия етап е трудно да се мисли. Но изглежда, че целта е да се нагнетява напрежение. – Вървим ли уверено към втора Студена война, какви интересни процеси очаквате?  – Съвършено ясно е, че митът за „солидарна и безконфликтна глобализация“ рухна. Разпада се и „новият световен ред“, но по-важното е, че в момента няма конкретни идеи за бъдещото глобално развитие на света, затова и тенденцията към затваряне на отделните държави в регионални и национални граници по всичко личи ще се задълбочава. В тази връзка особен интерес представляват процесите в сферата на международните отношения и световната системата на сигурност. Налице са поредица от фактори, които недвусмислено говорят за разрушаване на тази система, за нарушения на международното право в различни райони на света. За съжаление, днес ставаме свидетели на постепенното, но неотклонно разрушаване на досега съществуващата система на международни отношения. След прекратяването на участието на САЩ в Транстихоокеанското и Трансатлантическото търговски споразумения, изправило ги фактически срещу Европа и Китай, и последващото им излизане от ЮНЕСКО и Парижкото споразумение, САЩ посегнаха и на военнополитическите договорености с Русия. Те декларираха, че се отказват от задълженията си по Договора за ограничаване на ракетите със среден и малък обсег на действие в Европа. – Е, и Русия също се оттегли…  – Да, Русия също се оттегли от договора, като заяви, че макар засега да няма намерение да разполага такива ракети в Европа, има готовност за огледални противодействия. Г-н Путин даже предупреди, че при евентуален конфликт ответни удари могат да бъдат нанесени не само по агресора, но и върху „центровете, които взимат решенията за агресия“! – И какъв извод можете да направите след такива действия?  – Изводът е, че в настоящия етап международната система за ядрена сигурност е в тотален разпад, като до 2021 г. остава да действа единствено договорът СТАРТ 1-2-3, който се отнася за стратегическите нападателни оръжия и очевидно едва ли ще бъде подновен. От друга страна ясно се очертаха и новите зони на военно съперничество, а именно Космоса и Арктика, за които вече са разработени финансово обезпечени програми.  Или това, което ще последва се нарича нова надпревара във въоръжаването, която освен, че ще осигури многомилиардни поръчки за ВПК, без съмнение ще засили неговата тежест и роля в международните отношения и в международната система за сигурност. Не бива да има никакво съмнение, че тази надпревара, възлизаща на стотици милиарди долари, ще окаже огромно негативно влияние върху постиженията на т.нар. социална държава, върху наука, образование, здравеопазване и т.н. в развития свят. За останалите държави не ми се мисли! – Как се отразяват тези нови процеси тук при нас на Балканите? Ще се реализират ли идеите за включването на Западните Балкани в ЕС и НАТО?  – При така изострените противоречия между Великите сили Балканите, за съжаление, отново стават заложник, както на съществуващите и нерешени етнонационални проблеми между държавите в региона, именно Косово-Сърбия, Велика Албания, Босна и Сърбия и т.н., така най-вече на „международния фактор“ към който освен САЩ, Русия и ЕС, трябва обезателно да причислим Турция и Китай. Разбира се, със своите военни бази в региона САЩ, чрез НАТО, са основен играч, който постепенно затваря военния полукръг от техни бази срещу Русия от Балтика, през Черно море до Адриатика. В такъв контекст смятам, че много по-реалистично е да очакваме бързото разширяване на присъствието на НАТО в Западните Балкани, докато преговорите им за ЕС ще бъдат трудни и продължителни, особено отчитайки вътрешните проблеми на ЕС и очакваните евентуални промени в него. – Генералният секретар на НАТО г-н Столтенберг дойде у нас – какво ни каза той? Къде, според Вас, стои конкретно България в тази нестабилна среда на сигурност?   – Ние, както заяви г-н Борисов, сме най-лоялният и изпълнителен член на Алианса, но освен потупване по рамото едва ли някой очаква да получим някакви дивиденти. Даже, според мен, при посещението на генералния секретар на НАТО г-н Столтенберг получихме дипломатично поднесени напътствия да свикваме с мисълта за разширено присъствие на НАТО в Черно море. А самите ние да се готвим за свой конкретен принос. Тъй като нямаме съответното въоръжение, нито кораби, нито ракети, а както се оказва, имаме недостиг и на кадрови потенциал, логически от България ще се очаква да участва с „апортна вноска“, материализирайки своето нараснало геостратегическо положение, т.е. чрез военоморски бази и услуги на своя територия. Вследствие на едно такова бъдещо съгласие, обаче, много по-сложни и отговорни стават взаимоотношенията на България с Русия и Турция. – Защо мислите така?  -Ние задължително трябва да отчитаме, че тези отношения са натоварени както със съответната историческа специфика, така най-вече с очертаващите се сериозни геостратегически противоречия между ЕС и НАТО, в които членува България от една страна и тези държави – наши съседи, на територията на Балканите и Черноморския район. Тук е уместно да подчертаем предупреждението на г-н Путин, че всяко действие на НАТО по разполагане на нови оръжия вече ще има огледално противодействие от руска страна. – Как се вмести в тази обстановка посещението на министър-председателя на Русия г-н Дмитрий Медведев?  – Посещението на руския министър-председател г-н Медведев, начело на сериозна икономическа делегация бе натоварено с големи очаквания, особено в енергийната сфера. Затова постигнатите скромни резултати, които не стигнаха дори за прескомюнике за визитата, говорят сами за себе си. Декларираните пожелания за евентуално бъдещо участие на руските фирми в АЕЦ „Белене“ и при изграждането на отсечката на „Турски поток“ през България и споразуменията в сферата на туризма и водния транспорт далеч не отговориха на очакванията, и очевидно трябва да бъдат разглеждани в бъдеще време. Стана ясно, че и в разговорите на четири очи двамата премиери не успяха да сглобят пъзела за резултатна визита. България получи препоръката сама да се оправя с Европейската комисия за твърди гаранции, а г-н Милер демонстрира липсата на интерес на руската страна за инвестиции в Балканския хъб. Иначе протоколът бе спазен – г-н Медведев освен с Борисов се срещна и с президента Радев, и с Председателя на Народното събрание, и с Патриарха, положи цветя и пред съответните паметници. – Тоест, искате да кажете дипломатично, че сериозните въпроси не са решени?  – Точно така, в крайна сметка, след близо 10-годишния застой, България не успя да използва посещението на руска делегация на най-високо ниво, за да реши сериозните въпроси, свързани със своите национални интереси. От друга страна не би било реалистично да очакваме повече, след като няколко дни преди това държавното ни ръководство се включи в групата на 9-те, която обяви Русия за основен враг на НАТО в Черноморския регион, от една страна, и за кой ли път декларирахме, че България не е троянски кон на Русия в НАТО. В отговор руският премиер ни препоръча „вместо към еврото да се ориентираме към юана, една също стабилна валута с огромен пазар“! Както се казва без сериозни резултати, но… „в шеги и закачки“ премина цялата визита. – Много минорно звучите. Защо сте толкова песимистичен в изводите и анализа си? Докога ще е така?  – Така ще бъде до тогава, докато България няма разписана Национална доктрина за своята външна политика и преди всичко за взаимоотношенията си със своите партньори и съседи. Очевидно, сегашният политически елит не желае да се обвързва със стратегическите проблеми на държавата и нацията, разчитайки изцяло на членството в НАТО военнополитически и на ЕС икономически, за да запази изгодното за него статукво. За съжаление, предстоят дълбоки промени в цялостната международна среда за сигурност и демонстрираните посреднически умения на г-н Борисов да балансира върху много тънък лед едва ли ще са онзи фактор, който ще гарантира трайно бъдещата сигурност и защита на българския национален интерес. – Какво ни липсва?  – Необходим е пробив, решителна промяна в мисленето и подходите в българската външна политика, издигането на националния интерес над всичко. Според мен, за да бъдем авдекватни на очакваните промени в международната среда на сигурност, България от „посредник“ трябва да се превърне в „играч“ поне тук, на Балканите и в Черноморския регион. – В ЕС се правят опити, които се чуват доста силно, за отпор на американския милитаризъм. В тази връзка няма как да не ви попитам как тълкувате изявлението на Соломон Паси, че тук трябва да има ядрени ракети, които да са насочени към Русия, за да ни пазят от нейна евентуална заплаха?   – За всички трезвомислещи хора е ясно, че при разрастващата се надпревара във въоръженията опасностите от военен конфликт нарастват неимоверно. От друга страна ролята на ООН и на другите международни организации намаляват и по всяка вероятност ще трябва да си припомним лозунгите и призивите на международната общност за мир и ядрено разоръжаване в Европа от преди 40 години. Що се отнася до войнствената активност на ястребите сред българските „атлантици“ трябва непрекъснато да им се напомня, че една от основните, а може би най-важната теза в изявленията на ръководителите на Руската федерация е т.нар. „огледален принцип“. С една дума – ако на територията на България бъде разположено ядрено оръжие, страната ни автоматически става цел на руските Военно-космически сили. Много силно се надявам, че поне този избор ще си бъде наш, български. Нашият гост  Горан Симеонов няколко мандата е председател на Асоциацията на разузнавачите от запаса в България. Роден е през 1946 г., завършва Английската гимназия в София и външна търговия във ВИИ „Карл Маркс”, сега УНСС. От 70-те години работи в българското външно разузнаване, 10 години е на задгранична работа – културен аташе в Лондон, резидент в Анкара и началник на турското направление в българското разузнаване.                    ", "date": "2019.03.11", "title": " Горан Симеонов – шеф на Асоциацията на разузнавачите, пред „Труд“: НАТО очаква от нас да участваме с “апортна вноска” – военни бази\t\t\t"}
{"url": "https://trud.bg/%d0%b2%d1%8a%d0%b7%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%b0%d0%ba%d1%80%d0%be%d0%bd-%d0%b8-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5/", "text": "В този вид ЕС не е адекватен на съвремието Oт началото на седмицата вече може да се каже, че стартира предизбората надпревара за новия Европейски парламент. Началото беше дадено от френският президент Емануел Макрон, който по-малко от три месеца преди изборите в своя статия, публикувана във всяка от 28-те страни членки говори директно с избирателите. Темата на основния дебат също е ясна – бъдещето на ЕС. След първоначалното стъписване започнаха и първите изявления на останалите участници. Крайни и полярни мнения и анализи очертават колко точно е улучил проблема френският президент. Основно британски и американски издания критикуваха предложенията, докато германската преса приветсваше идеите за промяна. Централна Европа беше разделена от мненията на чешкия премиер Андрей Бабиш, който ги описа като “тотално откъснати от реалността”, до неочакваната подкрепа на унгарския премиер Виктор Орбан, който обикновено силно критикува ЕС. Орбан приветства инициативата на френския президент и каза, че е “крайно време да говорим сериозно за бъдещето на Европа”. Под натиска на общественото мнение в събота, лидерката на германския Християндемократичен съюз (ХДС), Анегрет Крамп-Каренбауер, която през декември наследи начело на партията канцлера Ангела Меркел, отговори със статия във в.”Велт ам Зонтаг” – в нея изразява някои критики, но и съгласие с някои от предложенията на Париж. Основната линия, която Крамп-Каренбауер продължава е ,че Берлин е против прекалена централизация на ЕС и има малко по-разлчна визия за икономическото засилване на съюза. Скептицизмът в тази сфера е съвсем нормален за Германия, защото страната е основният двигател на ЕС и всяко разместване на валутната политика пряко се поема от германската икономика. Така например предложението на Макрон за колективизация на дълговете , което си е опит колективно да се носи отговорност за дълговете на конкретна страна член, привръща Германия в осовен донор на фалиралата Гърция, задлъжнялата Италия и не по-малко задлъжнялата Испания. Силна съпротива сред едрия бизнес в Германия среща и предожението за въвеждането на европейска минимална работна заплата. Това не бива да е изненада за никого. По принцип капиталът винаги е бил срещу всякакви социални придобивки. Няма съмнение, че в предложенията на франкия президент има и чисто популистки елементи, насочени към общоевропейския електорат с цел да спечели повече гласове за новата си политическа формация. Да, съществува и личен интерес при Макрон – да стане новият лидер на Европа на фона на предстоящото оттегляне на Ангела Меркел от политическата сцена, както да увеличи намаляващата му популярност във Франция. Но това трябва ли да ни шокира? Все пак той е действащ политик и това са основните похвати в професията. Важното несъмнено е това, че Макрон предлага фундаментална промяна в няколко направления и стартиране на процесът за нов европейски договор, разбираме нов Европейски съюз. След като Лисабонския договор не успя да осъществи идеята за Европейска конституция и сплотяването на страните в единна система със силна федерална власт, вече се вижда, че в този вид ЕС няма как да бъде адекватен на съвремието. Промяната на Договора ще има за цел изграждането на единен съюз, стъпил върху обща политика за отбрана, с реални такива структури, вътрешна и външна сигурост и единни финанси. Досегащното обединение на базата на икономически пазар и неговите свободни флуктоации, без реално изражение в сферите на сигурността, не работи. Такова обединение е и неестествено, защото от самата човешка история е видно как племената, обществата и държавите са се обединявали върху два фундамента – общата сигурност и как ще се управлява хазната. С напускането на Великобритания се премахва основната пречка пред общата Европейска отбрана. Тази държава блокираше всичко, свързано с интеграцията в отбраната между страните членки, като по този начин държеше да има изключителност и специални права в тази област , останали й от края на Втората световна война. В това отношение Макрон директно предлага Европейски отбранителен съюз. В този нов договор за отбрана и сигурност трябва да се определят нашите необходими задължения при връзка с НАТО и европейскит съюзници, следва увеличение на военните разходи, клауза за взаимна защита, която да бъде оперативна и създаването на Европейски съвет за сигурност. Планът на президента Макрон дава много нови възможности на България и предоставя сериозни форми на защита. Един от примерите е предожението да се забрани финансирането на политически проекти от държави извън ЕС. Съвсем логично предложение – можете да изразявате каквото си искате мнение, но не вземайте пари отвън. В това предложение много хора погледнаха към Русия и опитите й да въздейства в политическия процес в Европа, но не по-малко вярно е това и за други страни. От половин година в ЕС емисарства Стив Банън, идеологът на предизборната програма на Доналд Тръмп и открито заявява, че има планове да организира европейска националистическа партия и да има политически амбиции тук при нас. Да погледнем и конкретно как това предложение може да ни даде още повече защита в един казус, какъвто беше опитът на Турция директно да се намеси в политическата надпревара в България чрез неясния подкрепян от нея проект – ДОСТ. В тази своеобразна пътна карта за възраждане на Европа се отделя много голямо внимание за развиването на технологиите. България през последните 30 години се деиндустриализира и на нас ни е скоростно неоходимо технологично обновление. Макрон предлага общоевропейско финансиране на проекти в областта на технологиите и иновациите, същевременно и свободен достъп до тези разработки от страните членки. Защитата срещу нелоялни търговски практики и директно създаване на протекционистични режими и форми на търговска защита, както в момента го правят САЩ и Китай. Това ще даде преимущество на европейските фирми да преодолеят изоставането във важни области и ще защити пазарите ни от външна инвазия. Френският президент призовава за финансиране на “иновации, предоставяйки на Новия европейски съвет за иновации бюджет, сравним с бюджета на САЩ, за да застане начело на всеки технологичен пробив като изкуствения интелект”. За миграцията и сигурността на границите се предлага “Обща Гранична полиция и европейска служба за убежище”, Европейски съвет за вътрешна сигурност, преразглеждане на шенгенските правила и стриктно спазване на принципа за солидарност. Това е добре за България, защото пред опасностите от евентуални миграционни вълни страната ни като гранична държава на ЕС не бива да бъде оставяна сама да се справя с подобни заплахи. Със стартирането на дебата за нов Европейски договор България вече може да участва пълноправно в изработването на новите правила, а не както досега, да приемаме условия изработени от други и имащи за цел подсигуряване на различни интереси. Трябва да се има предвид и фактът, че миналия месец с Договора от Аахен, на практика Франция и Германия са тръгнали към взаимна интеграция. И новата Европа те ще си я направят, със или без някои неподготвени или нежелаещи да променят статуквото. А на какво ще прилича един ЕС, без Франция и Германия, е ясно.    ", "date": "2019.03.11", "title": " Възраждането на Макрон и българските му измерения\t\t\t"}
{"url": "https://trud.bg/%d1%8f%d0%b2%d0%be%d1%80-%d0%ba%d0%be%d0%bb%d0%b5%d0%b2-%d1%80%d1%83%d1%81%d0%ba%d0%b0-%d1%85%d0%b0%d0%ba%d0%b5%d1%80%d1%81%d0%ba%d0%b0-%d0%b3%d1%80%d1%83%d0%bf%d0%b0-%d0%b5-%d0%b7%d0%b0%d0%bf%d0%be/", "text": "Руската хакерска група Fancy bear е основен заподозрян за организирането на кибератаките срещу сайтовете на ЦИК, МВР и няколко други институции по време на местните изборите у нас през 2015 г. Това обяви началникът на киберпрестъпност в ГДБОП комисар Явор Колев, който участва в конференция „Киберсигурността в Европейския съюз: начини да отговорим на все по-нарастващите заплахи“, предава  „Групата е свързана с военното разузнаване на Русия и е заподозряна в атаките към български сайтове през 2015 г. по време на изборния процес, а също така и с манипулациите на изборния процес в САЩ, където те са заподозрени в това, че са подслушвали кореспонденцията на представители на демократическата партия. И другата група е от служители на Китайската народната армия, които са обвинени от ФБР в различни киберпрестъпления“, разкри Колев и добави, че в повечето случаи този вид престъпления са трансгранични. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.11", "title": " Явор Колев: Руска хакерска група е заподозряна за кибератаките срещу ЦИК и МВР през 2015 година"}
{"url": "https://trud.bg/%d0%bd%d0%b8%d0%ba%d0%b8-%d0%bc%d0%b8%d1%85%d0%b0%d0%b9%d0%bb%d0%be%d0%b2-%d0%bf%d0%b0%d0%ba-%d0%bd%d0%b0%d1%86%d0%b8%d0%be%d0%bd%d0%b0%d0%bb/", "text": "Николай Михайлов отново е национал на България. Вратарят изигра пет мача за „Левски“ през пролетта и заслужи покана от селекционера Петър Хубчев за европейските квалификации срещу Черна гора и Косово. В тези двубои Михайлов, който дебютира на 18 години при Христо Стоичков за България, пусна само три гола. Но едва ли ще може да измести Пламен Илиев от „Лудогорец“, който е титуляр напоследък. Като трети вратар отново е поканен Димитър Евтимов („Акрингтън“). След дербито на върха в Първа професионална лига Хубчев остави зад борда трима левскари, които бяха в отбора през ноември. Това са капитанът Иван Горанов, халфът Мартин Райнов и голмайсторът Станислав Костов. Отпада и ветеранът Георги Петков („Славия“), както Божидар Чорбаджийски (ЦСКА) и Божидар Краев („Мидтиланд“). Хубчев дава дебют на двама футболисти в тинейджърска възраст. Най-млад е 17-годишният Мартин Минчев от „Черно море“. С година по-стар е Валентин Антон, утвърдил се напоследък като титуляр в защитата на ЦСКА. В състава се завръщат Ивайло Чочев („Палермо“) и Антонио Вутов („Ботев“ Пд). България стартира квалификациите срещу Черна гора на 22 март в София, а три дни по-късно приема Косово.", "date": "2019.03.11", "title": " Ники Михайлов пак национал"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%b8%d0%b7%d0%b2%d1%8a%d0%bd%d1%80%d0%b5%d0%b4%d0%bd%d0%be-%d0%b2-%d0%b1%d0%b0%d0%ba%d1%83-%d0%b7%d0%b0%d1%80%d0%b0%d0%b4/", "text": "Самолет на Уралските авиолинии се е приземил извънредно в Баку заради съмнение за бомба, съобщи  . „Еърбъс A321“ от Бахрейн за Москва е кацнал благополучно на международното летище „Хайдар Алиев“. Причината е подозрение на командващия самолета за бомба на борда”, се казва в съобщение на пресслужбата. От летището в Баку заявиха, че на борда на самолета е имало поне 225 души. Всички те са били евакуирани по спешност. Авиокомпанията потвърди, че има съобщения за неидентифицирани обекти, намиращите се в летателния апарат. След проверка не е установено наличие на бомба, съобщиха от руското посолство в Азербайджан, цитирано от агенцията.  ", "date": "2019.03.11", "title": " Самолет кацна извънредно в Баку заради сигнал за бомба"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%87%d0%be%d0%b1%d0%b0%d0%bd%d0%be%d0%b2%d0%b0-%d0%b1%d0%bb%d0%b0%d0%b3%d0%be%d0%b4%d0%b0%d1%80/", "text": "Кметът на община Елена инж. Дилян Млъзев получи благодарствено писмо от посланика на Република България в Словакия Йорданка Чобанова за дарението от над 240 мартеници, изработени от деца от възрожденското градче. „Позволете ми да Ви честитя 1 март и да Ви пожелая Баба Марта да донесе на Вас и община Елена пролетно оживление и истински подем – се казва в писмото. Бих желала да изразя своята искрена благодарност за Вашата отзивчивост и родолюбие, както тук в българското Посолство в Братислава възприехме полученото дарение с прекрасни мартеници. Тяхната стойност е още по безценна, тъй като част от тях са изработени от деца и ученици, в това число и с увреждания“. Първата мартеница посланик Чобанова е връчила на областния управител на община Кошице Растислав Трънка. Останалите са раздадени на 4 март на гостите на приема по случай Националния празник на България. В залата е имало означения, че са изработени и дарени от община Елена.", "date": "2019.03.11", "title": " Посланик Йорданка Чобанова благодари на кмета на Елена за дарени 240 мартеници в Словакия"}
{"url": "https://trud.bg/a1-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bf%d1%80%d0%be%d0%bc%d0%be%d1%86%d0%b8%d0%be%d0%bd%d0%b0%d0%bb%d0%bd%d0%be-%d0%bd%d0%be%d0%b2%d0%b8%d1%82%d0%b5-%d0%bc%d0%be%d0%b4%d0%b5%d0%bb/", "text": "Специално за старта на сезона в MotoGP* А1 предлага ексклузивно у нас най-новите модели на камерите GoPro със специален промо калъф, посветен на легендата в моторните спортове Валентино Роси. Промоционалният комплект е наличен в онлайн магазина на А1, като GoPro Hero 7 Black може да се закупи за 869,99 лева в брой или 39,99 лева на изплащане, GoPro Hero 7 Silver за 669,99 лева в брой или 31,99 лева на изплащане, а цената на GoPro Hero 7 White е 469,99 лева в брой или 21.99 лева на лизинг. Офертата важи за всички клиенти на А1 при подновяване на настоящия  си абонаментен план с нов двугодишен договор. GoPro Hero 7 Black е най-добрият GoPro модел, създаван някога. Подходящ е феновете на екстремните спортове и преживявания. 7 Black разполага с автоматична стабилизация и сменяема батерия. Камерата е 12 MP, водоустойчивa e и може снима видео със скорост от 240 кадъра в секунда. Също така разполага с GPS и Wi-Fi, които позволяват стрийминг в реално време. GoPro Hero 7 Silver разполага с 10 MP камера и е подходящ за хора, които обичат да пътешестват. Моделът идва с вградена батерия, възможност за снимане на 4K видео, GPS и интуитивен тъчскрийн. Hero 7 White е бюджетното предложение на GoPro, което е отличен избор за всеки селфи ентусиаст. Моделът изпъква със своята здравина и компактност. Позволява и вертикално снимане на снимки и видео, които веднага могат да бъдат споделени в социалните мрежи. * Сезонът в MotoGP стартира през изминали уикенд, като първия старт беше в Катар. Това и всички останали състезания от календара на Световния шампионат по мотоциклетизъм се излъчват на живо в ефира на MAX Sport 1. Една от легендите в моторните спортове – Валентино Роси – тази година навърши 40 и регистрира своя 23 сезон в шампионата на две колела. Това и причината GoPro да създаде специален калъф, посветена на Доктора. А1 пък е единственият телеком в България, който ще предлага аксесоара на своите клиенти. ", "date": "2019.03.11", "title": " A1 предлага промоционално новите модели GoPro с калъф „Валентино Роси”\t\t\t "}
{"url": "https://trud.bg/%d0%b3%d0%b0%d0%bb-%d0%b3%d0%b0%d0%b4%d0%be%d1%82-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0-%d0%bd%d0%b0/", "text": "Холивудската кинозвезда Гал Гадот защити своя колежка, която бе разкритикувана от израелския премиер Бенямин Нетаняху, че оспорва отношението на партията му „Ликуд“ към арабските граждани на еврейската държава, информира  . „Обичай съседа си като себе си“, написа родената в Израел Гадот в Инстаграм. Призивът й бе отправен, след като популярната израелска моделка и актриса Ротем Села бе смъмрена от Нетаняху. „Не става въпрос за ляво и дясно, евреи и араби, светско и религиозно. Става въпрос за диалог за мир и сигурност и толерантност към другия“, написа Гадот, която доби световна известност с ролята си на Жената чудо. Преди това Села пусна гневен пост, след като гледала по телевизията културния министър Мири Регев. Той повтори линията на „Ликуд“, предупреждавайки електората да не избира опонентите, които в случай на победа щели да формират алианс с израелски арабски партии. Което според АФП е крайно невероятен сценарий. „Кога по дяволите някой в това правителство ще обяви пред обществеността, че Израел е държава на всички свои граждани и че те са равни“, попита реторично Села. „Скъпа Села“, написа в отговор Нетаняху – „Израел не е държава на всички свои граждани. Според закона Израел е държава на еврейски народ и само на него“.  ", "date": "2019.03.11", "title": " Гал Гадот разкритикува политиката на Нетаняху спрямо израелските араби"}
{"url": "https://trud.bg/%d0%bc%d0%b8%d0%bb%d0%b8-%d0%b1%d0%be%d0%b1%d0%b8-%d0%b1%d1%80%d0%b0%d1%83%d0%bd-%d0%b8-%d0%b8%d0%b7%d0%b2%d0%b5%d1%81%d1%82%d0%bd%d0%b8-%d0%b1%d1%8a%d0%bb%d0%b3%d0%b0%d1%80%d0%ba%d0%b8-%d0%b2-%d0%b3/", "text": "България става част от глобална кампания  за ролята на жените ,  която бе стартирана с образа на младата суперзвезда от „Странни неща“ Мили Боби Браун. З наменитости ,  сред които и няколко  успешни  българки, ще отговорят на въпрос а „ Какво е да си  момиче  през 2019-а?”. Певицата Белослава, дъщеря й Дара, дизайнер, за ко ято  спортът и природата са начин на живот, лекоатлетката Карин Околие и стрийт артистът To4ka ,  са първите четири лидери на промяната  в инициативата на  Converse. Посланията им ще се появят в социалните м режи , написани с маркер върху  иконичните  бели кецове  на марката .  Така те се включват в  големия пъзел със световни послания, които да създадат нов образ на жената за следващите поколения. „", "date": "2019.03.11", "title": " Мили Боби Браун и известни българки в глобална кампания за ролята на жените"}
{"url": "https://trud.bg/%d0%b5%d0%b4%d0%b8%d0%bd-%d1%87%d0%b0%d1%81-%d0%bf%d0%be%d0%b2%d0%b5%d1%87%d0%b5-%d1%81%d1%8a%d0%bd-%d0%bf%d0%be%d0%b2%d0%b8%d1%88%d0%b0%d0%b2%d0%b0-%d0%b6%d0%b5%d0%bd%d1%81%d0%ba%d0%be%d1%82%d0%be/", "text": "Проучване на Мичиганския университет доказа, че дори един допълнителен час сън влияе положително върху желанието на жените да правят секс. В изследването са взели участие 171 жени, като част от тях са спали с поне един час повече от останалите, а на следващия ден либидото им е повишено с цели 14%. Освен това, по-качественият и пълноценен сън допринася и за по-лесното и бързо възбуждане на тези жени. Още преди да започнат проучването, на всички жени е раздадена анкета с въпроси относно половите им контакти през последните 24 часа, както и такива за продължителността и качеството на съня им. След това, всички участнички са попълнили друга анкета, отчитаща как количеството сън се е отразило върху желанието им за секс. Тези, които са спали един час повече, са се чувствали по-енергични и с по-изразено желание за полов акт, докато онези, които не са си набавили достатъчно сън, не само са имали понижено либидо, но и при полов контакт, им е било необходимо повече време да се отпуснат или възбудят. Според учените, заключението не е да се спи повече, а на тялото да се дава необходимата почивка, за да може то да функционира правилно и съответно да произвежда хормоните, отговорни за сексуалното желание.", "date": "2019.03.11", "title": " Един час повече сън повишава женското либидо"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%82%d1%80%d0%b8%d0%bc%d0%b0-%d0%b1%d1%80%d0%b0%d1%82%d1%8f-%d0%be%d0%b3%d1%80%d0%b0%d0%b1%d0%b8%d0%bb%d0%b8-%d0%bf%d0%be%d1%81%d0%b5%d1%82%d0%b8%d1%82/", "text": "Трима братя, ограбили посетители на безплатната минерална къпалня край варненския плаж, известна като Топлата вода, бяха осъдени от Варненския окръжен съд. 34-годишният Здравко, който в момента е в затвора за друго престъпление, ще лежи още 4 г. при строг режим. 33-годишният Ивайло влиза зад решетките за 2 г. Магистратите им наложиха ефективни наказания, тъй като и двамата са рецидивисти. Най-малкият брат Росен /27 г./ се отърва с условна присъда от 2 г. с 4-годишен изпитателен срок заради чистото си до момента съдебно минало. Тримата извършили грабежа посред бял ден на 12 август 2014 г. Отишли край Топлата вода и задигнали дрехи, мобилни телефони, бижута и лични вещи на трима души, които се къпели в горещия басейн. Минувач видял крадците и бил тревога. По бански обраните мъже хукнали да си спасяват имуществото, но апашите им дали отпор и успели да се измъкнат със заграбеното. За да си спестят по-тежки наказания, братята се признаха за виновни и възстановиха на потърпевшите стойността на окрадените вещи в размер на 1583 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Осъдиха трима братя, ограбили посетители на Топлата вода"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%80%d0%b0%d0%b7%d1%88%d0%b8%d1%80%d1%8f%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b5/", "text": "Споделяме общото мнение, че разширяването на ЕС и НАТО със страните от Западните Балкани е ключов фактор за постигане на стабилност, сигурност и просперитет в нашия регион. Това заяви президентът Румен Радев на съвместна пресконференция в Любляна с президента на Словения Борут Пахор. Срещата на върха в София миналата година затвърди този приоритет и имам уверението на президента на Словения, че той ще бъде поставян и отстояван и по време на Председателството на Съвета на Европейския съюз от Словения през втората половина на 2021 г., отбеляза българският държавен глава. Двамата президенти са обсъдили и предизвикателствата пред бъдещето на Европа. Нашата обща позиция и общи политики са да работим заедно за изграждане на една сигурна, солидарна и силна Европа – уверена в утрешния ден, заяви Румен Радев. По думите му двете страни имат също огромни възможности и в областите на образованието, науката и културата. Те винаги са били свързващ елемент между нашите два народа и са допринасяли за нашето сближаване, посочи той и допълни, че тук ние ще развием още по-добри инициативи, така че да можем да увличаме нашите млади хора да учат заедно, да споделят своите идеи за бъдещето на региона и на Европа. И Словения, и България излъчват стабилност и сигурност и водят диалог и политика на сътрудничество в интерес на сигурността и мира на Балканите, коментира Румен Радев. Точно тези усилия ни дават възможност да формираме една ефективна политическа ос между Словения и България на споделени ценности, на помирение и на ангажименти за бъдещето на нашия регион, допълни той. Радев поздрави Пахор за политическата визия и воля да реализира идеята за помирение в Словения. Ние обсъдихме тази негова идея и нейната реализация по време на посещението му в София, искам да благодаря днес за възможността да поднеса венец именно на Паметника на жертвите на всички войни – това не е случайно, защото Словения е пример в това отношение, отбеляза Радев. Словения постига помирение, постига деполитизация на историята, която може да бъде негативен фактор и да влияе негативно върху съвременните обществени процеси, посочи българският президент. Напълно осъзнавам колко сложен и продължителен е този процес, но той е ключов фактор за единение около приоритети на днешния ден, смята Радев. Българският държавен глава отбеляза, че двете страни продължават да развиват диалога и сътрудничеството на високо политическо ниво при голяма интензивност и посочи, че доказателство за това е и официалното откриване на посолство на Република Словения през миналата година. Наша обща цел е да повишим двустранния стокообмен, имаме редица възможности да го направим и все още неизползван огромен потенциал, коментира Радев. Той припомни, че вече има пряка авиолиния между Любляна и София и посочи, че това дава много по-големи възможности за туризма. Според статистическите данни след откриване на пряката авиолиния има рязко повишаване на броя на туристите – както от България в Словения, така и от Словения в България, каза президентът. Борут Пахор подчерта приятелските отношения с България. Той отбеляза, че българският президент е придружаван от бизнес делегация и това показва по-голям интерес от страна на предприемачите от двете държави. Президентът Пахор припомни, че през юли Словения ще бъде домакин на конференция на инициативата „Три морета“ и каза, че президентът Радев днес е потвърдил присъствието си и подкрепата си към инициативата. Българският държавен глава Румен Радев пристигна днес на двудневно официално посещение в Словения по покана на словенския си колега. Той и съпругата му Десислава Радева бяха посрещнати с официална церемония от президента Борут Пахор и съпругата му Таня Печар. След това Радев поднесе венец пред Паметника на жертвите от всички войни. Освен разговорите на държавния глава със словенския президент Борут Пахор, в програмата на визитата са и среща с министър-председателя Мариан Шарец, както и с кмета на словенската столица Зоран Янкович. В Любляна държавният глава и съпругата му ще присъстват на прием по повод Националния празник на Република България – 3 март, даван от посолството на Република България в Словения за дипломатическата общност, изтъкнати представители на словенското общество и на българската общност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2019.03.11", "title": " Президентът Радев в Словения: Разширяването на ЕС и НАТО на Западните Балкани е важно за стабилността в региона"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d0%b7%d0%b0%d1%89%d0%b8%d1%82%d0%bd%d0%b8%d0%ba-%d0%bf%d0%be%d0%b4%d0%bf%d0%b8%d1%81%d0%b2%d0%b0-%d1%81-%d0%bb%d0%b5%d0%b2%d1%81%d0%ba%d0%b8/", "text": "Френският защитник Седрик Унтонджи подписва договор с „Левски“. 25-годишният бранител е свободен агент, след като през януари изтече договорът му с „Ню Йорк Сити“, за който той изигра един мач. Високият 195 сантиметра защитник бе привлечен в тима от МЛС от Патрик Виейра, който бе треньор на тима в периода 2016-18. „Седрик е силен играч, който доминира във въздуха – каза тогава бившият защитник на „Арсенал“. – Притежава физика и е отличен в играта един на един. Дава спокойствие, когато владее топката. Седрик е играч, който следихме дълго време. Млад е и му предстоят най-хубавите години в кариерата. Имаше голям интерес от други клубове, но се преборихме за него“.  През лятото на 2018-та бранителят обаче къса сухожилие и претърпява операция. Именно заради нея не успява да се наложи в американския тим.", "date": "2019.03.11", "title": " Френският защитник подписва с „Левски“"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d1%81%d1%8a%d0%b7%d0%b4%d0%b0%d0%b2%d0%b0-%d1%80%d0%b0%d0%ba%d0%b5%d1%82%d0%bd%d0%be-%d0%be%d1%80%d1%8a%d0%b6%d0%b8%d0%b5-%d1%81-%d0%b2%d0%b8%d1%81%d0%be/", "text": "Президентът на Украйна Петро Порошенко потвърди днес, че страната планира да създаде ракетно оръжие с висока точност и повишен радиус на действие, предаде ТАСС. „Придържахме се към някои ограничения, които ни налагаше Договорът за ликвидиране на ракетите със среден и малък обсег, който действаше още от времената на СССР“, заяви той по време на работно посещение в североизточния украински град Житомир. По думите му след като САЩ и Русия денонсираха този договор, украинските конструкторски бюра и промишленост вече не трябва да се съобразяват с ограничения в далечината на полета. „На дневен ред е създаването на ракетно оборудване с висока точност и увеличен радиус на действие, което е в състояние да поразява мишени далеч в тила на противника“, каза президентът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.11", "title": " Украйна създава ракетно оръжие с висока точност и повишен радиус на действие"}
{"url": "https://trud.bg/%d1%84%d0%b5%d0%b4%d0%b5%d1%80%d0%b5%d1%80-%d0%b8-%d0%bd%d0%b0%d0%b4%d0%b0%d0%bb-%d0%bd%d0%b0-%d0%b2%d0%be%d0%b9%d0%bd%d0%b0-%d1%81-%d0%b4%d0%b6%d0%be%d0%ba%d0%be%d0%b2%d0%b8%d1%87/", "text": "Най-големите звезди на тениса се хванаха за гушите заради президента на АТП Крис Кърмоуд. Британецът ще напусне поста си в края на годината, след като договорът му няма да бъде удължен, а сред основните причини е натискът от страна на асоциацията на играчите, оглавявана от Новак Джокович.  „Опитах се да говоря с Новак, но той каза, че бил много зает – заяви Роджър Федерер. – Преди това се видях с Рафа Надал и двамата се съгласихме, че Кърмоуд се справя добре с работата. Може би ще трябва да се ангажирам повече с тези неща занапред.“", "date": "2019.03.11", "title": " Федерер и Надал на война с Джокович"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f-%d0%ba%d1%8a/", "text": "България би била чудесен домакин на зимни олимпийски игри за младежи, смята Трон Еспели, вицепрезидент на Международния кънки съюз.  „Организацията на световното първенство по шорттрек беше на много добро ниво, залата е великолепна – заяви Еспели. –  Изхождайки от тази гледната точка смятам, че България би била много добър домакин на зимни младежки олимпийски игри.“  „Труд“ пръв даде идеята за зимна младежка олимпиада в София, а изготвянето на кандидатурата за „малките“ игри през 2024-а започна след среща на премиера Бойко Борисов с президента на МОК Томас Бах.", "date": "2019.03.11", "title": " Вицепрезидентът на Международния кънки съюз: Ще сте добър домакин на младежки игри"}
{"url": "https://trud.bg/%d0%bf%d1%80%d0%b5%d0%b7-%d0%b8%d0%b4%d0%bd%d0%b8%d1%8f-%d1%83%d0%b8%d0%ba%d0%b5%d0%bd%d0%b4-%d0%b2-%d0%b1%d1%83%d1%80%d0%b3%d0%b0%d1%81-%d1%89%d0%b5-%d0%be%d1%82%d0%b2%d0%be%d1%80%d0%b8-%d0%b2%d1%80/", "text": "На 15 – 16 март в изложбената зала и фоайето на Младежки културен център – Бургас ще се настани голяма кандидатстудентска борса. В нея потвърдиха участие някои от най-престижните български университети. Това е двадесет и пето поредно издание на форума, организиран на местно ниво от Община Бургас, Младежки културен център и сдружение „Кандидатстудентска борса“ – София. През последните два дни на седмицата бургаските младежи и техните родители ще получат на посоченото място полезна информация, консултация и съвет от специалисти от висшите училища за условията, реда и сроковете за кандидатстване, класиране и записване; за програмите за подготовка на приемните конкурсни изпити; за предварителните и редовните изпити, за признаването на зрелостните изпити, битовото устройване на студентите, социалните придобивки и др. Желаещите да продължат висшето си образование ще имат възможност да се снабдят с кандидатстудентски справочници, както и с учебно-помощни и информационни материали. Борсата ще бъде отворена на 15 март от 12.00 до 17.00 часа и на 16 март от 9.00 до 14.00 часа. УЧАСТНИЦИ В КСБ’19 – БУРГАС (15-16 март) 1. Варненски свободен университет „Черноризец Храбър“- Варна 2. Великотърновски университет „Св. св. Кирил и Методий“ 3. Висше военноморско училище „Н.Й.Вапцаров“- Варна 4. Висше училище по застраховане и финанси – София 5. Висше училище по мениджмънт – Варна 6. Нов български университет 7. Русенски университет“Ангел Кънчев“ 8. Софийски университет „Св. Климент Охридски“ – София 9. Стопанска академия“Д.А. Ценов“ – Свищов 10. Технически университет – Габрово 11. Технически университет – София 12. Университет „Асен Златаров“ – Бургас 13. Химикотехнологичен и металургичен университет – София 14. Шуменски университет „Епископ Константин Преславски“- Шумен 15. Югозападен университет „Неофит Рилски“ – Благоевград 16. Висше училище по сигурност и икономика 17. Национален център за кандидатстудентска подготовка и информация ЕООД АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " През идния уикенд в Бургас ще отвори врати голяма кандидатстудентска борса"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b4%d0%b8%d0%bb%d1%8a%d1%80-%d0%bd%d0%b0-%d0%b4%d1%80%d0%be%d0%b3%d0%b0/", "text": "Объркано и неадекватно поведение на улицата издаде притежател на дрога и в дома му в шуменското село Градище бяха открити 400 грама канабис и 250 таблетки екстази. 41-годишният В.А. е задържан на ул.“Калиакра“ в Шумен от бдителни полицаи, които при личния му обиск намерили 3 грама амфетамин. После претърсили квартирата му в Шумен, но там нямало нищо. Находката излязла при обиск на къщата на родителите му в с.Градище. От нея са иззети и 20 грама бяло и кафяво прахообразни вещества, които ще бъдат лабораторно изследвани, намерени са и електронни вези. Мъжът е задържан за срок до 24 часа в РУ-Шумен. Образувано е досъдебно производство за притежание на наркотични вещества с цел разпространение, а с постановление на прокурор от Окръжната прокуратура му е наложена мярка за неотклонение „задържане под стража“ за срок до 72 часа. Работата по документиране на престъплението продължава под надзор на Окръжна прокуратура – Шумен. Известно е, че таблетка екстази върви по 10 лв., а цената на грам марихуана е скочила между 15 и 20 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Арестуваха дилър на дрога\t\t\t"}
{"url": "https://trud.bg/%d1%81%d0%b0%d0%bc%d0%be-%d0%bf%d1%80%d0%b5%d0%b7-%d0%bf%d0%be%d1%87%d0%b8%d0%b2%d0%bd%d0%b8%d1%82%d0%b5-%d0%b4%d0%bd%d0%b8-%d1%85%d0%b2%d0%b0%d0%bd%d0%b0%d1%85%d0%b0-%d1%87%d0%b5%d1%82%d0%b8%d1%80/", "text": "Четирима дрогирани шофьори бяха установени при пътни проверки само за периода от 8 март вечерта до 10 март, съобщиха от полицията в Сливен. Навръх женския празник, около 22 часа на един от централните булеварди в областния град е заловена 28-годишна водачка на „Пежо“, употребила метаамфетамин. На 10 март са задържани и двама мъже, на 26 и 41 години, седнали зад волана на „Киа“ и „Мерцедес“, също след употреба на амфетамин. В Нова Загора, на 9 март, около 10 ч. е извършена проверка на  30-годишен шофьор на „Фолксваген пасат“. Проверката е дала положителна проба за метаамфетамин, амфетамин и метадон. Той е задържан за 24 часа в ареста. На 9 март новозагорските криминалисти са задържали 22-годишен мъж, в местен хотелски комплекс, с пликчета амфетамин, електронна везна и самоделно приспособление за пушене. В Сливен, при проверка на улицата, в 20-годишен младеж е открит метаамфетамин.  Водят се досъдебни производства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Само през почивните дни хванаха четирима дрогирани шофьори, сред тях – и жена"}
{"url": "https://trud.bg/%d0%b2%d0%bb%d0%b0%d0%b3%d0%b0%d1%82-%d0%b1%d0%bb%d0%b8%d0%b7%d0%be-22-%d0%bc%d0%bb%d0%bd-%d0%bb%d0%b5%d0%b2%d0%b0-%d0%b2-%d1%80%d0%b5%d0%bc%d0%be%d0%bd%d1%82-%d0%bd%d0%b0-%d1%87%d0%b5%d1%82%d0%b8/", "text": "Ремонтират четири улици с обща дължина 2,4 километра в Павликени. В понеделник беше даден старт на рехабилитацията на улиците „Стефан Караджа“, „Илия Златев“, „Александър Стамболийски“ и „Васил Левски“. Първа копка направиха кметът на Община Павликени инж.Емануил Манолов, директорът на ОД на Държавен фонд Земеделие Тодор Тодоров и техническият ръководител във фирмата-изпълнител инж.Павел Христов.  Ремонтът е финансиран по проект „Реконструкция на улична мрежа в град Павликени“ от Програмата за развитие на селските райони 2014 – 2020 година, съфинансирана от Европейския земеделски фонд за развитие на селските райони. В следващите месеци ще бъде извършен ремонт и възстановяване на уличните платна, изграждане на нови елементи на уличните платна, ремонт и възстановяване на уличната настилка и полагане на нови асфалтобетонови пластове, монтаж на нови улични бордюри, възстановяване на тротоари, изграждане на достъпна среда.  Общата стойност на проекта е 2 199 873,17 лв. „Само преди десетина дни дадохме началото и на друг проект за ремонт на 13 км общински пътища. И двата проекта имат за цел едно и също – да осигурят безопасното придвижване на жителите на община Павликени и на преминаващите през нашата община. Подобренията ще спомогнат и местния бизнес като намалят времето за превоз и ограничат разходите за ремонти на моторните превозни средства“, каза инж.Емануил Манолов. Той посочи, че до момента Общината е получила финансиране за 86 свои проекти, които са успешно изпълнени, а други десет са в ход. Кметът се обърна и към жителите на общината с молбата да проявят търпение към строителния процес. „Правим го за добро, затова Ви моля да проявите спокойствие и търпение, докато текат строителните работи.“, каза инж.Манолов. „Прави впечатление, че Община Павликени класира много проекти, което означава, че има съгласие в местната общност за това, което трябва да се направи; че има достатъчно подготвени професионалисти за изготвяне на тези проекти и има кмет, който събрал в екип и мотивирал тези кадри. Работата на тази общинска администрация е впечатляваща и е достойна за гордост и уважение“, каза директорът на ОД на ДФЗ Тодор Тодоров. „Обещавам една изключително добра и достъпна градска среда и се извинявам за неудобствата, които създаването й ще причини на гражданите“, каза и Невена Станчева от ДЗЗД „Улици“-Павликени, която е избрана за изпълнител на строително-монтажните работи по проекта. Срокът за завършване на дейностите е 36 месеца, но строителите гарантират, че ремонтните дейности по четирите отсечки ще приключат до края на лятото.", "date": "2019.03.11", "title": " Влагат близо 2,2 млн. лева в ремонт на четири улици в Павликени"}
{"url": "https://trud.bg/%d1%81%d1%82%d0%be%d1%8f%d0%bd%d0%ba%d0%b0-%d0%bc%d1%83%d1%82%d0%b0%d1%84%d0%be%d0%b2%d0%b0-%d1%81-%d0%bb%d0%b8%d1%82%d0%b5%d1%80%d0%b0%d1%82%d1%83%d1%80%d0%bd%d0%b0-%d0%bf%d1%80%d0%b5%d0%bc%d0%b8/", "text": "Стоянка Мутафова ще представи биографичната си книга „Добър вечер, столетие мое!“ в Бургас на 15-ти март. Тя е написана от дъщеря й Мария Грубешлиева. Националното турне за промоцията на биографичната книга започва от града, чийто почетен гражданин е Мутафова. Бургас е и родното място на нейния трети съпруг Нейчо Попов. „Добър вечер, столетие мое!“ представя живота на голямата българска актриса, изпълнен с бури и превратностиен и интересен, изпълнен със смешни и тъжни моменти, с много предизвикателства и успехи. В книгата Мутафова разказва искрено и с чувство за хумор за себе си и за хората, с които е живяла и работила. Мемоарите й са своеобразна галерия на нейното столетие – родена през 1922 година, тя и до днес продължава да играе на театралната сцена и да прави турнета. Представянето на книгата „Добър вечер, столетие мое!“ започва в 18:30 часа на 15-ти март в бургаската зала НХК и е с вход свободен. Организаторите препоръчват в залата да се влезе един час преди началото, за да може да заемаат местата. При запълнен капацитет на залата няма да бъдат допускани правостоящи зрители, с цел спазване на изискванията за безопасност.", "date": "2019.03.11", "title": " Стоянка Мутафова с литературна премиера в Бургас"}
{"url": "https://trud.bg/%d0%bf%d1%80%d0%b5%d0%bc%d0%b8%d1%8f-%d0%be%d1%82-20-000-%d0%bb%d0%b2-%d0%b7%d0%b0-%d0%bc%d0%b0%d0%b2%d1%80%d0%be%d0%b4%d0%b8%d0%b5%d0%b2%d0%b0/", "text": "Радослава Мавродиева ще получи премия от 20 000 лв. за европейската си титла в тласкането на гюле в зала в Глазгоу. Атлетката и треньорката й Валентина Желязкова бяха приети от министъра на младежта и спорта Красен Кралев, който ги награди с почетни плакети за успеха. Двете пък обявиха, че всичките им нужди за провеждане на подготовка са задоволени. Базата в Сливен, на която тренират, беше изцяло реновирана и газифицирана от министерството. Спортният директор на лекоатлетическата федерация Диян Драшков пък изтъкна ролята на инвестициите в спорта от страна на ММС за добрите резултати в последно време.  Следващата цел на Мавродиева е добро представяне на световното първенство в Доха (Катар) наесен и покриване на норматив за олимпийските игри в Лондон догодина. За целта тя трябва да постигне 18,50 метра на официално състезание след 1 юли.", "date": "2019.03.11", "title": " Премия от 20 000 лв. за Мавродиева"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d1%84%d0%be%d0%bb%d0%ba%d0%bb%d0%be%d1%80/", "text": "Президентът на Международен фолклорен фестивал Емил Павлов е новият почетен гражданин на Вeлико Търново. Около тази номинация са се обединили всички представители на комисията от общински съветници, която разгледа постъпилите предложенията. В нея влизат шефовете на постоянните комисии в местния парламент, както и неговият председател Венцислав Спирдонов. Официално Великотърновският общински съвет ще гласува присъждането на отличието на тържествената си сесия, която ще се състои на празника на града – 22 март. Кандидатурата на Емил Павлов за Почетен гражданин, основател и президент на Международен фолклорен фестивал в старата столица, беше предложена от граждански комитет. Павлов беше номиниран заради изключителните си заслуги за популяризирането на културния и фестивален туризъм в старата столица и в страната, за големия принос в съхранението и представянето на българския фолклор, като част от нематериално културно наследство, за работата му, свързана с утвърждаване на В. Търново като културната столица на България. Предложения за наградата „Велико Търново“ се приемат до края тази седмица. За отличието вече е предложен доц. Светлозар Стойков, началник на акушеро-гинекологичното отделение на МОБАЛ „Д-р Ст. Черкезов“.", "date": "2019.03.11", "title": " Президентът на Международен фолклорен фестивал Емил Павлов е новият почетен гражданин на Вeлико Търново"}
{"url": "https://trud.bg/%d0%b0%d0%ba%d1%82%d1%83%d0%b0%d0%bb%d0%bd%d0%b8%d1%82%d0%b5-%d0%b1%d0%b8%d0%b6%d1%83%d1%82%d0%b0-%d1%82%d0%be%d0%b7%d0%b8-%d1%81%d0%b5%d0%b7%d0%be%d0%bd/", "text": "С настъпването на пролетта идват и нови тенденции при едни от най-обичаните и красиви аксесоари – бижутата. Дългите, висящи обеци, особено онези, отрупани с камъни, ще са истински хит този сезон. Паралелно с тях обаче нежните златисти халки с красиви перли, също обещават да се задържат като тренд в близките месеци. Перлите присъстват и при колиетата, и при гривните, тъй като внасят много нежни и женствени нотки във визията на всяка дама. Златото определено надделява над среброто, като дори по-масивните бижута ще бъдат актуални. На по-романтичните дами ще паснат колиетата с висулки във формата на сърце, като пръстените с цветни камъни, напомнящи за по-момичешкия стил. Модерни ще са и по-нестандартните форми на бижутата, особено асиметричните.", "date": "2019.03.11", "title": " Актуалните бижута този сезон\t\t\t"}
{"url": "https://trud.bg/100-%d0%bc%d0%b5%d0%b4%d0%b8%d1%86%d0%b8-%d0%be%d1%82-%d1%83%d1%87%d0%b8%d0%bb%d0%b8%d1%89%d0%b0-%d0%b8-%d0%b3%d1%80%d0%b0%d0%b4%d0%b8%d0%bd%d0%b8-%d0%b2-%d0%b1%d0%bb%d0%b0%d0%b3%d0%be%d0%b5%d0%b2/", "text": "Заплатите на медицинските и немедицинските специалисти в детските ясли, детски градини с яслени групи, както и работещите в медицински кабинети в училища в Благоревград са повишени. Увеличението е в сила от 1 януари и е в резултат на адекватната и целенасочена политика, водена от кмета д-р Атанас Камбитов, съобщиха от общината. Промените ще засегнат над 100 души работещи в сферата на здравеопазването в Община Благоевград. След увеличението, възнагражденията ще достигнат 900 лева. През 2018 година заплатите на помощния персонал в детските ясли бяха увеличени два пъти. Освен за по-високи заплати, Община Благоевград непрекъснато работи в посока на подобряване на материално-техническата база в детските заведения, се казва в съобщинието. За децата са осигурени отлични условия, както и здравословна храна, съгласно изискванията на Министерство на здравеопазването.", "date": "2019.03.11", "title": " 100 медици от училища и градини в Благоевград вече с по-високи заплати"}
{"url": "https://trud.bg/%d0%bb%d0%be%d0%ba%d1%85%d0%b8%d0%b9%d0%b4-%d0%bc%d0%b0%d1%80%d1%82%d0%b8%d0%bd-%d1%84-16-%d0%bc%d0%be%d0%b3%d0%b0%d1%82-%d0%b4%d0%b0-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0%d1%82/", "text": "Ако българското и американското правителство се договорят за покупката на изтребители F-16 Block 70 за родните ВВС, 8-те машини ще пристигнат у нас до 2023 г. Това стана ясно на презентацията на самолета, направена в Пловдив от представителя на компанията-производител Джeймс Робинсън. Самолетите ще се произвеждат в новия завод на „Локхийд Мартин“ в Грийнвил, Южна Каролина, който ще бъде завършен през това лято. След това първо ще бъдат произведени поръчаните от Бахрейн изтребители, а после и за Словакия. Чак тогава ще започне работата по самолетите за България. Според Джеймс Робинсън, който е бил пилот на F-16, моделът F-16 Block 70 е „най-модерният реактивен изтребител с един двигател в света”. Модерната радиолокационна станция може да следи 20 мишени едновременно, а изтребителят притежава система, която не позволява сблъсък със земята дори и ако пилотът изпадне в безсъзнание или по някаква друга причина загуби контрол над управлението. В такива случаи системата поема контрола над самолета и преди да се разбие в земята, го извежда на безопасна височина. Ресурсът на самолета е 12 000 летателни часа. „При конкурентните машини този параметър е 8000 часа“, изтъкна Робинсън. Ако се стигне до сделка, нашите пилоти ще трябва да се обучават в САЩ между 9 и 24 месеца, включително част от тях и като инструктори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.11", "title": " „Локхийд Мартин“: Ф-16 могат да пристигнат в България най-рано през 2023 година\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%be%d0%b1%d1%89%d0%b8%d0%bd%d0%b0-%d0%b2-%d0%ba%d0%b0%d0%bc%d0%bf%d0%b0%d0%bd%d0%b8%d1%8f-%d0%b7%d0%b0-%d0%b1%d0%b5%d0%b7%d0%bf%d0%bb/", "text": "В присъствието на кмета на Столичната община Йорданка Фандъкова ще бъде представена кампанията за безплатна подмяна на стари печки от домакинствата. Кампанията е в изпълнение на проект „Българските общини работят заедно за подобряване качеството на атмосферния въздух“ по програма Лайф+ на Европейската комисия, съобщиха от пресцентъра на Столична община. Проектът се реализира съвместно с общините Бургас, Велико Търново, Монтана, Русе и Стара Загора. Основната му цел е подобряване качеството на атмосферния въздух, чрез проектиране, демонстриране и внедряване на механизъм за преход към алтернативни форми на битово отопление в градовете, подобряване на капацитета на администрацията и чрез повишаване на осведомеността на заинтересованите страни и шир общественост. Общата стойност на проекта е 16 600 000 евро, като безвъзмездното финансиране по Програма Лайф+ на ЕК е 10 000 000 евро.", "date": "2019.03.11", "title": " Столичната община в кампания за безплатна подмяна на стари печки от домакинствата"}
{"url": "https://trud.bg/%d0%bf%d0%b5%d1%82%d1%8a%d1%80-%d1%81%d1%82%d0%be%d0%b9%d1%87%d0%b5%d0%b2-%d0%bf%d0%bb%d1%83%d0%b2%d0%b0-%d0%b2-%d0%b7%d0%b0%d0%bc%d1%80%d1%8a%d0%b7%d0%bd%d0%b0%d0%bb%d0%be-%d0%b5%d0%b7%d0%b5%d1%80/", "text": "Петър Стойчев ще плува в замръзнало езеро в третото издание на световното първентво в ледени води в Мурманск (Русия). Ледът ще бъде разрязан с очертанията на басейн, непосредствено преди стартовете в петък и събота.  „Очаква се температурата да бъде около 2 градуса над нулата и да вали сняг – уточни Стойчев, който потегля утре за шампионата. – Вятърът също е проблем, но ще се свикне. Имам опит и самочувствие да се представя успешно и дано всичко да е наред.“ Българинът, който държи и световния рекорд в кралската дисциплина 1000 метра ( 12,15 минути), е амбициран да брани титлата си. А конкуренцията ще е впечатляваща – над 350 състезатели от цял свят. Асът в маратонското плуване ще стартира и на 500 метра.  Вече два месеца Стойчев се подготвя на басейн „Спартак“ под наставленията на дългогодишния си треньор Красимир Туманов. „Там условията ще са други – продъжи той. – Винаги съм казвал, че като плувам за родината, забравям за студа и неприятния лед във водата. Сега пак ще е така. Пожелавам си отново всички да станат на крака и да звучи българският химн в далечен Мурманск.“  В края на 2018-а плувецът сбъдна една от мечтите си, като плува и спечели първото състезание в Антарктида.", "date": "2019.03.11", "title": " Петър Стойчев плува в замръзнало езеро"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d1%82%d1%80%d0%b0%d1%81%d0%b5%d1%82%d0%be-%d0%bd%d0%b0-%d1%81%d0%be%d1%84%d0%b8%d0%b9%d1%81%d0%ba%d0%b8%d1%8f-%d0%bc%d0%b0%d1%80%d0%b0%d1%82%d0%be/", "text": "С изцяло променен маршрут ще бъде Софийският маратон тази година. Атлетите ще потеглят от площад „Александър Батенберг“ пред Националната художествена академия, вместо от националния стадион „Васил Левски“. „Трасето ще мине през много от емблематичните места за града, а корекциите се правят за да се създадат по-добри условия за участниците“, уточниха организаторите.  Стартът е на 13 октомври. Надпреварата в столицата е част от веригата три маратона, обединени под мотото „Бягането като начин на живот 2019“. Първото състезание е в Стара Загора на 31 март, а на 12 май е във Варна.  Промени ще има и по трасето в Града под липите, но те се налагат заради ремонти в централната част на града. Победителите в класическата дистанция във всяко едно от състезанията ще получат отново атрактивна премия от по 8000 лева съответно при мъжете и жените. Впечатляващ е и допълнителният бонус от 20 000 лв., предвиден за най-добро представяне, общо за двата пола, в трите маратона за годината чрез класиране по специална точкова система.  Всички желаещи за участие вече могат да правят онлайн заявки на сайта на съответните състезания.", "date": "2019.03.11", "title": " Променят трасето на Софийския маратон"}
{"url": "https://trud.bg/29-%d0%bc%d0%bb%d0%b0%d0%b4%d0%b5%d0%b6%d0%b8-%d0%b8-%d0%b4%d0%b5%d0%b2%d0%be%d0%b9%d0%ba%d0%b8-%d0%bd%d0%b0-%d0%ba%d1%83%d1%80%d1%81-%d0%bf%d0%be-%d0%bd%d0%b0%d1%87%d0%b0%d0%bb%d0%bd%d0%b0-%d0%b2/", "text": "От днес, 11 март до 5 април във военно формирование 22 160 – гр. Плевен ще се обучават 29 български граждани без военна подготовка, съобщиха от МО. Съгласно утвърдената програма, е организиран курс по начална военна подготовка, по време на който ще бъдат преминати основните войскови дисциплини – тактическа, огнева, строева и физическа подготовка. Обучението ще завърши с полагане на изпити по основните дисциплини. Успешно преминалите курса ще получат удостоверения за завършване на подготовката и възпоменателни значки от името на министъра на отбраната. След курса те ще бъдат зачислени в запаса от военните окръжия по местоживеене. До края на годината са планирани още четири възможности за обучение по начална военна подготовка. До 29 март във военните окръжия се подават документи за първия за тази година курс по начална военна подготовка в Националния военен университет (НВУ) „Васил Левски“, Факултет „Общовойскови“ град Велико Търново, който ще се проведе от 13 май до 7 юни. Вторият курс в НВУ е от 24 юни до 19 юли, като за него документи се подават до 10 май. Останалите курсове са:  В НВУ „Васил Левски“, Факултет „Артилерия, ПВО и КИС“ град Шумен. Периодът на обучение е от 26 август до 20 септември 2019 г. (Документи се подават до 12 юли); Във ВВМУ „Н. Й. Вапцаров“ град Варна. Периодът на обучение е от 15 юли до 9 август 2019 г. (Документи се подават до 31 май); В Единния център за начална военна подготовка град Плевен. Периодът на обучение е от 30 септември до 25 октомври 2019 г. (Документи се подават до 16 август). Курсовете по начална военна подготовка предоставят възможност на желаещите да придобият строева подготовка, знания и умения за боравене с огнестрелно оръжие и военна техника, да работят в екип, да се запознаят с основни нормативни актове и ръководни документи в системата на Въоръжените сили.", "date": "2019.03.11", "title": " 29 младежи и девойки на курс по начална военна подготовка в Плевен"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d0%b7%d0%b0-%d0%bc%d1%8f%d1%80%d0%ba%d0%b0%d1%82%d0%b0-%d0%bd%d0%b0-%d0%b0%d1%80%d0%b0%d0%b1%d0%b0%d0%b4%d0%b6%d0%b8%d0%b5%d0%b2%d0%b8-%d0%b2-%d0%b8%d1%81%d0%bf/", "text": "Испанският съд все още не е насрочил делото за гледането на   на Ветко и Маринела Арабаджиеви, съобщи БТВ. Вчера изтече 72-часовият срок, в който това трябваше да стане. Решението обаче може да бъде взето и без двамата да присъстват в съдебната зала. Испанските власти за длъжни единствено да информират българските за съдбата на двамата, като това може да стане и ден преди евентуалното им екстрадиране. Според местни експерти, испанските власти нямат практика да отказват екстрадиции.", "date": "2019.03.11", "title": " Делото за мярката на Арабаджиеви в Испания още не е насрочено"}
{"url": "https://trud.bg/%d0%be%d0%b4%d0%be%d0%b1%d1%80%d0%b8%d1%85%d0%b0-%d0%bd%d0%be%d0%b2%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%b5%d0%bd-%d0%bf/", "text": "Нова система от правила за електронен прием в първи клас за следващата учебна година одобриха съветниците от комисията по наука и образование към местния парламент във Варна. Тя отменя приетата миналата година, като корекциите са в тон с изискванията на МОН. Според тях освен живеещите близо до дадено училище с най-голям шанс за вход ще са и децата, чиито братя или сестри до 12 г. посещават същото учебно заведение, независимо от кой квартал са. Те влизат в т.нар. първа група, където са и бъдещите първолаци с постоянен или настоящ адрес в района на училището от поне 3 г. Във втора група са децата, чиито адресни регистрации са от 1 до 3 г., в трета са живеещите в района от по-малко от година, а в четвърта – тези, които са от други квартали. С новата система се въвеждат и допълнителни бонуси, ако броят на класираните надвиши този на свободните места. Тогава, освен сираците, предимство при записването ще имат и полусираците. Допълнителни точки са предвидени и за децата от многодетни семейства. Остават в сила бонусите за завършилите подготвителни групи в даденото школо, за деца с трайни увреждания и за тези, чиито каки и батковци над 12 г. посещават същото училище.", "date": "2019.03.11", "title": " Одобриха нова система за електронен прием на първолаци във Варна\t\t\t"}
{"url": "https://trud.bg/%d0%b3%d0%be%d1%80%d1%8f%d1%85%d0%b0-400-%d0%b4%d0%ba%d0%b0-%d0%b3%d0%be%d1%80%d0%b8-%d0%b8-%d0%bd%d0%b5%d0%b7%d0%b0%d0%bb%d0%b5%d1%81%d0%b5%d0%bd%d0%b8-%d0%bf%d0%bb%d0%be%d1%89%d0%b8-%d0%b2-%d1%88/", "text": "Човешка небрежност стана причина да изгорят 89 дка иглолистни гори в Шуменско и още 300 дка незалесени терени. Огненият ад се разразил в неделя и десетки огнеборци и горски служители се наложило да гасят, за да спрат стихията. Към 13:25 часа било прието съобщение за пожар в иглолистна гора в село Благово. Насочени били четири екипа огнеборци, подкрепили ги и 10 служители на ДГС-Шумен. По данни на горските, неизвестен подпалил сухи треви край селото и оттам пламъците се прехвърлили в гората. Пожарогасенето било на площ от около 200 000 кв. м. Щетата е огромна – унищожени са 65 декара иглолистна и 300 декара лесонепригодна гора. В 13:51 часа е приет сигнал и за върхов пожар в иглолистна гора в землището на село Живково. Свидетели видяли, че огънят е тръгнал от запалени сухи треви в частен имот в края на селото. 12 служители на ДГС-Шумен оказали помощ на 25 пожарникари. Ползвани били тупалки и ранцеви пожарогасители. Унищожени са 24 декара иглолистна гора. Спасена от опожаряване е 226 декара смесена гора. Пак в неделя в шуменското село Новосел стопанин сам си запалил имота на ул.“Бузлуджа“. Той решил да изгори боклуци и вятърът прехвърлил огъня към постройка. Унищожени са 2 тона зърно, две фуражомелки и около 50 кв.м. покривна конструкция. Къщата на небрежния домакин е спасена от опожаряване. Заради бума от пожари в Шуменско – на ден по десетина, от полицията излязоха със специални указания към гражданството.", "date": "2019.03.11", "title": " Горяха 400 дка гори и незалесени площи в Шуменско"}
{"url": "https://trud.bg/%d0%bd%d0%b0%d0%b4-200-%d0%bf%d0%b5%d0%b4%d0%b8%d0%b0%d1%82%d1%80%d0%b8-%d0%b8%d0%b4%d0%b2%d0%b0%d1%82-%d0%bd%d0%b0-%d0%ba%d0%be%d0%bd%d1%84%d0%b5%d1%80%d0%b5%d0%bd%d1%86%d0%b8%d1%8f-%d0%b2-%d0%b0/", "text": "Над 200 педиатри от цялата страна идват във великотърновското село Арбанаси за Петата национална научно-педиатрична конференция „ От симптома към диагнозата – клинични случаи ”. Форумът ще се проведе от 15 – ти до 17 – ти март в архитектурния резерват. Събитието се организира по инициатива на Отделението по педиатрия на МОБАЛ „Д-р Стефан Черкезов“ във Велико Търново под егидата на Катедра „Педиатрия” към МУ – Плевен. Във форума освен педиатри от цялата страна, ще участват и неонатолози. В рамките на конференцията ще бъдат обсъдени всички наболели въпроси, свързани с грижата за детското здраве, като ще бъдат разгледани и редица клинични случаи. Специално внимание ще бъде отделено на детската хирургия, пулмология, гастроентерология, неврология и неонатологични проблеми. Още в първият ден ще се проведе и училище за ендокринолози. В конференцията ще вземат участие представители на петте медицински университета у нас. Научно-педиатричната конференция е един от най-мащабните и престижни форуми в областта на детското здраве, който се провежда у нас. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Над 200 педиатри идват на конференция в Арбанаси"}
{"url": "https://trud.bg/%d0%bf%d0%be%d1%80%d0%be%d0%b6%d0%b0%d0%bd%d0%be%d0%b2-%d0%be%d0%b4%d0%be%d0%b1%d1%80%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d1%80%d0%b5%d0%b3%d0%bb%d0%b0%d0%bc%d0%b5%d0%bd%d1%82%d0%b8/", "text": "Одобрението на регламентите за Общата селскостопанска политика след 2020 г. е малко вероятно да стане в мандата на този Европейски парламент. Но дори и да има забавяне в изготвянето им, това няма да забави плащанията към земеделския сектор. Това заяви министърът на земеделието, храните и горите Румен Порожанов при откриването на Петата среща на земеделските камари от регион „Три морета“, съобщават от МЗХГ. За първи път България е неин домакин в лицето на Националната асоциация на зърнопроизводителите. Във форума участват представители на земеделските камари и организации от Литва, Полша, Румъния, Словакия, Чехия, Унгария и Хърватия. ОСП е най-трудната и обхватна политика на ЕС. Неслучайно една от темите е нейното опростяване, но на този етап страните-членки не го виждаме, коментира министър Порожанов. Той припомни, че България стартира още през 2017 г. дебат по инициатива на бранша за приоритетите и какво да съдържа ОСП. Продължават разговорите да се запази бюджета за земеделие и през следващия програмен период. Направени са и първите стъпки за т.нар. външна конвергенция или сближаване на нивата на плащания между страните-членки. Конкретните финансови параметри ще са ясни след приемането на Многогодишната финансова рамка, което се очаква да стане до края на годината. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Порожанов: Одобрението на регламентите за Общата селскостопанска политика след 2020 г. е малко вероятно да стане в мандата на този ЕП"}
{"url": "https://trud.bg/%d1%8f%d0%b3%d1%83%d0%b0%d1%80-%d0%bd%d0%b0%d0%bf%d0%b0%d0%b4%d0%bd%d0%b0-%d0%b6%d0%b5%d0%bd%d0%b0-%d0%bf%d1%80%d0%b8-%d0%be%d0%bf%d0%b8%d1%82-%d0%b7%d0%b0-%d1%81%d0%b5%d0%bb%d1%84%d0%b8/", "text": "Ягуар нападна и рани жена в зоопарк в Аризона, САЩ, съобщават в изявление на парка. Инцидентът се е случил след опит за селфи с дивото животно. Жената се е приближила опасно близо, когато ягуарът й се нахвърлил. Според управата на зоологическата градина, жената дори е преминала обезопасителните преграждания, за да направи впечатляваща снимка. „Съжаляваме да съобщим, че тази вечер, преди затварянето на парка, се случи инцидент с посетител, който прескочи бариерата, за да си направи снимка”, пишат от зоопарка. В съобщението се казва още, че жената не е с животозастрашаващи наранявания и веднага е извикан екип на Спешна помощ. Видеоклип, заснет от свидетел след нападението, показа обаче тежка рана на лявата ръка на жената. Местни медии съобщават, че това е вторият инцидент с ягуара за един месец. От зоопарка са категорични обаче, че няма да евтаназират животното. Ягуарите са най-големите хищници от семейство котки, които живеят в дивата природа на Северна и Южна Америка. Възрастните екземпляри тежат от 55 кг до 90 кг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Ягуар нападна жена при опит за селфи"}
{"url": "https://trud.bg/%d0%b7%d0%b8%d0%b4%d0%b0%d0%bd-%d1%81%d0%b5-%d0%b7%d0%b0%d0%b2%d1%80%d1%8a%d1%89%d0%b0-%d0%b2-%d1%80%d0%b5%d0%b0%d0%bb/", "text": "Зинедин Зидан ще се завърне в „Реал“ само девет месеца, след като подаде оставка като европейски шампион. Великият французин бе обявен от почти всички мадридски медии като заместник на Сантяго Солари. Четирима от най-заслужилите футболисти на „Реал“ за трите поредни трофея в Шамипионската лига са против завръщане на Жозе Моуриньо. Мадридските медии твърдят, че още тази седмица Сантяго Солари може да бъде уволнен въпреки 4:1 над „Валядолид“. Серхио Рамос, Гарет Бейл, Марсело и Карим Бензема са се опълчили пред президента Флорентино Перес за намерението му да върне Специалния. Но босът е отвърнал, че никой футболист няма да повлияе на решението му. В интернет Рамос обяви, че е направил 200 процента грешка с умишления жълт картон срещу „Аякс“ и отрече за скандали. На стадиона бе повече от любопитно. Малко преди мача осветлението угасна и се наложи да бъде пуснат генератор. Футболистите се преобличаха на терена. В един момент се оказа, че за кратко няма никой в залата за ВАР. „Валядолид“, който имаше един гол в последните 5 кръга, вкара 3 пъти през първото полувреме. Две попадения бяха отменени. А отборът изпусна и дузпа.", "date": "2019.03.11", "title": " Зидан се завръща в „Реал“"}
{"url": "https://trud.bg/%d1%81%d0%b0%d1%89-%d0%b2%d1%8a%d0%b7%d0%be%d0%b1%d0%bd%d0%be%d0%b2%d1%8f%d1%82-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be-%d0%bd%d0%b0-%d1%80%d0%b0%d0%ba/", "text": "САЩ имат намерение да възобновят производството на крилати наземни ракети, които бяха забранени според договора за ликвидиране на ракети със среден и малък обсег, информира  . Новината беше съобщена от говорител на американското министерство на отбраната пред сайта  . От ведомството поясниха, че работата по разработването на ракетите е започнала още през 2017 г., докато споразумението беше в сила. Въпреки това, от Пентагона са категорични, че правителството на президента Доналд Тръмп не е имало намерение да ги създава и използва. От министерството на отбраната също така разясниха, че ракетите, които произвеждат, няма да бъдат ядрени и че нямат никакво намерение да разработват подобен вид оръжия. От Пентагона добавиха и че са готови да преустановят работата по проекта ако Русия се върне и спазва договора за ликвидиране на ракетите с малък и среден обсег. На 4 март руският президент Владимир Путин официално извади страната си от споразумението с обяснението, че „ние няма да се да спазваме този договор, докато САЩ не спрат да го нарушават или не изтече срока му“. През февруари Вашингтон напусна споразумението, подписано още през 1987 г., с обяснението, че руската ракета „9M729“ нарушава договора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.11", "title": " САЩ възобновят производството на ракети, които бяха забранени от договора с Русия\t\t\t"}
{"url": "https://trud.bg/600-%d0%bf%d0%be%d0%b6%d0%b0%d1%80%d0%b0-%d0%b7%d0%b0-24-%d1%87%d0%b0%d1%81%d0%b0-%d0%b2-%d1%81%d1%82%d1%80%d0%b0%d0%bd%d0%b0%d1%82%d0%b0/", "text": "Близо 600 пожара са ликвидирани от пожарникарите за последните 24 часа. По-голямата част от тях са възникнали в сухи треви и храсти. Огнеборците са извършили и над 30 спасителни и помощни операции. При пожарите са пострадали трима човека, съобщиха от МВР. Пожари в бита Вчера, около 11.40 часа, постъпил сигнал за пожар в апартамент на 7 етаж в ж.к. „Владислав Варненчик“ във Варна. Пристигналите на място два екипа от варненската пожарна погасили бързо огъня. При инцидента е пострадала 45-годишна жена, която била транспортирана до лечебно заведение. Причината за огъня е небрежност при боравене с открит огън. Стихията е унищожила домашно имущество. Същия ден, към 21.45 часа, два екипа огнеборци и медицински екип на софийската пожарна се отзовали на сигнал за пожар в къща в квартал „Симеоново“. Те успели да погасят огъня и да окажат помощ на пострадал при инцидента 48-годишен мъж. Причината за възникването на пожара е небрежност при боравене с открит огън. Унищожено е домашно имущество. Съобщение за пожар в къща в село Дълго Поле вдигна на крак и пловдивските огнеборци вчера. Сигналът бил получен минути преди 20 часа и на адреса били изпратени два екипа пожарникари. При инцидента е унищожено домашно имущество, сериозни изгаряния по ръцете е получила и 82-годишната собственичка на имота. Причината за огъня е неправилно ползване на отоплителен уред. Пожари в природата Продължават пожарогасителните действия на пожарникари, доброволци и служители на местното горско стопанство в иглолистна гора над махала „Беляновец“, община Правец. Сигналът за огнената стихия бил подаден малко след 16 часа вчера. Три екипа пожарникари били изпратени на мястото на произшествието. Огънят е унищожил около 50-60 декара от горския масив. Местността е силно пресечена и теренът не позволява използване на пожарна техника. Падналата суха дървесна и листна маса допълнително усложнява обстановката в района. Фронтът на пожара е около 1 километър и се разпространява бавно в посока село Джурово. При два пожара вчера шуменските огнеборци спасиха смесена гора от 226 дка и иглолистна гора от 130 дка. Вчера, около 13 часа, бил получен сигнал за възникнал пожар в иглолистна гора в землището на село Живково, община Хитрино. На мястото на произшествието веднага били изпратени седем пожарни екипа от РДПБЗН Шумен, както и служители на Държавното ловно стопанство. Благодарение на бързите действия на пристигналите екипи са спасени 226 дка смесена гора, стихията е унищожила 24 дка иглолистна гора. По същото време в шуменската пожарна постъпил сигнал за пожар в иглолистна гора в землището на село Благово. На мястото на произшествието били изпратени четири пожарни екипа и 10 служители от горското стопанство. Причината за инцидента е небрежност при боравене с открит огън. Пожарът е унищожил иглолистна гора 65 дка и 300 дка лесонепригодни площи. Екипите успели да спрат разпространението на огъня и да спасят иглолистна гора от 130 дка. Малко преди 20 часа бил получен сигнал за пожар в сухи треви на територията на столичната местност „Камбаните“, община Панчарево. На мястото на произшествието били изпратени пет екипа пожарникари от Столичната пожарна служба и курсанти от факултет „Пожарна безопасност  и защита на населението“ към Академията на МВР. Причината за инцидента е небрежност при боравене с открит огън. Огънят е унищожил 50 дка сухи треви и храсти.", "date": "2019.03.11", "title": " 600 пожара за 24 часа в страната"}
{"url": "https://trud.bg/%d0%b0%d0%bb%d0%b5%d0%ba%d1%81-%d1%81%d1%8a%d1%80%d1%87%d0%b0%d0%b4%d0%b6%d0%b8%d0%b5%d0%b2%d0%b0-%d0%be%d1%82%d0%b1%d0%b5%d0%bb%d1%8f%d0%b7%d0%b0-%d1%80%d0%be%d0%b6%d0%b4%d0%b5%d0%bd%d0%b8%d1%8f/", "text": "Навръх 49-ия рожден ден на Иван Ласкин, неговата половинка Алекс Сърчаджиева, двете му дъщери и най-близките роднини и приятели, се събраха в чест на покойния актьор в ловната база край село Карабунар. „ „, написа Иван Тенев, публикувайки снимки във Facebook. Агент Тенев допълни още, че на събитието са присъствали над 100 от най-близките хора на семейството на Ласкин, включително и Ернестина Шинова, Андрей Слабаков, Димитър Ковачев-Фънки, Ути Бъчваров, Юлиян Константинов и още много други. Иван Ласкин си отиде на 6-ти януари тази година, след дълга и тежка борба с болестта цироза на черния дроб. Дни преди края на 2018-та, той бе приет в болница заради чернодробна недостатъчност и 10 дни по-късно си отиде. Актьорът има две дъщери – Люба, от брака си с Мирослава Гоговска и София, от връзката си с Алекс Сърчаджиева.", "date": "2019.03.11", "title": " Алекс Сърчаджиева отбеляза рождения ден на покойния Иван Ласкин\t\t\t"}
{"url": "https://trud.bg/%d1%84%d0%be%d0%bd%d0%b4%d0%b0%d1%86%d0%b8%d1%8f-%d0%b8%d1%81%d0%ba%d0%b0%d0%bc-%d0%b1%d0%b5%d0%b1%d0%b5-%d0%b2-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b5-%d0%bf%d1%80/", "text": "Фондация „Искам бебе“ се присъедини към общинската програма „Ин витро“, чрез която във Велико Търново бива насърчавана раждаемостта. Ежегодно общината заделя по 70 000 лева в специален фонд, от който биват отпускани средства на двойки за медицински процедури и изследвания, свързани с изкуственото оплождане. Всяка от тях получава субсидия в размер на 2000 лева. Със същата сума /общо 4000 лева/ фондация „Искам бебе“ реши да подкрепи още две двойки, извън кандидатите, подали документи по общинската програма. Семействата бяха избрани след томбола, изтеглена пред нотариус Дешка Рачевец. Средствата са набрани след различни благотворителни кампании, обясни Вероника Михайлова, координатор на местната структура на неправителствената организация. Заместник-кметът на Велико Търново Снежана Данева-Иванова коментира, че общината и фондация „Искам бебе“ от години работят заедно и дават пример за много добро и ползотворно социално партньорство. Вероника Михайлова добави, че старопрестолният град е един от първенците в България по родени бебета след ин-витро процедури. Директорът на общинската дирекция „Социални дейности и здравеопазване“ Росица Димитрова припомни, че програмата и фонд „Ин Витро“ са създадени през 2011 година, а от 2012 година ежегодният размер на средствата е по 70 000 лева. 140 двойки са подпомогнати през годините, а родените бебета, чиито родителите са били част от програмата, вече са 55.", "date": "2019.03.11", "title": " Фондация „Искам бебе“ в Търново се присъедини към общинската програма „Ин витро“"}
{"url": "https://trud.bg/%d1%83%d0%ba%d1%80%d0%b0%d0%b9%d0%bd%d0%b0-%d0%be%d0%b1%d1%8f%d0%b2%d0%b8-%d0%b0%d0%bb-%d0%b1%d0%b0%d0%bd%d0%be-%d0%b7%d0%b0-%d0%b7%d0%b0%d0%bf%d0%bb%d0%b0%d1%85%d0%b0-%d0%b7%d0%b0-%d0%bd%d0%b0%d1%86/", "text": "Министерството на културата на Украйна включи италианския певец Ал Бано в списъка на културните фигури, които застрашават националната сигурност, съобщщи  . В съобщението обаче не се посочва с какво певецът заплашва сигурността на страната. По-рано Ал Бано беше нарекъл президента на Русия Владимир Путин „велик политик“. В черния списък на министерството на културата на Украйна са близо 150 личности от областта на културата, на които е забранено влизане в страната. Сред тях е и руският режисьор Никита Михалков.    ", "date": "2019.03.11", "title": " Украйна обяви Ал Бано за заплаха за националната сигурност"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%b2%d0%b5%d1%80%d0%b8%d0%b6%d0%bd%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%8a%d1%82/", "text": "Към 18.50 часа, на пътя София–Перник, след Владая, посока Перник е станал пътен инцидент между няколко автомобила. По първоначални данни, няма загинали, вероятно има тежко пострадал, съобщават от МВР. Екипи на Пътна полиция, Спешна помощ и пожарната са на мястото на инцидента. Движението по основния път временно е преустановено до освобождаването на пътните платна и е пренасочено през Владая.", "date": "2019.03.11", "title": " Тежка верижна катастрофа затвори пътя София–Перник след Владая"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%bf%d1%80%d0%b5%d0%b1%d0%b8-%d0%b4%d1%80%d1%83%d0%b3%d0%be-%d0%bc%d0%be%d0%bc%d0%b8%d1%87%d0%b5-%d0%bd%d0%b0-%d1%83%d0%bb%d0%b8%d1%86%d0%b0-%d0%b2/", "text": "В Габрово разследват побой на ученичка над друго момиче, записът от който изтече в социалните мрежи. Случката се разиграва вчера по обед, съобщи  . Свидетели няма. Авторът на видеоклипа е стоял на метър-два от женския бой, между две жилищни сгради. Записът е разпратен до почти всички деца от училището на побойничката – 15-годишна, тренирала бокс. „Агресивна е, повечето пъти предпочита да си решава нещата с бой”, казват нейни суъченички. Осмокласничката вече веднъж е порицавана, казват от училищното ръководство. „Ученичката ни е проблемна, имаше и друг случай с нея, поведението й е разгледано“, заяви директорът на ПГТ „Пенчо Семов” Радослав Стоянов. „Лично тя на мен ми каза, че не е имала намерение изобщо да стига до саморазправа“, обясни педагогическият съветник Полина Помакова. Случаят се проверява и от детската педагогическа стая. Авторът на видеото и пасивните наблюдаващи също се разпитват. Потърпевшата е седмокласничка в друго училище. Отървала се е с охлузвания в тила.", "date": "2019.03.11", "title": " Ученичка преби друго момиче на улица в Габрово"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b8%d0%b4%d0%b5%d1%8f%d1%82%d0%b0-%d0%b7%d0%b0-%d0%be%d0%b1%d1%89-%d0%b5%d0%b2%d1%80%d0%be%d0%bf%d0%b5%d0%b9/", "text": "Германският канцлер Ангела Меркел изрази подкрепа за идеята за построяване на общ европейски самолетоносач, който да послужи за демонстрация на увеличаващата се роля на ЕС като глобален играч. На съвместна пресконференция с латвийския премиер Крисянис Каринс, Меркел подчерта, че ЕС трябва да подобри военните си способности, но, също така, подчерта, че тези усилия не са насочени срещу НАТО, съобщава Anadolu agency. „Разбира се, че имаме ясен ангажимент към НАТО“, отбеляза канцлерът, като добави, че намерението на Германия е „по никакъв начин“ да не заменя НАТО, а да засили още повече партньорството между страните от Алианса. Попитана за скорошното предложение на нейната Християндемократически съюз (ХДС) за построяване на общ европейски самолетоносач, тя заяви, че подкрепя това предложение. „Самолетоносачът… мисля, че това е добра идея“, заяви Меркел и отбеляза, че е готова да работи за реализацията на това предложение. „Германия и Франция вече работят заедно по проект за бъдещ европейски боен самолет, а също така други европейски държави са поканени да се присъединят към него“, обясни германският канцлер. „Следващата стъпка може да е започването на символичен проект за общ европейски самолетоносач, който да демонстрира глобалната роля на Европейския съюз, като сила, която обезпечава сигурност и мир“, добави тя.      ", "date": "2019.03.11", "title": " Меркел подкрепи идеята за общ европейски самолетоносач"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-360/", "text": "Премиерът Бойко Борисов за Закона за вероизповеданията: Можем да сме спокойни за етническия мир Патриарх Неофит благодари за съпричастността. Мустафа Хаджи: Приходите ни не са достатъчни.             Казват колко пъти да мием стълбите на входа Това предвиждат предложения за промени в Закона за управление на етажната собственост. Съседите задължително трябва да осигурят пари за чистене на снега пред сградата.           Как се прекратява трудов договор при смърт на работник или служител Трудово-правна консултация на „Труд“.             Нелогично е газов хъб без руски газ Не очаквам проблеми от страна на Европейската комисия за Турски поток, казва енергийният експерт проф. Атанас Тасев в интервю за „Труд“.           Г-н премиер, спасете българите в Албания! Държавата ни злоупотребява с доверието на тези хора. Старите проблеми изискват нов подход – анализ на доц. д-р Спас Ташев.             Две хубави очи Силует на Мариана Попова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Вижте акцентите в броя на вестник „Труд“ във вторник, 12 март 2019"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%bf%d1%80%d0%b5%d0%ba%d1%80%d0%b0%d1%82%d1%8f%d0%b2%d0%b0-%d1%82%d1%80%d1%83%d0%b4%d0%be%d0%b2-%d0%b4%d0%be%d0%b3%d0%be%d0%b2%d0%be%d1%80-%d0%bf%d1%80%d0%b8-%d1%81/", "text": "Въпрос:  Здравейте! Какво следва да се направи при смърт на работник или служител? Какви обезщетения се дължат, ако изобщо се полагат такива? Как става прекратяването на трудовия договор и какво следва да направят близките? Благодаря Ви предварително! С. Колева, гр. Пловдив Отговор:  Съгласно чл. 325, ал. 1, т. 11 от Кодекса на труда /КТ/ трудовият договор се прекратява без която и да е от страните да дължи предизвестие със смъртта на работника или служителя. Съгласно чл. 335, ал. 1 от КТ трудовият договор се прекратява писмено. В този случай заповедта за прекратяване на трудовия договор единствено следва да констатира наличието на основанието по чл. 325, ал. 1, т. 11 от КТ. В тази връзка сме на мнение, че в нея се посочва датата, вписана в акта за смърт на работника/служителя. Пълният отговор четете в броя на вестник „Труд“ във вторник.", "date": "2019.03.11", "title": " Как се прекратява трудов договор при смърт на работник или служител"}
{"url": "https://trud.bg/%d0%ba%d0%b0%d0%b7%d0%b2%d0%b0%d1%82-%d0%ba%d0%be%d0%bb%d0%ba%d0%be-%d0%bf%d1%8a%d1%82%d0%b8-%d0%b4%d0%b0-%d0%bc%d0%b8%d0%b5%d0%bc-%d1%81%d1%82%d1%8a%d0%bb%d0%b1%d0%b8%d1%82%d0%b5-%d0%bd%d0%b0-%d0%b2/", "text": "Съседите задължително трябва да осигурят пари за чистене на снега пред сградата Настояват асансьорите да се проверяват всеки месец Стълбите във входовете на блоковете задължително да се мият всеки ден или всяка седмица. А веднъж на 5 години задължително да се освежават общите части на блока чрез боядисване на стените. Това са част от предложенията за промени в Закона за етажната собственост, които са изпратени до регионалното министерство. Ведомството стартира обществен дебат за промени в Закона за етажната собственост, като целта е гарантиране на по-ефективно управление на сградния фонд у нас. Предложения за промени в закона вече са дадени от Национално сдружение “Недвижими имоти”, Българска фасилити мениджмънт асоциация (БГФМА) и Фондация “Асансьорна безопасност”. Всеки месец задължително да се проверява работата на асансьора в блока, като за тази дейност да се сключва протокол, е едно от предложенията. Освен това се предлага живущите да бъдат задължени да осигурят пари за поддръжка на зелените площи пред блока и за чистенето на снега и леда през зимата. От БГФМА настояват да се гарантира законово възможността на етажната собственост да налага решения от обща необходимост и интерес при отказ на някои собственици да предоставят достъп до жилището си или при липса на контакт с тях.   Вадят техниците на светло Изисквания и за наемателите Да се прецизират отговорностите на собствениците на жилища, които не ги обитават, както и на наемателите и ползвателите на апартаменти, са част от предложенията на Национално сдружение “Недвижими имоти” за промени в Закона за етажната собственост. Обмяна на информация между етажните собственици, НАП и Държавната агенция за метрологичен и технически надзор пък може да спре работата на асансьорните техници в сивия сектор и да направи асансьорите в блоковете по-безопасни. Идеята е етажните собственици да подават данни в НАП за техните асансьорни техници. Така от приходната агенция ще може да засекат тази информация с подадените отчети от сервизните фирми.   Домоуправител само след курс и изпит  Глоби за работа без лиценз Домоуправителите, независимо дали са физически или юридически лица, да са задължени да изкарат лиценз за дейността си. Това са част от предложенията за промени в Закона за етажната собственост, изпратени до строителното министерство. Лицензът да се придобива сред изкарване на обучителен курс и изпит, в които кандидатите за управители на етажната собственост да покажат, че познават законите, свързани с дейността им, предлагат от организацията. Ако домоуправителят е нерегламентиран, цялата етажна собственост да плаща глоби или по-високи данъци, предлагат от фондацията. От Българската фасилити мениджмънт асоциация настояват да се засили ролята и функциите на професионалното управление на етажни собствености. Те са категорични, че трябва да се даде възможност на етажните собствености да откриват банкови сметки освен за средствата, предвидени за ремонт и аварии, и за всички останали събирани пари от домоуправителите. В противен случай се стига до абсурдната ситуация касиерът да съхранява под дюшека парите, събрани от 100 апартамента в голяма етажна собственост. От организацията са категорични, че тази ситуация не отговаря на техническите възможности на 21 век и повишава риска от неадекватен контрол. От асоциацията настояват и за ефективен контрол и санкции при невярно поддържане на информацията в книгата на етажната собственост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Казват колко пъти да мием стълбите на входа"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%b7%d0%b0%d0%bc%d0%b8%d0%bd%d0%b0-%d0%b7%d0%b0-%d1%81%d1%82%d1%80%d0%b0%d1%81%d0%b1%d1%83%d1%80%d0%b3-%d0%b2-%d0%bf%d0%be%d1%81%d0%bb%d0%b5/", "text": "Британският премиер Тереза Мей замина за Страсбург, за да направи последен опит да говори за спасяване на своята сделка за Брекзит преди решаващия вот в парламента във вторник. „Премиерът току що тръгна за Страсбург за разговори с Жан-Клод Юнкер“, заявиха от Даунинг стрийт, предаде AFP. Длъжностни лица по-рано предупредиха, че нейното посещение няма да е сигнал за сключена сделка, а само, че е възможно да се постигне напредък чрез преки разговори. Депутатите в Камарата на общините трябва да гласуват във вторник вечерта отново сделката за изтегляне от ЕС, договорена с Брюксел. През януари те я отхвърлиха, включително най-противоречивия й елемент, т.нар. резервен план за ирландската граница.", "date": "2019.03.11", "title": " Тереза Мей замина за Страсбург в последен опит да спаси сделката за Брекзит"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d1%81%d1%82%d0%b0%d0%b1%d0%b8%d0%bb%d0%bd%d0%be%d1%82%d0%be-%d1%83%d0%bf%d1%80%d0%b0%d0%b2%d0%bb%d0%b5%d0%bd%d0%b8%d0%b5-%d0%bd%d0%b0-%d0%bf%d1%80/", "text": "Силното и стабилно управление на правителството на Бойко Борисов осигурява европейски фондове, от които общините имат възможност да реализират обществено значими проекти. Такъв пример е и днешното събитие за откриване на обновения и облагороден площад “Георги Измирлиев – Македончето“ в Благоевград, което е поредната придобивка за благоевградчани по линия на европейската солидарност. Това каза председателят на ПГ на ГЕРБ и зам.-председател на партията Цветан Цветанов на официалната церемония по откриването на обекта, съобщиха от пресцентъра на партията. Според Цветан Цветанов кметът на Благоевград Атанас Камбитов се е доказал като един от най-успешните кметове в страната не само с десетките реализирани проекти с европейско финансиране, но и с десетките санирани блокове по Националната програма за енергийна ефективност. „Благоевград се превърна в един от градовете с привлекателна среда за живот и добри условия за туризъм. Ясната визия на правителството за бъдещото развитие на страната ни гарантира сериозни инвестиции и подкрепа за общините”, каза още Цветан Цветанов. Той подчерта, че в новия финансов период 2021-2027 г. България ще получи 4 млрд. лева повече средства, като общата сума ще е 18 млрд. лв., които ще подпомогнат българските населени места и техните жители да живеят още по-добре. „Важно е да съхраните това, което е направено, и да го надградите. Построеният преди повече от 30 години централен площад, който е обновен сега, е пример за последователност, приемственост и надграждане”, отбеляза Цветан Цветанов. Кметът на Благоевград Атанас Камбитов се обърна с благодарност към онези, които преди повече от 30 години са изградили красивия архитектурен комплекс с централния площад, превърнал се в емблема на Благоевград. Той подчерта, че реализирането на този проект и на десетките друти проекти за стотици милиони, изпълнени в Благоевград, са благодарение на успешната държавна политика и силното правителство на Бойко Борисов. Площад „Георги Измирлиев – Македончето“ бе изцяло обновен по проект „Благоустрояване на градската среда“, който се осъществява с финансовата подкрепа на Оперативна програма “Региони в растеж” и е на стойност 5.5 млн. лв. Това е първи ремонт на площада от 30 години насам, като са извършени укрепителни дейности  на носещите конструкции, старите плочки са подменени, фонтаните са ремонтирани, реконструирани са зелените площи и са обособени нови зони за отдих.  ", "date": "2019.03.11", "title": " Цветанов: Стабилното управление на премиера Борисов осигурява евросредства за общините"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b8%d0%b7%d0%bd%d0%b5%d1%81%d0%b5-%d0%bb%d0%b5%d0%ba%d1%86%d0%b8%d1%8f-%d0%b2-%d0%bc%d0%be/", "text": "Изключително важно е сътрудничеството с университетите – научната дейност и младите хора са бъдещето на нашите държави, високо ценим това партньорство. Тези близки контакти са стимул за развитие на двустранните отношения, включително в сферата на туризма, който е важен икономически отрасъл както за България, така и за Русия. Това заяви министърът на туризма Николина Ангелкова в лекция пред ръководството, преподавателите и студентите на Московския държавен институт за международни отношения (МГИМО), един от най-авторитетните в академичните среди. Срещата се състоя по време на работното й посещение в руската столица в рамките на Международното туристическо изложение „Интурмаркет“. Това съобщиха от пресцентъра на Министерство на туризма. Изявлението на министър Ангелкова пред научната аудитория бе посветено на 140-годишнината на дипломатическите отношения между България и Русия, която се навършва през 2019-а. Тя постави акцент върху ролята на туризма като съществен фактор за развитие на традиционно добрите двустранни контакти, които отбелязват активизиране през последните години. Пример за диалог бе визитата в София през миналата седмица на председателя на правителството на Руската федерация Дмитрий Медведев. Сътрудничеството ни постоянно се развива в много области, които представляват общ интерес, а в сферата на туризма е достигнало ниво на стратегическо партньорство и федерацията е сред водещите генериращи пазари за българския туризъм. При визитата на руския премиер в България беше проведен българско-руски туристически бизнес форум и бе подписана двугодишна Програма за сътрудничество в сферата на туризма (2019-2021) между Министерството на туризма на България и Министерството на икономическото развитие на Русия, изтъкна министър Ангелкова.   Тя припомни, че правителството на премиера Бойко Борисов създаде в края на 2014 г. Министерството на туризма като самостоятелна администрация, отчитайки приоритетността на сектора за националната икономика, формиращ около 12 на сто от БВП и над 11 на сто от заетостта в страната. По данни на БНБ общият приход от вътрешен и международен туризъм у нас през 2018 г. възлиза на 8.4 млрд. лв. Също през миналата година страната ни бе посетена за първи път от над 9 млн. чуждестранни туристи (около 9.3 млн.). За последните четири години ръстът на чуждите туристи в България се е увеличил с 31% , а на постъпленията от входящ туризъм с 34%, посочи българският министър. Тя изтъкна усилията на българската държава за въвеждане на редица облекчения във визовите процедури за руските туристи. От тази година заявления за получаване на визи за България може да се подават вече в 59 руски града. Към посолството на България в Москва работи национално представителство по туризъм, което е член на Асоциацията на туроператорите в Русия (АТОР). Нашето партньорство се развива обаче не само с големите руски центрове, а и с регионите, с техните висши училища, търговско-промишлени палати и др., допълни министърът и анонсира, че през тази година се планира подписване на Меморандум за сътрудничество с Туристическата асоциация на регионите в Русия. Работим по много съвместни програми и инициативи, сред които обявяване на 2020 и 2021 за години на туризма на България в Русия и на Русия в България. През април ще се състои и българо-руски туристически форум с представители на руските региони във Велико Търново. Планираме и конкретни мерки съвместно с бранша и общините за увеличаване на чартърните полети между нашите държави, каза още тя. Министър Ангелкова подробно представи пред преподавателите и студентите от МГИМО потенциала на България като дестинация за четири сезона с огромно разнообразие от културно-исторически забележителности, минерални извори, реномирани курорти за летен и зимен туризъм, за организиран детски отдих и разнообразни видове специализирани услуги. Тя припомни, че за миналата година около 512 хил. руски туристи са посетили страната ни, но възможностите са много по-големи. Непосредствено преди лекцията министър Ангелкова разговаря и със зам.-ректора на МГИМО по общите въпроси Артьом Мальгин. Той представи научната дейност на университета и програмите за подготовка на студенти, сред които има и българи. Министър Ангелкова обърна внимание върху възможността възпитаниците на института да провеждат стажове в България в сферата на туризма. Имаме различни такива практики и програми, както и предложения от компании, в които младите хора от Русия могат да се развиват, поясни тя. Министърът запозна зам.-ректора с идеята да се проведе международен инвестиционен форум в туризма, който ще се състои в края на месец май в курорта Слънчев бряг с близо 300 участници. Фокус в проявата ще са инвестициите в Черноморския регион.", "date": "2019.03.11", "title": " Министър Ангелкова изнесе лекция в Московския държавен институт за международни отношения"}
{"url": "https://trud.bg/sandalite-s-kaishki-se-zavrashtat-naprolet/", "text": "Пролетта вече чука на вратата и е време всяка дама да обнови гардероба си и най-вече колекцията си от обувки. Добрата новина е, че най-актуалният модел този сезон вероятно вече присъства в повечето колекции, тъй като се завръща от миналото и по-точно от 90-те години. Сандалите с тънки каишки бяха забелязани на почти всички ревюта по време на Седмицата на модата Ню Йорк, Париж и Лондон, като дизайнерите Gucci, Jimmy Choo и Prada първи наложиха тази тенденция. Модата с тези сандали обаче може да отнесем и към стила на лейди Даяна, която многократно се е появявала именно в такива обувки, особено на специални поводи и кралски сватби. Във времето нейният стил се превърна в синоним на елегантност, поради което сандалите с тънки каишки са особено подходящи за дамите с по-изискан и семпъл вкус. Костюмите в две части, които принцесата е носила, също са много актуални още от предния сезон и така съчетаването на тези две тенденции е истинско модно попадение. По-късно през 90-те години на миналия век, друга модна икона – Сара Джесика Паркър в ролята на Кари Брадшоу от култовия сериал “Сексът и градът”, превърна тези сандали в своя запазена марка. Гардеробът на Кари Брадшоу е същински извор на вдъхновение, а в него може да се открият десетки (дори стотици) вариации на този модел обувки: от най-екстравагантните сандали с пух и камъни, през такива в ярък цвят на висок ток, чак до напълно изчистени на равна подметка. Независимо от къде идва вдъхновението тази пролет, сандалите ще се носят дълго време, поради което е добре дамите да знаят как точно да ги съчетават с облеклото си. За по-хладните дни модните експерти съветват комбинацията от сандали на висок ток с панталон чарлстон или такъв с широка кройка, тъй като той прикрива несъвършенствата по бедрата, а нежните сандали насочват вниманието към глезените и ги подчертават. През по-топлите вечери, съчетаването на бял втален панталон с ниски сандали в ярки цветове (любимата комбинация на французойките), внася много свежест и настроение в тоалета. За дамите, желаещи напълно да се потопят в духа на ретро модата, експертите препоръчват съчетаването на мини дънкова пола, независимо от цвета й, със сандали на средно висок ток. По-романтично настроените може да заложат на макси рокля с интересен принт, в комбинация с равни сандали или такива с ниско плътно токче. И не на последно място, съвет за дамите, готови да експериментират: комбинирайте равни сандали с връзки, стигащи чак до коляното и мини роклята в пастелен цвят, или изберете изчистени черни сандали на тънък ток, заедно с пола или рокля в така актуалния животински принт.", "date": "2019.03.11", "title": " Сандалите с каишки се завръщат напролет\t\t\t"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%b2-%d0%b1%d1%83%d1%80%d0%b3%d0%b0%d1%81-%d0%b7%d0%b0%d1%80%d0%b0%d0%b4%d0%b8-%d1%80/", "text": "Променят движението в Бургас, заради ремонта на възловия булевард „Проф. Яком Якимов”. Той е част от южния обход на града и служи за изнасяне на транзитния поток от автомобили, насочвайки ги го към новия пътен възел „Запад” и улица „Крайезерна”. Това е най-натовареният пътен маршрут в Бургас и то не само през лятото, тъй като ежегодно по него минават тежкотоварни автомобили. Община Бургас успя да осигури необходимото финансиране и стартира мащабен ремонт на булевард „Проф. Яким Якимов“. Целта е движението по него да стане едновременно по-удобно, по-бързо и по-безопасно. Предстои подмяна на амортизираното старо с ново асфалтово покритие, изграждане на нови тротоари, бордюри, осветление. В проекта е заложено и обособяването на допълнителна лента за дясно движение от булевард „Проф. Яким Якимов“ към булевард „Стефан Стамболов“. Ремонтните дейности започнаха на 12-ти март и ще продължат до 15-ти май, уточниха от Община Бургас. Поетапно ще бъдат затваряни ляво и дясно пътно платно с активно ползване за движение на пътните превозни средства и на локалното пътно платно до комплекс „П.Р.Славейков“. От съображения за сигурност, в платното за движение от пътен възел „Надгарови коловози“ в посока  кръстовище с кръгово движение, образувано от булевард „Проф. Яким Якимов“ с булевард „Стефан Стамболов“ и улица „Транспортна“, се въвежда забрана за преминаване  на товарни автомобили над 10 тона за посочения период. По време на ремонтните дейности, като алтернативните маршрути за товарни автомобили водачите могат да ползват следните обходи: – улица „Одрин“, път III-9008, път BGS-1030 /обход Лукойл/, път III-6008 посока път I-6 „София-Бургас“; – улица „Крайезерна“, бул. „Т. Александров“, булевард „Захари Стоянов“,  разклон квартал „Горно Езерово“, път III-7909, път III-5392, път III-6008 посока автомагистрала „Тракия“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.11", "title": " Променят движението в Бургас, заради ремонт на възлов булевард\t\t\t"}
{"url": "https://trud.bg/%d0%ba%d1%80%d0%b5%d0%bc%d1%8a%d0%bb-%d1%83%d1%81%d0%bf%d0%be%d0%ba%d0%be%d0%b8-%d1%80%d1%83%d1%81%d0%bd%d0%b0%d1%86%d0%b8%d1%82%d0%b5-%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d0%b8%d0%bc/", "text": "След като хиляди руснаци излязоха на демонстрации в неделя, от Кремъл днес заявиха, че със законопроекта за „суверенен интернет“ не се цели блокирането на достъпа до глобалната мрежа в Русия. Законопроектът предвижда в името на борбата срещу заплахите в киберпространството руските сайтове да не използват чуждестранни сървъри, предаде БТА. „Всички подкрепят свободата на интернет: авторите на законопроекта, администрацията на президента и правителството. Никой не е привърженик на идеята за блокиране на интернет или за ограничаване на възможностите за работа в мрежата“, заяви на пресконференция говорителят Дмитрий Песков. Демонстрантите не се страхуват от възможността някой отвъд океана да блокира достъпа им до интернет, а всъщност точно от това трябва да се опасяват, каза Песков. „Мерките, които предприема властта, целят именно да бъде създадена гаранция, че нашите граждани няма да бъдат засегнати от подобно блокиране“, изтъкна говорителят на Кремъл.", "date": "2019.03.11", "title": " Кремъл успокои руснаците, че няма да им спира интернета"}
