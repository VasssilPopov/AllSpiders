{"url": "https://trud.bg/%d0%ba%d0%be%d0%bd%d1%81%d1%82%d1%80%d1%83%d0%ba%d1%86%d0%b8%d1%8f%d1%82%d0%b0-%d0%bd%d0%b0-%d0%bd%d0%be%d1%82%d1%80-%d0%b4%d0%b0%d0%bc-%d0%b5-%d1%83%d1%81%d1%82%d0%be%d0%b9%d1%87%d0%b8%d0%b2/", "text": "Конструкцията на парижката катедрала „Нотр Дам“ е устойчива след пожара, но са открити уязвими места, особено на нивото на свода, предаде Франс прес, цитирайки държавния секретар във френското министерство на вътрешните работи Лоран Нунес. Спасяването на катедралата беше въпрос на четвърт час до половин час, добави държавният секретар, като похвали смелостта на пожарникарите. След като пожарът вече е потушен, основната цел е да се предотврати появата на нови слаби места, подчерта Нунес на пресконференция, говорейки близо до катедралата. Като цяло конструкцията е устойчива, но има уязвими места на нивото на свода и в северната част на сградата. Това е наложило евакуацията на пет жилищни блока, намиращи се в съседство. Работите по гарантиране на сигурността в „Нотр Дам“ ще продължат около 48 часа. След това пожарникарите ще могат да влязат в сградата заедно със служители на министерството на културата, за да изнесат творби, много от които не са пострадали, заяви Нунес. Няколко министри от френското правителство участваха в заседание при закрити врати под председателството на премиера Едуар Филип, за да подготвят план за възстановяване на катедралата. Присъстваха министърът на културата Франк Ристер, министърът на публичните сметки и финанси Жералд Дарманен, държавният секретар Лоран Нунес и говорителката на правителството Сибет Ндиайе. Срещата продължи около час и четвърт. На нея са били обсъдени предложения за възстановяване на „Нотр Дам“, които ще бъдат представени на президента Еманюел Макрон. Не бяха взети решения, а беше обсъдена ситуацията, заяви участник в нея. След пожара беше открита национална сметка, в която веднага започнаха да пристигат дарения за възстановяването на катедралата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Конструкцията на „Нотр Дам“ е устойчива, но има уязвими места, съобщи правителството"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%be%d1%80%d0%b0%d0%b6%d0%b5%d0%bd%d0%b8%d1%8f%d1%82%d0%b0-%d0%be%d1%82-%d0%bf%d0%be%d0%b6%d0%b0%d1%80%d0%b0-%d0%b2-%d0%bd%d0%be%d1%82%d1%80-%d0%b4%d0%b0%d0%bc/", "text": "360-градусова снимка, озаглавена „Разбитото сърце на Париж”, показва ужасяващите щети, които причини огромният пожар в катедралата „Нотр дам” в Париж. Проектът е на руския сайт Gigarama. Вижте снимката в детайли  850-годишната катедрала „Нотр Дам” все пак оцеля след опустошителния пожар, който пламна на 15 април. До рано сутринта на 16 април продължи борбата с огъня, като пожарникарите успяха да спрат разпространението му към двете камбанарии и да спасят сградата от срутване. Около две трети от целия покрив, включително и Кулата-стрела, обаче са напълно унищожени. Голяма част от историческите и културни ценности са изнесени навреме и спасени от огъня. Още понеделник вечерта (15 април) френският президент Еманюел Макрон обяви, че започва набиране на средства за пълното възстановяване на Нотр Дам. Все още няма яснота обаче нито колко ще струва, нито колко време ще продължи реконструкцията, като първоначалните прогнози са за период от между 10 и 15 години. Пожарът в катедралата „Нотр Дам“ вероятно е причинен от злополука и няма основание да се допуска, че е предизвикан умишлено, съобщи прокурорът на Париж Реми Ейц, цитиран от Франс прес и Ройтерс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Вижте пораженията от пожара в „Нотр дам“ в 360-градусова снимка"}
{"url": "https://trud.bg/%d0%b7%d0%b0-%d0%b4%d0%b5%d0%bd-%d0%ba%d1%82%d0%b1-%d0%be%d1%82%d0%bf%d1%83%d1%81%d0%bd%d0%b0%d0%bb%d0%b0-%d0%ba%d1%80%d0%b5%d0%b4%d0%b8%d1%82-%d0%be%d1%82-235-%d0%bc%d0%bb%d0%bd-%d0%b5%d0%b2%d1%80/", "text": "Твърденията на главния счетоводител могат да се проверят по дати С кредити от Корпоративна търговска банка (КТБ), наливани в кухи фирми, са били финансирани дружества с реален бизнес. Това разказа с конкретни примери пред спецсъда Бисер Лазов, основният свидетел по делото КТБ. Както писа “Труд”, Лазов е бил главен счетоводител на групата от фирми, управлявана от банкера беглец Цветан Василев от 1998 г. до фалита през 2014 г. Всеки ден Лазов изготвял справка за постъпленията и разходите на дружествата, която давал лично на Василев. Получавал от него задачи, които изпълнявал и резултатите записвал в дневните отчети. Примерът, който даде Лазов, бе от финасови операции, извършени през есента на ноември 2013 г. На 7 ноември сутринта Василев го извикал в кабинета си и му наредил да уреди кредит от КТБ за някоя от фирмите в групата. С парите трябвало да се покрият задължения на фирмата “КИА мотърс – България”, а с друга част да се купят допълнително акции от БТК. Още същия ден в кабинета на Лазов дошли на среща Георги Зяпков – шеф на управление “Кредитиране” в КТБ, придружаван от юрист и експерт от банката. Лазов им предал задачата, Зяпков си записал и на другия ден по електронната поща му изпратил съобщение. То гласяло, че е разрешен кредит на фирмата “Глобъл юниън” АД от 23,5 млн. евро. От тях 10 790 000 евро били преведени на “КИА мотърс – България”, а 12 700 000 евро на фирмата на групировката на Василев “Интегрирани пътни системи”, която да купи акции от БТК. Лазов обясни, че в отчета си на 11 ноември сделките са били приключени и той е записал резултата от тях.  “Всичко това може да се провери по дати, както в моята електронна поща, така и в системата за кредити на банката”, каза още Лазов. Изслушването му продължава и на заседанието днес.", "date": "2019.04.16", "title": " За ден КТБ отпуснала кредит от 23,5 млн. евро (обзор)\t"}
{"url": "https://trud.bg/%d0%b1%d0%be%d0%b3%d0%b4%d0%b0%d0%bd-%d0%bc%d0%b8%d0%bb%d1%87%d0%b5%d0%b2-%d0%b8%d0%bc%d0%b0-%d0%bd%d0%b5%d1%81%d1%8a%d0%be%d1%82%d0%b2%d0%b5%d1%82%d1%81%d1%82%d0%b2%d0%b8%d1%8f-%d0%bc%d0%b5%d0%b6/", "text": "Днес експерти на Института по пътна безопасност анализират пътния участък, на който стана катастрофата с участието на Лютви Местан. Това каза пред   Богдан Милчев. От това, което се вижда на първо четене – има несъответствия между инфраструктурата и нормативните изисквания – височината на пътните знаци не отговаря на нормативните изисквания. Островчето в самото кръстовище трябва да бъде повдигнато съгласно нормативните изисквания и да бъде с бордюр, а то с маркирана боя, не запазва водачите. В участъка няма ограничение на скоростта в района на кръстовището. Почти навсякъде в нашата пътнотранспортна мрежа имаме ограничения, когато наближаваме кръстовища. В този участък няма. Има още неща, които са като несъответствия. Нашите експерти ще изготвят доклада и ще го сведем до знанието на всички. Това не се прави, за да се уязви някой, а да се коригира транспортната система и да бъде приведена в безопасност, допълни той. „От всяка катастрофа трябва да взимаме поука. Институтът за пътна безопасност изследва пътната среда след всяко по-тежко пътнотранспортно произшествие, което предизвиква обществено внимание.Такова изследване на пътната среда при тежки ПТП-та е европейска практика. То се прави, за да видим възможно ли е да променим пътната среда, така че хората, когато допускат грешки, да не загиват“, каза още експертът. По думите му, изследването на самата транспортна среда в района е задължително.“Ние във всяко едно кръстовище имаме системен проблем и той се повтаря. Затова трябва да го коригираме. В България нямаме такава институция, която да изследва пътно-транспортната система, когато стават тежки произшествия. Правят се т.нар. одити по пътна безопасност, влиза цял екип, който прави такова изследване. За първи път Институтът по пътна безопасност започна да прави нещо подобно, но ние сме доброволци, не разполагаме с ресурса и техниката, с която разполагат нашите европейски колеги. Надяваме се, че държавната агенция по пътна безопасност, която беше създадена наскоро, ще създаде такова звено и след всяка тежка катастрофа като последна инстанция. В момента АПИ казва – всичко отговаря на изискванията, проектът е съгласуван с КАТ. Но въпросът е КАТ дали има такива експерти, които да съгласуват тези проекти. в КАТ работят ли инженери, одитори по пътна безопасност, работят ли проектанти – не. Затова ние считаме, че са необходими и законодателни промени. Не може КАТ да съгласува проектите за безопасност при положение, че единствената компетенция на КАТ е да контролира движението и дали се спазват законите. Те нямат тези експерти“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Богдан Милчев: Има несъответствия между инфраструктурата и изискванията в района на катастрофата с Местан"}
{"url": "https://trud.bg/%d1%81%d0%be%d1%84%d0%b8%d1%8f-%d0%ba%d1%83%d0%bf%d1%83%d0%b2%d0%b0-10-%d1%82%d1%80%d0%b0%d0%bc%d0%b2%d0%b0%d1%8f-%d0%b2%d1%82%d0%be%d1%80%d0%b0-%d1%80%d1%8a%d0%ba%d0%b0-%d0%be%d1%82-%d0%bf%d1%80/", "text": "Столичната община планира покупка и доставка на 10 трамвая втора употреба от Прага. Всички возила общо ще струват 400 000 лв. Покупката ще бъде поета от Общинския приватизационен фонд. Сключването на договор за возилата предстои да бъде гласувано в четвъртък от Столичния общински съвет. Возилата от Прага трябва да са произведени не по-рано от 1995 г. София вече е купила от тази фирма 20 трамвая. Офертата е за мотриси, произведени през 1996 г. и няколко от 1998 г. Те ще са мотриси тип Т6А5, каквито вече вървят по линии 20 и 22. Чешките трамваи ще заместят 10 от софийските, произведени през 1980-та г. Ремонтът на 10-те стари трамвая в поделение „Трамкар“ ще струва два пъти повече от купуването и доставката на чешките. Столичният общински съвет трябва да одобри и увеличението на капитала на Столичен електротранспорт с 400 000 лв., колкото ще струват 10-те трамвая. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " София купува 10 трамвая втора ръка от Прага\t"}
{"url": "https://trud.bg/%d0%b1%d1%81%d0%bf-%d1%81%d0%b0-%d1%85%d0%b0%d1%80%d1%87%d0%b8%d0%bb%d0%b8-%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%b3%d0%b5%d1%80%d0%b1/", "text": "На „Позитано” 20 раздали 3 млн. лева за заплати и близо 6 млн. лева за „външни услуги” Управляващите дарили 165 000 лева БСП са харчили повече от ГЕРБ през 2018 година. Това става ясно от отчетите на партиите в Сметната палата. Разходите на двете партийни централи бяха публикувани в сайта на Сметната палата, заедно с отчетите на общо 128 политически формации. Според данните от докладите разходите на БСП за 2018 година са 10 835 000 лева. А тези на ГЕРБ – 9 450 000 лева. От партията на премиера Бойко Борисов са дарили общо 165 000 лева, а административните разходи за цялата година са 5 115 000 лева. В същото време от „Позитано” 20 отчитат, че за заплати са изхарчени 3 219 000 лева. „Заплатите на персонала се начисляват ежемесечно. Изплащането на хонорари за извършени услуги става с предварително сключени договори и изготвяне сметка за изплатените суми”, пише в отчета на социалистите, подписан от лидера на партията Корнелия Нинова. В разходи от графа „други” от БСП са отчели 606 000 лева. От БСП са записали и разходи за „външни услуги” в размер на близо 6 млн. лева – общо 5 899 000 лева. От своя страна в отчета на ГЕРБ, който е подписан от зам.-председателя на партията Цветан Цветанов, се декларират приходи и финансов резултат – през 2018 година – от членски внос 161 000 лева, извънредни приходи – 21 000 лева и получена държавна субсидия в размер на 15 181 000 лева. Както е известно, всички партии трябваше да подадат в Сметната палата годишните си финансови отчети и списъците на дарителите си за 2018 г., а срокът изтече на 1 април.   Дават на прокуратурата 6 партии  Общо 20 партии не са подали годишни финансови отчети пред Сметната палата. От тях действащи са 8 партии: ПП “Български земеделски съюз”, ПП “ВОТ-консерватори”, ПП “Гражданска сила”, ПП “Движение експерти за регионите”, ПП “ДЕОС (Движение за европейско обединение и солидарност)”, ПП “Другата България”, ПП “Обединена България” и ПП “Федерация активно гражданско общество”. Сметната палата ще уведоми прокуратурата за това, че 6 от неподалите отчети партии правят това нарушение за втора поредна година: ПП “Български земеделски съюз”, ПП “ВОТ-консерватори”, ПП “Гражданска сила”, ПП “Другата България”, ПП “Обединена България” и ПП “Федерация активно гражданско общество”. Нередовните прекратяват дейност  Според чл. 40, ал. 1, т. 4 от Закона за политическите партии – “Софийски градски съд постановява разпускане на политическа партия когато “не е подала годишните си финансови отчети пред Сметната палата за две последователни години”, като “Решението на съда се постановява по иск на прокурора”. Останалите 12 партии, които не са подали отчети, са прекратени през 2018 г.: ПП “Алтернативно социалистическо обединение-независими”, ПП “Българска индустриално аграрна партия”, ПП “Гражданско движение глас”, ПП “Народняшка земеделска партия Никола Петков”, ПП “Национално патриотично обединение”, ПП “Нова Европа”, ПП “Обединение достойна България”, ПП “Отечествена партия на труда”, ПП “Политическо движение заедно за Сливен”, ПП “Северна лига”, ПП “Съюз България” и ПП “Черноморец”.   Санкции до 10 000 лева Съгласно Закона за политическите партии (ЗПП), ще бъдат глобени всички формации, които не са представили отчети, както и тези, чийто отчети са представени след законовия срок. Имуществената санкция е в размер от 5000 до 10 000 лева, припомнят от Сметната палата. Освен това, отчетите на 2 партии – ПП “Движение за равноправен обществен модел (ДРОМ)” и ПП “Съюз за отечеството”, са подадени след законоустановения срок, но са спазени изискванията на ЗПП (чл. 34, ал. 5) относно формата, съдържанието и начина на представяне.", "date": "2019.04.16", "title": " БСП са харчили повече от ГЕРБ"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d1%82%d0%b0%d0%b2%d0%b0-%d0%b4%d1%83%d1%85%d0%be%d0%b2%d0%bd%d0%b0-%d1%81%d1%82%d0%be%d0%bb%d0%b8%d1%86%d0%b0/", "text": "Камбаните на Катедралния храм „Рождество на Св. Богородица” възвестиха кулминацията на честванията С молебен, историческа възстановка и шествие бе отбелязана тържествено във Велико Търново 140-годишнината от приемането на Търновската конституция. Още от ранни зори забиха камбаните на Катедралния храм “Рождество на Св. Богородица”, за да възвестят кулминацията на честванията. След литургията президентът Румен Радев, депутати, министри и юристи бяха посрещнати с хляб и сол в музей “Възраждане и Учредително събрание”. На влизане в емблематичната сграда на майстор Колю Фичето държавният глава коментира предложението да внесе предложение за изменение на действащата конституция , в която да се казва, че Велико Търново е историческата и духовна столица на България. “Първо ще го обсъдим много внимателно с моя правен екип, приветствам това предложение”, подчерта Румен Радев. Предложението на правосъдния министър не е механизъм за предсрочно прекратяване на мандатите на тримата големи в правосъдието. Целта е да може да се провежда разследване в случай на наличие на извършване на тежко нарушение на закона или нарушения на служебните задължения. Това коментира главният прокурор Сотир Цацаров и уточни, че предложението среща много голямо одобрение от ЕК. Преди тържествената сесия на 44-то Народно събрание гвардейци тържествено внесоха в залата на Учредителното събрание конституцията. Заседанието започна след възстановка на събитията от 1879 г. След края на заседанието, народните представители и официалните гости се включиха в шествие, което премина по централната улица на Велико Търново и поднесоха венци и цветя пред паметника на Майка България.", "date": "2019.04.16", "title": " Велико Търново става духовна столица (обзор)\t"}
{"url": "https://trud.bg/%d1%8f%d1%81%d0%bd%d0%b8-%d0%bd%d0%be%d0%bc%d0%b8%d0%bd%d0%b0%d1%86%d0%b8%d0%b8%d1%82%d0%b5-%d0%b7%d0%b0-%d1%81%d0%b2%d0%b5%d1%82%d0%b8-%d0%b2%d0%bb%d0%b0%d1%81/", "text": "Председател на конкурса е Иван Гарелов Готов е списъкът на номинираните телевизионни журналисти за деветите поред награди “Свети Влас” 2019 г. Според председателя на сдружението Иван Гарелов селекцията отразява процесите, протичащи в българската журналистика в усложнената политическа обстановка в страната и света. Сред номинираните са изявени тв новинари като Антон Хекимян, Светослав Иванов, Милен Цветков, Виктор Николаев, Милена Милотинова, Георги Любенов, Горан Благоев. Виждаме и налагащи се с новаторство водещи на сутрешния блок през уикенда на Би Ти Ви Поли Златарева, Ганиела Ангелова. Силно е присъствието и на репортери и кореспонденти като Александър Марков, Петър Нанев, Ясен Дараков. Присъжда се “Голямата награда” – за изключителни постижения в българската тв журналистика и “Специални награди” – за оригинални идеи и индивидуално присъствие. Журите е 5-членно с председател проф. Ивайло Знеполски. Нов член е Михаил Неделчев. Церемонията е на 1 юни в курорта “Свети Влас”. Тя ще бъде предшествана от традиционната дискусия по тазгодишната телевизионна продукция. Поканени са медийни експерти , медийни репортери и видни журналисти. Инициатори на конкурса са “Кръг 11”-проф. Ивайло Знеполски , Иван Гарелов , Георги Лозанов, Любен Дилов-син, Копринка Червенкова, Георги Тенев, Джими Найденов, Стефан Димитров, Антони Георгиев , Панел Васев и покойният Петко Бочаров.   Иван Гарелов: Спонсорите не оказват натиск – За девети път ще връчвате тези награди, какво ново през 2019?  – Обстановката в света и у нас се промени рязко, политическото време се забърза , бъдещето е пълно с неизвестни. Реагираха ли адекватно българските телевизионни журналисти на тези промени, усетиха ли шансовете, които се разкриват пред тях, отстояха ли позициите на демократичната журналистика – всичко това са новите критерии. – Независимо ли е журито от спонсорите?  – Спонсорите внасят финансовите си дарения в обща сметка и нямат никакво отношение към разпределението на наградите. Подбудите им за участие са еднакви – грижа и уважение към ролята на качествената телевизионна журналистика. Що се отнася до братя Диневи, те предлагат своето гостоприемство в началото на сезона и ние сме им много благодарни. Техният интерес е да се чува името на курорта Свети Влас. Както е навсякъде – Албена, Кан, Венеция…", "date": "2019.04.16", "title": " Ясни номинациите за „Свети Влас”\t"}
{"url": "https://trud.bg/%d0%bf%d0%b0%d1%80%d1%82%d0%b8%d1%8f%d1%82%d0%b0-%d0%bd%d0%b0-%d0%b5%d1%80%d0%b4%d0%be%d0%b3%d0%b0%d0%bd-%d0%b8%d1%81%d0%ba%d0%b0-%d0%ba%d0%b0%d1%81%d0%b8%d1%80%d0%b0%d0%bd%d0%b5-%d0%bd%d0%b0-%d0%b8/", "text": "Управляващата турска Партия на справедливостта и развитието (ПСР) на президента Реджеп Ердоган представи извънредно обжалване кметските избори в Истанбул пред Върховния изборен съвет на Турция, предаде БГНЕС. „Ние имаме съмнения (относно изборите в Истанбул) и не успяхме да разсеем тези съмнения”, заяви заместник-председателят на ПСР Али Ихсан Явуз. Според неофициалните резултати Екрем Имамоглу води надпреварата за кмет с 48.79% от гласовете през кандидата на ПСР Бинали Йълдъръм с 48.51%. Оспорването на изборите дойде след разкриването на „организационните нередности” благодарение, на които ПСР поиска повторно преброяване на гласовете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Партията на Ердоган иска касиране на изборите"}
{"url": "https://trud.bg/%d0%b1%d0%b8%d0%b2%d1%88-%d0%b3%d1%83%d0%b1%d0%b5%d1%80%d0%bd%d0%b0%d1%82%d0%be%d1%80-%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0%d0%bd%d0%b5%d1%86-%d0%b2%d0%bb%d0%b8%d0%b7%d0%b0-%d0%b2/", "text": "Бившият губернатор на щата Масачузетс – републиканецът Бил Уелд, стана първият съпартиец съперник на Доналд Тръмп в битката за Белия дом през 2020 г., предаде Би Би Си. Уелд (73 г.) обяви по Си Ен Ен, че ще се кандидатира на първичните избори в Републиканската партия за кандидат за президент. Пред телевизията той сподели мнението си, че още един мандат на Тръмп като държавен глава ще е “политическа трагедия”. “Затова бих се срамувал, ако не вдигна ръка и не кандидатирам”, каза Уелд. Той вече е започнал да набира средства за кампанията си и има готов предизборен клип, в който демонстрира много по-умерен от Тръмп стил и който завършва със слогана “По-добрата Америка започва тук”. От Републиканската партия обаче контрираха, че “всеки опит за оспорване на номинацията на президента е обречен на абсолютен провал”. Последното проучване на “Галъп” показва, че 89% от републиканците одобряват Тръмп.", "date": "2019.04.16", "title": " Бивш губернатор републиканец влиза в битката за Белия дом"}
{"url": "https://trud.bg/%d0%b6%d0%b8%d0%b2%d0%b5%d0%b5%d0%bc-%d1%81%d1%80%d0%b5%d0%b4%d0%bd%d0%be-%d1%81-501-%d0%bb%d0%b2-%d0%bd%d0%b0-%d0%bc%d0%b5%d1%81%d0%b5%d1%86/", "text": "Парите ни се увеличиха с 60% за 10 години Заплатите осигуряват 55% от всички доходи Българите живеят средно с 501 лв. на месец, сочат данните на НСИ. Сумата е доста малка, като се има предвид, че средната заплата надмина 1200 лв. Но ако в семейството има малко дете, пенсионер или безработен доходите на човек падат значително. За 2018 г. средният годишен доход на човек е 6013 лв. като нараства със 7,6%, обявиха от НСИ. За последните 10 години (2009-2018 г.) средният доход на човек се е увеличил с 60%. Но като се вземе предвид инфлацията за 10-годишния период реалното увеличение на доходите е с 32,5%. Заплатите осигуряват 55,5% от всички доходи в домакинството. Доходите от работни заплати в семейния бюджет през 2018 г. нарастват с 9,8% спрямо 2017 г., а увеличението им за период от 10 години е със 73%. На второ място по значение за изхранване на населението са пенсиите. Те имат дял от 27,3% от всички пари на домакинствата. Доходите от пенсии се увеличават с доста бързи темпове – с 11,2% спрямо предходната година и с 61,4% за период от 10 години. Голямото значение на пенсии за семейните бюджети се дължи не на това, че те са високи, а на големия брой пенсионери в страната. Доходите от всички социални плащания (пенсии, обезщетения за безработни, семейни добавки за деца и др.) формират 29,8% от общия доход на домакинствата през 2018 г. Излиза, че близо всеки трети лев в семействата идва директно от държавния бюджет. Доходите от самостоятелна заетост формират 7% от семейния бюджет, като този дял остава без съществена промяна през последните 10 години (7,1% за 2009 г.). Увеличението на доходите дава възможност на хората да ядат по-разнообразна храна. През 2018 г. намалява консумацията на хляб и тестени изделия средно на човек с 1,8 кг, както и на плодове с 1,2 кг. За сметка на това се увеличава потреблението на зеленчуци – с 2,7 кг на човек за година, на кисело мляко – с 1,7 кг, на месо – с 1,5 кг., и на безалкохолни напитки – с 1,2 литра. Като за първи път парите за храна падат под 30% от всички разходи на домакинствата. Освен това българите пият и пушат повече. В рамките на година е нараснало потреблението средно на човек на алкохол (от 28,9 на 31 л) и на цигари (от 656 на 674 броя).   Налозите нараснаха над три пъти Разходите за данъци и социални осигуровки през миналата година средно на човек от домакинство са в размер на 738 лв., обявиха от НСИ. Те се увеличават с 13,9% в сравнение с 2017 г., но спрямо 2009 г. нарастват над 3 пъти. От една страна това е свързано с излизане на част от сивата икономика на светло. От друга страна обаче за това допринася и повишаването на някои налози, като например на осигуровките, на местните данъци и такси и т.н. Оказва се, че за налози българите плащат почки колкото за наеми и битови сметки като например за ток, вода и парно – 787 лв. на човек на година. За алкохол и цигари българите харчат повече (4,1% от всички разходи), отколкото за жилищно обзавеждане и поддържане на дома (4%).", "date": "2019.04.16", "title": " Живеем средно с 501 лв. на месец\t"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8-%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bd%d0%b0-%d0%b3%d1%80%d1%83%d0%b7/", "text": "Търсенето на възможности за интензифициране на двустранния икономически обмен и сътрудничество с акцент върху транспортната свързаност бе сред темите на срещата днес на „Дондуков“ 2 между държавния глава Румен Радев и министър-председателя на Грузия Мамука Бахтадзе. Това съобщиха от пресслужбата на президентството. В хода на разговора президентът Радев отбеляза, че Грузия е традиционен икономически партньор на България, с когото желаем да развиваме всестранно, дългосрочно и взаимноизгодно сътрудничество. Стратегическото разположение на България и Грузия от двете страни на Черно море беше определено от двамата като важен фактор, който дава възможност за връзки, особено в областта на транспорта и инфраструктурата. „Един от секторите, в които има голям потенциал за развитие са фериботните, както и железопътните връзки за пренос на товари в двустранна посока“, посочи президентът Радев като допълни, че България е сред десетте най-големи външно-търговски грузински партньори. По време на разговора двамата се обединиха около мнението, че настоящата визита на премиера Бахтадзе в България ще спомогне за надграждане на постигнатите резултати в политическите отношения между двете държави. „Грузия е важен партньор за България в Европейското съседство и по-специално в инициативата на Европейския съюз „Източно партньорство“, както и в Черноморския регион“, заяви в хода на срещата българският президент. Румен Радев посочи, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България в частност. „Развитието на Южния газов коридор, включително разширяването на газопровода в Южен Кавказ на територията на Грузия, за да се осигури транспортирането на каспийските енергийни ресурси на западните пазари, е общ приоритет“, допълни държавният глава. От своя страна грузинският министър-председател благодари на президента Радев за подкрепата, която страната ни оказва за суверенитета и териториалната цялост на Грузия в рамките на нейните международно-признати граници, както и за избора на грузинския народ за членство в ЕС и НАТО. По време на срещата беше обсъдено и сътрудничеството в областите на културата, образованието, науката и туризма.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Президентът Радев и премиерът на Грузия обсъдиха възможностите за интензифициране на двустранния икономически обмен"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-385/", "text": "Ванга и Нострадамус предсказват пожара в „Нотр Дам” Руската патриаршия: Това е страшна поличба. Основната версия на разследването на трагедията е злополука.               Проверяват дали Местан е говорил по телефона при удара Близките на почерненото семейство: Дано няма двоен аршин.       Европарламентът не е пансион за благородни девици За един политик най-важен е личният му авторитет, имидж или възприемането му от обществото, казва проф. Владко Панайотов в интервю за „Труд“.       “Отново” в кампания Базов преглед с елементи на гадаене. Може да изглежда бутафорно копие, но все пак е някаква демокрация – анализ на Благовест Бенишев.                 Пак събира глутница Силует на Куентин Тарантино. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Вижте акцентите в броя на вестник „Труд“ в сряда, 17 април 2019"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b4%d0%b8%d1%81%d0%ba%d1%80%d0%b8%d0%bc%d0%b8/", "text": "Върховният административен съд окончателно потвърди, че мъж, страдащ от прогресивна сколиоза, който е заплатил операцията си, е бил дискриминиран по признак „увреждане“. Комисията за защита от дискриминация излезе с решение в полза на Недко Ангелов/50 г./ през ноември 2015 г., а Националната здравноосигурителна каса обжалва до последна инстанция. На 15 април магистратите са се произнесли окончателно и оставят в сила решението на Административен съд – София, като осъждат НЗОК да заплати на Недко и адвоката му 500 лв. деловодни разноски. Сагата на Недко е от 2012 г., когато „Труд“ писа, че започва да събира пари за импланти, с които да се стабилизира гръбнакът му. По това време той живееше в Шумен. Болестта прогресираше с дни, прешлените се усукваха болезнено, прекъсваха нервни окончания, а това блокира краката му до степен, че се изморяваше от няколко крачки. За 3 месеца Недко събра над 20 000 лв., при нужни два пъти по-малко. В клиника в Плевен го оперираха успешно през гръдния кош. Тогава се зарече, че ще си търси правата като здравноосигурен, който е лишен от животоспасяващо лечение. Сега след окончателната победа заявява, че няма да си търси парите, които е дал за лечението. „Тази победа е достатъчно голяма, за да „покрие“ всичко. Посвещавам я на всички, които ми помогнаха тогава, и разбира се най-вече на всички, които се нуждаят от тези скъпи импланти“, заяви във вторник Недко пред „Труд“. От февруари 2016 г. касата вече поема имплантите за болните от сколиоза, след като Комисята по дискриминация се произнесе по казуса на Недко. Комисията излезе с решение, че с неосигуряването на пълно или частично заплащане на скъпите импланти за болни от сколиоза НЗОК е допуснала нарушение на Закона за защита от дискриминация. Отправена беше препоръка към здравния министър и управителя на касата „да предприемат необходимите мерки за премахване на фактическата дискриминация, в която се намират лицата с вродени и придобити изкривявания на гръбначния стълб, нуждаещи се от поставяне на имплантируеми медицински изделия посредством пълното или частичното им заплащане от държавата“. Недко е категоричен, че подобно признание и победа – хората да не вървят по неговия труден път и да се молят, за да са живи, му е достатъчна. Ако някой в някое здравно заведение в България откаже на болен със сколиоза лечение, той може да ползва опита на Недко и да получи справедливост, коментира победителят в съдебната сага. От години Нед е в Холандия, където средата е много по-достъпна и за хора с физически затруднения няма недостижими пространства. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Съдът окончателно потвърди дискриминация при платено лечение\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82-%d0%be%d0%b6%d0%b0%d0%bb%d0%b2%d0%b0-%d0%ba%d1%8a%d0%b2%d0%b0%d0%bd%d1%87-%d1%82%d0%b0%d1%82%d0%bb%d1%8a/", "text": "Турският журналист Бибал обаче казва: „Уви, това е индустрия: успехът принадлежи на всички, а провалът – на главните актьори в него.“ Разбира се той не обвинява Къванч в липсата на талант, а хвърля вината върху сценаристите и режисьорите на продуцентската компания Ay Yapım, с която актьорът работи. Тя предложила на суперзвезда 420 000 лири за договор за 4 години, само за това да не участва в чужди продукции. „Като сума това е много по-малко, отколкото Къванч печелеше преди, но уви, серийният сектор не може предварително да предвиди успеха или провала на свои нов проект“, пише журналистът. За сметка на това продуцентите дали на Татлъту свободата самият той да избира актьорите, които да му партнират. Билал Йозджан смята, че последните неуспехи на актьора, са свързани с неудачния избор на партньорите му. Секторът имал голям проблем с актрисите – много от тях, ако изглеждат добре нямат талант и обратното. Според журналиста, продуцентите би трябвало да предприемат безпрецедентна стъпка в тази посока и да му потърсят партньорки от чужбина.  Обвързващият договор на Къванч Татлъту с Ay Yapım вече е приключил и в момента актьорът работи с интернет-платформа Netflix. Междувременно турските медии не престават да си пъхат носа и в личния живот на актьора. Те продължават да пишат, че Къванч Татлъту и съпругата му Башак Дизар изпитвали затруднения в създаването на поколение. Откакто двамата се ожениха, темата за наследници е на първи план. Оказало се обаче, че половинката на турския Брад Пит имала репродуктивни проблеми и двамата се принудили да потърсят медицинска помощ, за да може красавицата да зачене. Още преди да срещне Къванч, на Башак ѝ била направена операция за отстраняване на киста на яйчника. Заради интервенцията шансовете ѝ да стане майка намалели драстично. Откакто с актьора започнали сериозно да обмислят да имат деца, се наложило дизайнерката да започне медикаментозно лечение, което да нормализира хормоните ѝ. Паралелно с това двамата с Къванч опипвали почвата около метода на изкуствено оплождане и дори вече се подготвяли за първото си ин витро, пишат турските медии. За процедурата Къванч и Башак щели да се доверят на американски лекари и поддържали топла връзка с няколко щатски болници непрекъснато. Не е ясно дали обаче процедурата ще бъде извършена зад Океана или в родната им Турция. Затрудненията им обаче по никакъв начин не са повлияли на брака им. Двамата все още били толкова влюбени, колкото и в самото начало.", "date": "2019.04.16", "title": " Турски журналист ожалва Къванч Татлъту"}
{"url": "https://trud.bg/%d0%bf%d1%83%d1%82%d0%b8%d0%bd-%d0%bd%d0%b0%d1%81%d1%82%d0%be%d1%8f-%d0%b7%d0%b0-%d0%bd%d0%be%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d0%bf%d0%be%d0%bb%d0%b8%d1%82%d0%b8%d0%ba/", "text": "Руският президент Владимир Путин поиска да бъдат приведени в съответствие с духа на времето основите на държавната политиката в областта на усвояването на Космоса до 2030 година, предаде ТАСС. „Необходимо е да се актуализират основите на държавната политика на Русия в областта на космическата дейност за периода до 2030 г. и в по-нататъшна перспектива, да се внесат в тях съответните уточнения и допълнения с оглед на съвременните световни тенденции“, каза той, откривайки днешното заседание на руския Съвет за сигурност. Путин уточни, че има предвид и другите нормативно-правни документи, включително стратегията за развитие на държавната корпорация „Роскосмос“. Държавният глава отбеляза, че руската система за спътникова връзка, за оптическо и радиолокационно заснемане на Земята, за събиране на метеорологични данни отстъпва на чуждестранните конкуренти по качество и надеждност, по време на работа на апаратите в орбита. Според него това положение може да се промени чрез чувствително повишаване на кадровия, технологичния и производствения потенциал на ракетно-космическия отрасъл. Путин добави, че на първо място трябва „да се формират амбициозни, но съвсем реалистични планове и цели, да се обвържат стратегическите задачи на развитието с възможностите на предприятията и конструкторските бюра“. Той настоя „да се въведе постоянен мониторинг върху процеса на разработване и внедряване на авангардни технологии, които да позволят да се извърши пробив в създаването на космическа техника от ново поколение“. Путин се обяви за нов начин на работа с кадрите и професионалистите, за стимулиране на притока и задържане в космическия отрасъл на талантливи и млади специалисти, като им се създават максимално комфортни условия за живот и чрез система от стипендии и грантове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Путин настоя за нова държавна политика за усвояване на Космоса до 2030 г."}
{"url": "https://trud.bg/%d0%be%d0%b2%d0%b5%d1%87%d0%ba%d0%b8%d0%bd-%d0%bf%d1%80%d0%b5%d0%b1%d0%b8-19-%d0%b3%d0%be%d0%b4%d0%b8%d1%88%d0%b5%d0%bd/", "text": "Суперзвездата на хокея Александър Овчекин обори твърденията, че е добър със стика, но не може да се бие. Капитанът на „Вашингтон Кепитълс“ нокаутира само с няколко удара новобранеца от „Каролина Хърикейнс“ Андрей Свечников. 19-годишният младок предизвика боя без да прецени, че със своите 88 кг трудно ще се противопостави на 33-годишния Овечкин, който е 106 кг.  „Той предложи да се бием – обясни звездата. – Надявам се да не е получил травма.“  Впоследствие обаче от лагера на „Ураганите“ обясниха, че играчът им е пострадал тежко. Все пак за негова утеха отборът му спечели с 5:0 срещу шампионите.", "date": "2019.04.16", "title": " Овечкин преби 19-годишен"}
{"url": "https://trud.bg/%d1%87%d1%83%d0%b4%d0%be%d0%b2%d0%b8%d1%89%d0%bd%d0%b8%d1%8f%d1%82-%d0%b0%d1%82%d0%b5%d0%bd%d1%82%d0%b0%d1%82-%d0%be%d1%82-16-%d0%b0%d0%bf%d1%80%d0%b8%d0%bb-1925-%d0%b3%d0%be%d0%b4%d0%b8%d0%bd%d0%b0/", "text": "Насилието ражда насилие, от което никой не печели, а всички губят Дълги години взривът, разрушил на 16 април 1925 г. купола на катедралния храм на Софийската митрополия „Света Неделя“, ще остане най-кръвопролитният атентат в света. Това е класация, с която никой не се гордее, защото предизвиква ужас от онова, на което са способни хората, когато са обладани от желание за мъст. За извършения от членове на Военната организация на нелегалната БКП атентат, вече е казано всичко. Фактологията е проследена по документи, написано е достатъчно и за трагичната съдба на невинните жертви, на извършителите. Прецизното историческо изседване дължим на историка Георги Наумов в книгата му „Атентатът в катедралата „Св. Неделя“ (1989 г.). Както казват специалистите по нова българска история, нещо ново едва ли може да се каже. Трагичното събитие е категорично осъдено през последните десетилетия, които върнаха не само свободата на словото на журналистите, а и свободния достъп на историците до документите. Благодарение на това всяка година в средата на април взривяването на църквата „Света Неделя“ се обсъжда и осъжда. Преди да се опитам да обясня мястото на този терористичен акт в модерната българска история, ще представя накратко фактите: На 14 април 1925 г. от засада е убит о.з. ген. Константин Георгиев. Два дни по-късно в 15 ч. е погребението му в катедралата „Св. Неделя“, за което в църквата се събират много представители на властта, висши офицери, граждани, предвидено е присъствието и на цар Борис III. Точно това е моментът, който са избрали дейци от Военната организация на забранената вече БКП, изпълнени с желание за мъст за избитите след преврата от 9 юни 1923 г., Септемврийското въстание от с.г. и при въоръжените сблъсъци комунисти, земеделци и други левичари. А тъй като след поражението на въстанието както в БКП, така и в Комунистическия интернационал, чиято секция е БКП, линията за ново въстание е продължена, Военната организация подготвя различни въоръжени действия. Едно от тях е идеята за грандиозен взрив, който да унищожи политическия елит и да даде сигнал за въстание. Затова под купола на църквата са складирани взривни материали в подготовка за терористичния акт. Чиста случайност – множеството хора, дошли за погребението, и изместването по тази причина на ковчега, спасява по-голямата част от политическия елит, но рухналият от взрива купол на църквата погребва 134 души, ранява още около 500, някои от които умират по-късно от раните си. От представителите на властта най-тежко е засегнато висшето офицерство – убити са 12 генерали (ген. от пехотата Стефан Нерезов, ген.-лейт. Калин Найденов, ген.-лейт. Кръстю Златарев, ген.-майор Иван Попов, ген.-майор Иван Стойков, ген.-майор Павел Павлов, ген.-майор Станчо Радойков, ген.-майор Иван Табаков, ген.-майор Стоян Пушкаров, ген.-майор Григор Кюркчиев, ген.-майор Александър Давидов, ген.-майор Петър Лолов), 15 полковници и 7 подполковници. Според военни историци, толкова висши офицери не са загинали в нито една война, която България води в модерната си история. Царят изобщо не е в църквата, тъй като по същото време е на погребението на убитите при засадата в Арабаконак срещу него. Така огромният брой загинали в църквата са обикновени граждани, между които има и деца. Актът се оказва чудовищно престъпление срещу цивилни, което не може да се нарече по друг начин, освен терористичен. Той обаче се оказва първи акт на трагедията, защото има и следващ. Той е извършен от другата страна в започналата още с Войнишкото въстание от есента на 1918 г. гражданска война. Започват масови репресии – арестите на подготвилите и извършилите атентата са в реда на нещата. През следващите дни в хода на преследването им се стига до престрелки, в които загиват ръководителите на Военната организация Коста Янков и Иван Минков (и двамата се самоубиват). Заловените са съдени от 1 до 11 май 1925 г. Марко Фридман, Петър Задгорски и подполк. Георги Коев са осъдени на смърт и обесени на 27 май. На смърт са осъдени и вече убитите земеделци Димитър Грънчаров, Николай Петрини и Христо Косовски, а задочно Станке Димитров и Петър Абаджиев (вече в Съветския съюз). Истинското трагично продължение е друго. То става възможно заради обявеното в деня на атентата военно положение, продължило до 24 октомври. Тогава са извършени „диви“ репресии не срещу извършителите на атентата, а срещу представители на лявата интелигенция и политически дейци, списъците на които отдавна са подготвени от група офицери от Трета секция на Министерството на войната, полицаи и вече изпълнявали „мокри поръчки“ през 1923 г. дейци на ВМРО. Те организират разправа с набелязаните политици и интелектуалци, която в българската история остава с неутралното име Априлски събития. Зад него се крият убийствата без съд и присъда на почти 500 души. Между тях трябва да се изброят поетите и журналисти Гео Милев, Йосиф Хербст, Христо Ясенов, Сергей Румянцев, дейците от левицата, които нямат нищо общо с атентата Иван Манев, Александър Боримечков, Ана Маймункова, Жеко Димитров, Тодор Страшимиров, Темелко Ненков. Вината им е, че са се обявили против репресивния режим, установен след Военния преврат от 9 юни 1923 г. и правителството на проф. Александър Цанков, наречен от левите студенти „кръволок“. Това е второто действие в трагедията от 1925 г. Прегледът на събитията от 16 април 1925 г. и след него, които обикновено се представят поотделно, обяснява защо атентатът в катедрата „Света Неделя“ продължава да предизвиква толкова разгорещени спорове? Отговорът е ясен – заради политическите дивиденти, които могат да се извлекат от това престъпление. То е най-силният коз на антикомунистите от 1925 г. до ден днешен и това е напълно естествено. Защото им дава основание да наричат всички бивши и настоящи комунисти и левичари терористи. За комунистите, техните наследници, но и за различни други леви, атентатът е най-неприятният епизод, от който наследниците на атентаторите се опитват да се разграничат, или просто да забранят. За високия градус на емоциите около атентата в храма „Света Неделя“ говори и спонтанната остра полемика, която събуди издадената преди дни книга на публицистката Велислава Дърева „Атентатът `1925. Денят, в който се отвориха вратите Адови“. Както често се случва, полемиката избухна не толкова заради написаното в книгата, а по познатия от осъждането на книгата „Архипелагът ГУЛаг“ на Солженицин от Съюза на българските писатели на 6 февруари 1974 г. начин: „Аз не съм чел книгата, но зная, че тя е вредна“. Основната причина за яростното осъждане на поредната книга за атентата е, че тя е първата, която се опитва не просто да осъди деянието и извършителите му (това го има в книгата), а да го постави в контекста на ставащото в България в трагичните години след Деветоюнския преврат от 1923 г. По този начин Велислава Дърева нарушава фалшивия консенсус, превърнал атентата в осъдителна присъда за всички леви в миналото, настоящето и бъдещето. Тя се опитва да замести този неисторически подход с обяснителния, зад който се крие историческия процес. Затова нейната книга започва с 215-те убийства на леви дейци след Септемврийското въстание до април 1925 г. Без в никакъв случай да оправдават терористичния акт, тези убийства обясняват атмосферата, в която дейците от Военната организация, някои от които заслужили офицери от борбите за национално обединение, стигат до безумната идея за мъст на всяка цена. Цената се оказва животът на стотици хора. Атентатът е осъден с пълно право, както и неговите извършители. Но ако историята може да ни учи на нещо, то е, че насилието ражда насилие, от което никой не печели, а всички губят.", "date": "2019.04.16", "title": " Чудовищният атентат от 16 април 1925 година\t"}
{"url": "https://trud.bg/%d0%b4%d0%be%d1%86-%d0%b4%d0%b8%d0%b0%d0%bd%d0%b0-%d1%86%d0%b8%d1%80%d0%ba%d0%be%d0%b2%d0%b0-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%86%d0%b5%d0%bd%d1%82%d1%8a%d1%80%d0%b0/", "text": "У нас всяко чудо трае три дни. Скоро няма да си спомняме как ловешката полиция арестува учител, който отърва със сила една ученичка от друга, която я влачеше за косите. Майката на първата, която била със “специални образователни нужди”, викна по телевизията, че учителят е “насилник”. Майката на втората го нарече “спасител”. Кой е прав и кой е крив – така и не научихме от прокуратурата. Но знаейки, че случаят в Ловеч не е единичен, решихме да разберем какви грижи се полагат у нас за децата като това, заради което учителят преспа в килия и за което съобщават от училището, че е “постоянно агресивно”, че “всеки ден се бие с другите момичета”, и “им бърка в очите”. Ето защо поканихме на разговор доц. Диана Циркова, доктор по психология и психотерапевт с богата практика. Тя познава отблизо проблемите на малките страдалци.  – Г-жо Циркова, случаят с боя в ловешкото училище повдига по драматичен начин въпроса какво означава „дете със специални образователни нужди“? Съучениците му го наричат „бавноразвиващо се“, „малоумно“, „лудо“, съобщават, че се опитвало да избоде очите на другото момиче, което оскубало до кръв преди намесата на учителя им.   – Този въпрос не е труден. С приемането на Закона за предучилищното и училищното образование през 2015 г. и съответните нормативни актове, регламентиращи това, което наричаме приобщаващо образование, са утвърдени 7 категории деца със Специални образователни потребности – СОП, както накратко колегите ги наричат. Те включват: умствена изостаналост, увреден слух, нарушено зрение, езиково-говорни нарушения, физически увреждания, обучителни трудности, множество увреждания. Както виждате, това е твърде широк спектър от проблеми. Когато едно дете е включено в образователната система като „дете със СОП“ то вече е „различно“. И във всяка училищна ситуация трябва да бъде свършена много работа – както със самото дете във връзка с адаптирането му към средата, като се отчита неговия проблем и възрастта му, така и с класа, като се отчита специфичната динамика на взаимоотношения в него. Не познавам много добре случая в Ловеч, но там видимо има ескалиране на агресивни поведения. И той не нито първият, нито единственият такъв случай. Ние периодично, с помощта на медиите, фокусираме вниманието си върху някой от тях, обаче само за известно време. И всичко минава без осмисляне и без истинска дискусия. Законът регламентира „интегрирано обучение“. Но това не означава, че то ще се случи без активното участие на всички участници в образователната система, само защото е дефинирано. Интеграцията е процес, който протича по специфичен начин във всяко конкретно училище, за всяко конкретно дете. – Децата със специални образователни нужди не са еднакви, ако правилно ви разбирам? Има разлика между едно такова дете и друго?   – Да, има разлики в историята на всяко дете с проблеми в развитието. Какъв е проблемът, кога е започнал? Как е засегнал когнитивното (познавателното), емоционалното и социалното му функциониране?Какво е отношението на семейството му? Какви срещи е имало това дете по пътя си – срещи, които го изграждат или срещи, които го нараняват? В приобщаващото образование унифицирането е невъзможно – не е приложима единна методика, няма единствен верен подход. Всички, които работят в тази сфера, са призовани към креативност и постоянна рефлексия върху случващото се, което в психологията означава самоанализ на собствените си мисли и преживявания. – Кога едно такова дете има нужда само от помощ да се приспособи към нормалното общуване в училище? И кога трябва за се лекува? Питахме в едно училище и се оказа, че и учителите, и родителите не са наясно с това.   – Един от трите стълба за напредъка на децата с проблеми е обучението. За него се говори най-често. Но съществуват още два – лечението и възпитанието. Когато искаме тези деца да се развиват, а не само да се приспособяват, трябва да открием в тях съществото, субекта, който винаги е там, скрит зад дефицита, зад привидното. – Пояснете?   – Франсоаз Долто, френска психоаналитичка с голям принос към образователната реформа във Франция, има един вълнуващ текст озаглавен „Те винаги са интелигентни в нещо“. Тя насърчава родителите, педагозите и специалистите, работещи с детето, да откриват неговата специфична интелигентност и да я развиват. В наши дни има тенденция лечението, особено психотерапевтичното, да бъде сведено до „научаване“, а развитието на детето – до приспособяване. – Колко са децата със специални образователни нужди у нас?  – По данни на министерството на образованието от началото на 2015 г. общият брой на децата и учениците със специални образователни потребности, които попадат в различни форми на обучение, в специални или в общообразователни училища е 18 943. Това е внушителна цифра. – Добре поне, че има някаква статистика, макар и остаряла с 4 години.   – Предполагам, че предстоят още проучвания. Тогава ще имаме обобщена картина и тенденции, които можем да анализираме. Това, което мога да кажа сега, като пряко ангажирана с лечението на деца е, че всяко дете от тези 18 943, има нужда да се мисли конкретно за него – за специфичната му житейска ситуация, за психичното му функциониране, за обучителната му програма, за вписването му в детската група, в класа, за подкрепата на родителите му. В училищните екипи всеки специалист има възможност да мисли от своята позиция за това дете. Това, разбира се, предполага добра професионална подготовка и отчитане на приноса на всеки от професионалистите. – Склонни ли са тия деца към насилия и към престъпления даже? Имат ли основание другите да се боят от тях?   – Насилието се случва там, където има страх, тревога, усещане за заплаха. Това са преживявания, присъщи на всички хора, не само на децата със СОП. Ескалира ли насилието, то значи, че са били пропуснати важни знаци и моменти, в които би могло да има компетентна намеса. – По-рано проблемните деца бяха в институции – помощни и възпитателни училища. Но те едно по едно се закриват с обяснението, че това е европейска политика. Какво се случва с питомците им след това?   – „Проблемни деца“ ли казахте? Всяко дете може да бъде „проблемно“. Въпросът е как родителите му и училището посрещат неговите проблеми? Какво е естеството им, как се идентифицират и интерпретират? Това са въпросите, върху които можем и трябва да мислим. Относно възпитателните училища – за тях предстои цялостна реформа, свързана с правосъдието за деца. Относно помощните училища – част от тях бяха закрити, а други трансформирани в специални училища, най-често Центрове за специална образователна подготовка. Закриването стана кампанийно, без да се направи опит да бъдат запазени добре работещите екипи, без да се предадат техните знания и умения на идните поколения специални педагози, без да се диференцират ( разграничат) добрите практики, които несъмнено съществуваха, от методите, които не зачитат човешката субективност. Друг въпрос е този за съдбата на вече порасналите юноши със СОП, които напускат образователната система. Той тревожи много родители. Как ще продължат живота си тези, които имат нужда от асистиране и не могат да работят? Тревогата е основателна. Юношите със специални образователни потребности трудно се реализират и най-често след завършване на училище остават изолирани в домовете си. – А как се лекуват „различните“ деца и юноши?   – Както уточнихме, че групата на децата със СОП е разнородна. Някои се нуждаят от психиатрично медикаментозно лечение, други – от говорна и езикова терапия, трети – от психотерапевтично лечение, което се предлага в специализирани институции или в училище, ако има специалист. – Кога едно такова дете може да се сметне за излекувано?   – Може би е по-добре да говорим за напредък в лечението, а не за излекуване. Критерий за такъв напредък е перспективата то да започне да говори от собствено име, да изгражда отношения с други деца и възрастни, да напредва когнитивно – в познавателните си способности, паметта, езика,   логическото мислене, способността за вземане на решение и др. с темповете, възможни за него. Моят опит сочи, че е много важно с децата с тежки психични нарушения да се работи продължително и системно – и с всяко от тях, и с родителите му. Ранното диагностициране също е важно за постигане на добри резултати. – Изглежда, че много от „различните“ малчугани са от бедни семейства. Родителите им живеят в нищета, неграмотни са и едва ли им идва на ум да потърсят психологическа помощ за децата си. Социалните работници ли трябва да се погрижат за тях?   – Деца със СОП има на всички социални равнища и във всички етнически групи. Има и друго – разминаване между темповете на реформите в образователната система и реформите в социалната сфера, които изостават. Вече сме свидетели на ефектите от това разминаване – огромни трудности във в социалната работа с децата и семействата. – А училищните психолози? По едно време никакви ги нямаше, съкратили ги бяха като отживелица от тоталитарната държава. После ги върнаха, май. Но достатъчно ли са? Бива ли ги? Успяват ли да свършат добра работа?   – През годините имаше различни критерии за назначаване на училищни психолози. Сега тяхното място е обозначено в закона и те са част от екипите в много училища. Тяхната задача е да направят оценка, програма, да извършват психологическа работа с всяко дете и да наблюдават промените в него. Това е трудна дейност и позиция. Що се отнася до квалификацията, тя – от една страна – е личен ангажимент на всеки специалист. От друга страна, училищните психолози са част от екип и директорът носи отговорност за него. Министерството на образованието предлага програми за квалификация. Но как специалистите стигат до квалификационните обучения, от които имат нужда и могат ли да решават сами в кое да участват? Питайте тях. Екипът на Асоциация „Българско психоаналитично пространство“, от който съм част, лицензира 16 квалификационни програми, насочени към интегрираното образование, формирането на екипи и специализирането на психолози в диагностицирането на психопатологичните процеси при децата. Аз работя с много млади колеги, училищни психолози. Виждам тяхното желание да поемат трудни случаи, да работят с тях дългосрочно, да натрупат клиничен опит. – А как се грижат за специалните деца в други държави? Има ли примери за подражание?   – Мисля, че минава времето на това бленуване – „както е във…“. И че това е положителна тенденция. Опитваме да развием модел, основан на образователни практики, но съобразен със ситуацията в България. Този модел трябва да бъде оценен след няколко години, да бъдат дискутирани резултатите и трудностите и ако е необходимо да се направят промени. Това е нормалният процес, през който е преминала всяка образователна система, за да формира модел за интегриране на децата с образователни трудности. – Чувала съм, че във Франция има обособен психично-здравен сектор за деца и той помагал много на нуждаещите се. Не е ли нужен такъв и у нас?   – Във Франция този сектор е обособен в резултат на работата на френските детски психиатри, чийто опит датира от края на 18-ти век. Там мащабното наследство е интегрирано и осмислено, а резултатът днес се вижда в многообразието от институции за грижа и за лечение на деца и юноши с проблеми в развитието. Във Франция има медико-психо-педагогически центрове – с различни специалисти, които предлагат лечение, психотерапия и обучение за деца и юноши. В България не избрахме този път. Трябва да намерим своя начин за сътрудничество между детските психиатри, психотерапевти и педагози. Това вече се случва там, където има истинско желание за работа. Нашият гост  Диана Циркова е родена в Ямбол. Тя е доктор по психология, завършила висшето си образование в СУ “Св.Кл.Охридски”. Доцент по клинична и консултативна психология в Бургаския свободен университет. Председател на Управителния съвет на Асоциация “Българско психоаналитично пространство” . Директор на Центъра за психосоциална подкрепа – едно познато място за прием на хиляди деца с проблеми в развитието и техните родители.", "date": "2019.04.16", "title": " Доц. Диана Циркова, директор на Центъра за психосоциална подкрепа пред „Труд“: У нас десетки хиляди “различни” деца се нуждаят от грижи\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b2%d0%b5%d1%87%d0%b5-%d0%bd%d0%b5-%d1%80%d0%b0%d0%b6%d0%b4%d0%b0-%d0%b2%d0%be%d0%b9%d0%bd%d0%b8%d1%86%d0%b8/", "text": "Тези дни националната статистика пусна поредния некролог за родната демография. Ножът е опрял до гръкляна и проблемът е ще оцелее ли България? Спомнете си за доклада на ЦРУ, че след около 20 г. българите ще са малцинство в собствената си родина. Дали тогава няма да се постави въпросът за името на държавата- можем да гадаем? В същата посока е и анализ на БАН- нацията ни се топи със скоростта на погребална свещ. Символите на българката държавност са три – гербът, знамето и гвардията. Армията е от основните фундаменти на тази държавност. А нея ще я има, докато майка България ражда войници. Какво обаче ни казва националната статистика? През 2018 г. у нас са проплакали 62 197 бебета. Те са с 1 758 по-малко в сравнение с 2017г. Родените момчета през м.г. са 32 144 – с 2091 повече от момичетата. Това обаче не са потенциални войници. Статистиката отчита брой бебета, в който влизат всички малцинствени групи и етноси. Не са само българчета, което е показателно. Но нека боравим с това базово число – 62 197 бебета. Това са децата, които след пълнолетие могат да кандидатстват за професионални бойци. И най-вече тези 32 144 момчета. От тук насетне започват минусите. Махаме 10 %- или 3200 деца, които не завършват средно, а без него не може да са кандидатства за редник в армията. Нека вметна- давам най-занижения процент на отказ от образование. Да речем, че ни остават 28 800 юноши за потенциални войници. От тях по медицински показатели отпадат като негодни за военна служба, пак по най-занижена ставка, около 30%. Теглим чертата и виждаме, че остават около 28 000 момчета. Но не се знае, колко от тях ще напуснат страната, за да търсят препитание навън. Статистиката отчита , че средно на година България се топи с един малък град – около 40-50 хиляди избират Терминал 2 за своя житейска съдба. Неотдавна пред „Труд“ проф. Петър Иванов заяви, че етническите българи всеки час намаляват с 15, а братята цигани се увеличават с 4-5 души. В крайна сметка експертите са установили, че годишно държавата може да разчита на годен мъжки контингент от около 10-12 000 души за служба в армията. Но той не е само за нея. Максималната възраст за кандидатстване за наемен войник е 28 г. Ако влезе тогава, младежът ще служи 18 г. докато навърши 46г.- пределната възраст за редниците. Ако постъпи на 20 г., ще набива крак 26 г. Средно около 20 г. е „животът“ на редника в казармата, след което напуска. Така всяка година от армията си заминава 5% от войнишкия състав – по пределна възраст и по собствено желание. Ако приемем, че войниците ни са около 15 000 души, значи че близо 800 бойци на година хвърлят униформата. А това означава, че и толкова нови би следвало да постъпват, за да се попълни вакуума. Доста над 800 души трябват и за полицията и спецслужбите. Общо армията и службите годишно се нуждаят от ново свежо попълнение от 2000 души. А откъде да ги вземем? Решаването на този проблем трябва да е изведен в ранг на национална политика. Трябва, но не е. Вместо това МО е оставено да се оправя само. И ведомството според възможностите си какво мислите, че може да направи? Праща „хвърковати чети на Бенковски“ да обикалят страната под мотото „Бъди войник“ и да агитират за служба в армията. Ефект има, но не навсякъде и е временен. Така казусът остава в задънена улица. Сега войникът взима 900 лв. Той няма право на допълнителна дейност и на синдикална защита и трябва да е 24 часа на разположение. Ако жена му не работи, а това е позната реалност, с тези пари трябва да храни семейство. А забележете – чистачките на столичното летище се разписват за над 1000 лв. Шофьорите и водачите от софийски градски транспорт – за 1800 – 2000 лв., без последното увеличение от 10% на заплатите там. Да не говорим за международните шофьори и т.н. В тази ситуация вие какво бихте избрали? Просто питам. През 1998 г. за пръв път отидох в САЩ. Бях подполковник, командироваха ме с наш контингент за участие в мироопазващо учение в най-голямата база на US морската пехота в база „Кемп Лежюн“, Северна Каролина. Американците ни натовариха на самолет в София и след като излетяхме кацнахме в Тирана, за да вземем албанска рота, заедно със знамето и началника им. По средата на учението домакините организираха за всички националности посещение на бейзболен мач. Тогава от стадиона избягаха близо 10 албански войници. След няколко дни от базата духнаха още пет, след това още пет и т.н. Щатската военна полиция ги търси усилено, но без резултат. Учението приключи, последната вечер имаше тържествен церемониал, спуснахме знамената и след това коктейл. Пийнахме марково уиски, както се полага хапнахме невероятни мезета от екзотични риби. По едно време при мен дойде старшият офицер на албанците, също подполковник. И си изплака болката. Вика ми: „Как сега ще се прибера, половината войници ми ги няма, ще ме накажат, ще ме разжалват!“ Успокоих го шеговито. Казах му: „Колега, не се притеснявай. Бягай в Америка и ти! Остави ни само знамето. На връщане, нали пак прелитаме над Тирана, ще помоля пилота да минем ниско над летището и ще го пуснем на пистата. Всичко ще е о,кей.“ Разказах тази случка, защото ми се иска да вярвам,че няма да се докараме до състояние да останем само с почетна гвардейска рота, която да дава караул на пост №1- държавното знаме.   Да не последваме Германия Преди няколко месеца Германия обяви официално, че обмисля да внася войници от ЕС, тъй като Бундесверът го е закъсал за редници. И то за дефицитни и висококвалифицирани армейски специалности, като специалисти по информационни технологии и медицински персонал. За нас, разбира се, това е тревожно, защото заради значително по-високите заплати в Бундесвера ще загубим ценни кадри, от които има нужда войската ни.", "date": "2019.04.16", "title": " България вече не ражда войници\t"}
{"url": "https://trud.bg/vijte-nikoleta-lozanova-bez-grim/", "text": "Плеймейтката Николета Лозанова публикува снимка, на която не носи никакъв грим, от екзотичната си почивка на Малдивите. Ни Ло рядко се показва грим, поради което кадърът получи много смесени реакции. Повечето бяха положителни, насърчаващи я по-често да се показва натурална, но имаше и някои последователи, които останаха доста объркани: „ “ „ и“ Други пък заподозряха, че Николета си е направила пластични операции на скулите, брадичката и носа, и затова изглежда толкова различна. Самата Николета не отговори на обвиненията и въпросите на своите последователи в Instagram. В момента, Ни Ло се е отдала на пълен релакс в луксозния курорт, заедно със 7-годишната си дъщеря Никол.", "date": "2019.04.16", "title": " Вижте Николета Лозанова без грим (СНИМКА)"}
{"url": "https://trud.bg/%d0%b3%d0%be%d1%80%d0%b0%d0%bd%d0%be%d0%b2-%d1%8f%d0%b4%d0%be%d1%81%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d1%8a%d1%81-%d1%81%d0%ba%d0%b0%d0%bd%d0%b4%d0%b0%d0%bb%d0%bd/", "text": "Непристойни кадри на Иван Горанов, втория капитан на „Левски“, скандализираха футболната общественост в навечерието на Вечното дерби. Видео с бранителя бе публикувано в платформата YouTube, а на него играчът танцува с други двама мъже, които в един момент остават полуголи. Кадрите са на повече от две години, а на „Герена“ съзряха опит за провокация в дните преди важния сблъсък с „червените“.  „В много удобен момент „доброжелатели“ разпространиха клип на футболиста на „Левски“ Иван Горанов отпреди повече от 2 години – се казва в позицията на клуба. – Ясно е, че поведението на Иван на кадрите е недопустимо. За професионален футболист със сигурност, а за играч на любимия „Левски“ е направо немислимо да се държи по този начин и никакви извинения в стил „грешките на младостта“ не са валидни. Ръководството на „Левски“ осъжда подобно поведение и ще проведе сериозен разговор с Горанов, след който ще прецени какво наказание да му наложи.“  Ръководството на клуба все пак обяви, че застава твърдо зад Иван Горанов. А футболистът, който доскоро бе и със статут на първи капитан, също коментира своите действията.  „Първо искам да се извиня за това видео, което далеч не подхожда на един футболист на “Левски“, а още повече и капитан – се казва в изявлението на левият бек. – Няма да се оправдавам с това, че е от повече от две години и че съм бил млад и т.н. Съжалявам искрено за поведението си, но откакто се завърнах в „синия“ клуб смятам, че давам максималното от себе си на терена, винаги играя до последните си сили за „синята“ фланелка и за всички Вас по трибуните. Надявам се, че и извън терена съм показал какво означава да си футболист на „Левски“ и какъв пример трябва да се дава на децата и младите футболисти и привърженици. Никога повече няма да допусна подобна грешка, защото вече знам какво е да си професионален футболист и искам Вие да се гордеете с мен.“  Бранителят обаче остава извън сметките на наставника Георги Дерменджиев за сблъсъка с „червените“ в събота. Юношата на тима е наказан заради червения картон срещу „Лудогорец“. От Дисциплинарната комисия санкционираха „сините“ с общо 5000 лева за ексцесиите по време на двубоя през уикенда. Тогава Козмин Моци отпразнува попадението си за 2:0 пред Сектор Б, а част от привържениците на домакините нахлуха на пистата. Друг пък проби тунела на Сектор А след серия от вандалски прояви. Самият румънец ще пропусне един мач на „орлите“ и ще плати 400 лева глоба, въпреки че от „Герена“ пожелаха наказанието да бъде максимално – 5 срещи. Последният замесен в случая – Димитър Иванков, треньор на вратарите на „Левски“, няма да може да изпълнява своите задължения в мача с ЦСКА, след като самоволно навлезе на терена, за да укори Моци за проявата. Легендарният бивш футболист ще трябва да плати и 1000 лева.", "date": "2019.04.16", "title": " Горанов ядоса „Левски“ със скандално видео, чака го наказание"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%be%d0%b4%d0%b0%d1%80%d0%b8-%d0%bd%d0%b0-%d0%b3%d1%80%d1%83%d0%b7%d0%b8%d0%bd%d1%81%d0%ba%d0%b8%d1%8f-%d1%81%d0%b8/", "text": "Министър-председателят Бойко Борисов показа в пост във фейсбук какви подаръци си е разменил с премиера на Грузия Мамука Бахазде, който е на посещение в България. „Подарих на грузинския си колега Мамука Бахтадзе икона на Св. Георги, а от него получих чаши, правени от специална глина, която се добива в Грузия“. Това написа в социалната мрежа премиерът Борисов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Бойко Борисов подари на грузинския си колега икона на Св. Георги (СНИМКИ)"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%bf%d1%80%d0%be%d0%ba%d1%83%d1%80%d0%be%d1%80-%d1%81%d0%be%d1%82%d0%b8%d1%80-%d1%86%d0%b0%d1%86%d0%b0%d1%80%d0%be%d0%b2-%d0%b8%d0%b7%d1%80%d0%b0/", "text": "Главният прокурор Сотир Цацаров изрази респект към съдиите от Спецсъда, . Заместничката й Биляна Петрова получи 15 г. решетки, а Петко Дюлгеров – 12 г. лишаване от свобода. Цацаров изрази уважението си към съда, че не се е поддал на цялата кампания срещу магистратите. Той прогнозира, че и на втора инстанция присъдата ще бъде потвърдена. „Смятам, че присъдата ще издържи и пред ВКС“, заяви пред ПИК във Велико Търново обвинител номер едно. „Благодарност на прокурорите и разследващите полицаи. Смятам, че справедливостта възтържествува, зная че на много хора не им харесва“, допълни още Цацаров. „Знам, че на много хора в момента им е много тъжно, но справедливостта победи“, каза още Цацаров в защита на прокурорите от Спецпрокуратурата след обявяването на присъдите. „Това издава безсилие, злоба и безсилие, но това е положението“, добави той. По повод проверката на прокуратурата срещу шефа на КПКОНПИ Пламен Георгиев главният прокурор обясни, че в Деня на Конституцията няма желание да коментира темата, защото не подхожда. И отново коментира идеята за въвеждане на законов механизъм, който да позволи разследване на тримата на върха на Темида – главният прокурор и шефовете на ВАС и ВКС. „Тук не става дума за предсрочно прекратяване на мандат, а механизъм по силата на който в случаите на тежки нарушения на принципите на съдебната система да има временно отстраняване по време на проверките. Това не е моя или на Данаил Кирилов приумица. Това е записано ясно в мониторинговия доклад на ЕК“, допълни Цацаров. Помолен да коментира поведение на Лозан Панов, Цацаров заяви, че днес е твърде хубав ден, за да говори за Панов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Главният прокурор Сотир Цацаров изрази респект към съдиите, осъдили Десислава Иванчева"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d1%82%d0%ba%d1%80%d0%b8%d1%82%d0%be%d1%82%d0%be-%d1%82%d1%8f%d0%bb%d0%be-%d0%ba%d1%80%d0%b0%d0%b9-%d1%81%d0%bc/", "text": " край Смолян е на мъж на около 40 години, който е бил удушен преди 15-20 дни. Това заяви на брифинг зам. окръжният прокурор на Смолян, Недко Симов. По думите му се касае за умишлено убийство. „Трупът е открит по сигнал на гражданин вчера около обяд. След извършените следствени действия е установено, че той е на мъж на възраст около 40 години. Трупът е открит в гориста местност „Пещерско бърце“, близо до разклона за селата Пещера и Турян. На място е извършен оглед и са иззет следи. Трупът беше приведен за аутопсия в болницата в Смолян, а при първоначалния оглед не бяха установени следи от насилие, рани от убождания или външни следи, сочещи насилие“, поясни зам. окръжният прокурор на Смолян. Той допълни, че след като тялото е приведено в съдебна медицина е извършен още един оглед, при който също не са установени видими следи от насилите. Назначена е тройна съдебно-медицинска експертиза. При аутопсията е установено, че има счупване на подезичната кост, а причината за смъртта е асфикция или удушаване. „Вещите лица потвърждават, че се касае за насилствена смърт, стискане около гръкляна. Снети са пръстови отпечатъци от убития и е назначена дактилоскопска експертиза. Лицево разпознаване не може да бъде извършено, тъй като е имало нахапвания от диви животни в областта на главата, както и трупни разложения“, уточни прокурор Симов. Той допълни, че изчакват резултата от дактилоскопската експертиза и ако чрез нея не се установи самоличността на загиналия, ще се поиска ДНК-експертиза. По случая са разпитани свидетели като разпитите продължават. Извършено е претърсване и изземване от помещения в Смолян, предстои и извършване на други такива претърсвания в други населени места. Началникът на Районно управление на МВР-Смолян, Николай Бундов заяви, че продължават оперативно-издирвателните мероприятия за установяване на самоличността на загиналия и тази на извършителите. Той посочи, че през последните дни няма обявено изчезнало лице в ОДМВР – Смолян. „Работим по всякакви версии и не изключваме никоя. Факт е, че се касае за насилствена смърт. Екипи от разследващи полиции продължават работа по случая. Според вещите лица, се касае за труп на около 15-20 дни“, допълни Бундов. Зам. окръжният прокурор Недко Симов потвърди, че се работи по всички възможни версии. „Може да става въпрос за един или няколко извършители, не изключваме версията да е убит там или да е убит другаде и да е пренесен на мястото, на което е открит. Имаме насоки за евентуалната самоличност на пострадалото лице, проверяваме тази версия, събираме доказателства в тази насока. Максимално бързо очакваме да ни съобщят резултата от експертизата, който се извършва в ОДМВР – Смолян“, каза още зам.-окръжният прокурор на Смолян Недко Симов и уточни, че до момента по досъдебното производство няма задържан извършител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Прокуратурата: Откритото тяло край Смолян е на мъж, който бил удушен преди 15-20 дни"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-%d0%ba%d1%80%d0%b0%d0%b9-%d0%b2%d1%8a%d1%80%d1%88%d0%b5%d1%86-%d0%b0%d0%bf%d0%b0%d1%88-%d0%b8%d0%b7%d0%b4%d0%b8%d1%80%d0%b2%d0%b0%d0%bd-%d1%83-%d0%bd/", "text": "Служители на Районното управление на полицията във Вършец откриха издирван в България и Испания мъж и го арестува, съобщиха от Областната дирекция на МВР в Монтана. В понеделник  в 14,50 часа на път № ІІІ-162, в района на село Долна Бела речка дежурен автопатрул на спрял за проверка лек автомобил „Фолксваген Голф“ със софийска регистрация, управляван от 51-годишния Ангел П. – жител на гр. Нови Искър. При извършена справка униформените установили, че мъжът е обявен за общодържавно издирване от Глвна дирекция „Национална полиция” с мярка „задържане и привеждане в следствения арест в. София. Оказало се обаче, че Ангел П. е обявен и за международно издирване от Кралство Испания с искане да бъде предаден или екстрадиран. За случая е уведомено бюро СИРЕНЕ. Задържаният е предаден на дежурен екип на Областното звено  „Охрана“ в Монтана за привеждането му в следствен арест в столицата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Заловиха край Вършец апаш, издирван у нас и в Испания"}
{"url": "https://trud.bg/%d1%81%d0%be%d1%84%d0%b8%d1%8f-%d0%b5-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bb%d0%b0-%d0%bf%d0%be%d1%87%d1%82%d0%b8-%d0%b2%d1%81%d0%b8%d1%87%d0%ba%d0%b8-%d0%b2%d1%80%d0%b5%d0%b4/", "text": "Фандъкова: Около 2 млн. лв. е инвестицията в 35 ОДЗ „Щастливо детство“ Столичната община е премахнала почти всички етернитови плоскости от детските градини в София, съобщиха пред „Труд“ от градската управа. Този материал е вреден за здравето на децата и 12 забавачки са ремонтирани, за да бъде премахнат от конструкцията на сградите. Четири градини ще бъдат ремонтирани тази година. Това са ДГ 31 в район „Люлин“, ДГ 36 в „Искър“, ДГ 30 в „Изгрев“, ДГ 16 в „Студентски“. Само две детски заведения, които се намират в кв. „Люлин“ остават за реконструкция след това. В момента се подготвя проект за основен ремонт и конструктивно укрепване на ДГ 22, а строителните дейности започват догодина. За ДГ 152 проектът ще се прави догодина, а ремонтът – през 2021 г. Има още една сграда в кв. „Люлин“, от която вредното вещество ще се премахне, но тя е административна и в момента в нея няма занятия с деца. Етернитът е азбестоциментова смес, от която се правят покривни плочи, водопроводни тръби и др. Вдишването на някои видове азбестови влакна може да предизвика тежки заболявания, включително рак. Поредната ремонтирана детска градина бе номер 35 – „Щастливо детство“ в район „Люлин“, която днес празнува 40 г. откакто е отворила врати. В нея инвестицията е около 2 млн. лв., съобщи кметът на София Йорданка Фандъкова, която посети забавачката. „Тази детска градина възпитава вече три поколения софиянци, жители на „Люлин“, заяви столичният кмет. Тя посочи, че заедно с кмета на жк. „Люлин“ Милко Младенов са инвестирали изключително сериозни средства, за подобряването на условията за децата и за изграждането на нови места, където жителите на квартала да могат да записват децата си. „Преди 40 години детската градина е построена с етернитови плоскости, така са се строили градините. Това беше голямо предизвикателство пред нас. Преди няколко години ние поехме ангажимента, заедно със строителството на нови детски градини, заедно със строителството на мястото на пожароопасните бараки, които заварихме, да се заемем и с това да престроим една изцяло нова детска градина, с премахнати етернитови плоскости и построени нови сгради“, отбеляза Йорданка Фандъкова. По думите й около 2 млн. лв. е инвестицията само в детската градина. „Това означава здраве и уют за нашите деца. Така че, тези 2 млн. лв. си струваха, както и за всички детски градини. Само в жк. „Люлин“ сме изградили нови, разширили или престроили общо 7 детски градини. Тази година започва и реконструкцията на още една детска градина с етернитови плоскости в квартала. Очакваме на есен да започне строителството“, каза още тя. Тази година общината инвестира над 75 млн. лв. в образователната инфраструктура. Започна работа по изграждането на 7 детски градини в районите „Искър“, „Нови Искър“, „Красно село“, „Лозенец“, „Витоша“ и „Студентски“. Предстои работа по още 8 в районите „Овча купел“, „Искър“, „Люлин“, „Подуяне“, „Изгрев“, „Триадица“. В момента се реконструират цялостно още 7 детски градини по проект по ОП „Региони в растеж“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " София е ремонтирала почти всички вредни сгради на забавачки\t"}
{"url": "https://trud.bg/%d0%bd%d0%b5-%d0%b5-%d0%b8%d0%bc%d0%b0%d0%bb%d0%be-%d1%81%d1%82%d1%80%d0%be%d0%b8%d1%82%d0%b5%d0%bb%d0%bd%d0%b8-%d1%80%d0%b0%d0%b1%d0%be%d1%82%d0%bd%d0%b8%d1%86%d0%b8-%d0%b2-%d0%bc%d0%be%d0%bc%d0%b5/", "text": "Не е имало строителни работници в момента на  . Това заяви представител на фирмата, ангажирана с реконструктивните дейности, предава  . Работниците са спазили абсолютни всички норми за сигурност. Все още се водят разпити. Основната версия за момента остава инцидент. Пожарът в Париж беляза и днешната сесия на европейския парламент в Страсбург. Тя е и последна за този мандат. Европейските лидери призоваха страните членки на общността да подпомогнат материално Франция за възстановяване на „Нотр Дам“. След пожара в Парижката Света Богородица – вълна от желаещи да помогнат за възстановяването на катедралата. Вече са обещани дарения в размер на стотици милиони евро АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Не е имало строителни работници в момента на избухването на пожара в катедралата „Нотр Дам“"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%bb%d0%b8%d0%b2%d0%b5%d0%bd-%d0%b2%d1%80%d1%8a%d1%87%d0%b8-%d0%bf%d1%80%d0%b5%d0%bc%d0%b8%d1%8f-%d0%bd%d0%b0-%d0%b5%d0%b2%d1%80%d0%be%d0%bf/", "text": "Европейският шампион по вдигане на тежести Божидар Андреев гостува на общината в родния си Сливен. Кметът Стефан Радев поздрави Божидар за големия му успех на Европейското първенство в Грузия и му връчи подарък и парична премия от 5000 лева. „Много се радвам, че за периода от 3 март досега Сливен има втори европейски шампион, а именно Божидар Андреев, в един традиционен за страната ни и за Сливен спорт – вдигането на тежести. Използвам случая да му пожелая световна и олимпийска титла. Всички граждани на Сливен се гордеем с него“, заяви Радев. Носителят на шампионската титла съобщи, че продължава да тренира в Сливен и в момента се подготвя за световното първенство в Тайланд. „Тренирам всеки ден, защото само с тренировки се става шампион“, отвърна от своя страна той. Спортният клуб, в който се състезава и тренира Божидар, е получил близо 30 хил. лева субсидия от общината през последните три години. През същия период от местния бюджет са осигурени 60 хил. лева за издръжка на спортната зала. „Опитваме се да създаваме условия и да подпомагаме нашите спортисти. Политиката, която водим за подпомагане на спорта, не само продължава, а и увеличихме парите за спорт с 20 процента през тази година спрямо предходната. Започва реконструкция на зала „Асеновец“, която от години не е ремонтирана. Предвиждат се ремонти и на други спортни зали“, отбеляза още кметът. На 3 март гюллетласкачката Радослава Мавродиева спечели шампионската титла на Европейското първенство в Шотландия. Златното момиче на Сливен също бе поздравено от кмета Радев и екипа му и получи парична премия от 5000 лева. „Единственото, за което не бях подготвена, е голямото внимание след завоюването на титлата“, каза на среща в администрацията Радослава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Кметът на Сливен връчи премия на европейския шампион Божидар Андреев"}
{"url": "https://trud.bg/%d1%81%d1%82%d0%b0%d0%bd%d0%b0-%d1%8f%d1%81%d0%bd%d0%be-%d0%ba%d0%be%d0%b3%d0%b0-%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d1%89%d0%b5-%d1%80%d0%be%d0%b4%d0%b8/", "text": "Конкретната дата на термина на Меган Маркъл все още не е оповестена, но принц Чарлз и Камила неволно издадоха, че бебето ще се появи преди началото на май месец. Според People, кралската двойка е оповестила предстоящо пътуване в Германия на 7-ми май, което ще продължи 3 дни. Тъй като протоколът ги задължава да бъдат наблизо в дните на раждането, това показва, че терминът на Меган най-вероятно е в последните дни на април месец или с други думи в близките две седмици. В момента Меган и Хари стоят далече от папараците и светския шум, тъй като херцогинята на Съсекс ще роди в новия си дом, с помощта на акушерка. За разлика от Кейт Мидълтън, Меган няма да се появи публично веднага след раждането, а ще изчака няколко дни.", "date": "2019.04.16", "title": " Стана ясно кога Меган Маркъл ще роди"}
{"url": "https://trud.bg/%d0%ba%d0%b0%d1%82-%d0%b7%d0%b0%d0%bf%d0%be%d1%87%d0%b2%d0%b0-%d0%b7%d0%b0%d1%81%d0%b8%d0%bb%d0%b5%d0%bd%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%b7%d0%b0-%d0%bd%d0%b5%d0%bf%d1%80/", "text": "От утре до 24 април Пътна полиция ще осъществява засилен контрол на водачите на моторни превозни средства за употреба на алкохол, правоспособност и използването на обезопасителни средства, съобщават от пресцентъра на МВР. Специален акцент ще бъде поставен към водачите на мотоциклети. При тях ще се следи за правоспособност, използването на обезопасителни средства от самите водачи и спътниците им и правилното поставяне на регистрационни табели. Според изискванията на Наредба № I-45 от 24.03.2000 г., регистрационните табели на мотоциклетите се поставят само отзад, но така че да се осигури тяхната видимост и осветеност нощно време. Освен това при закрепването не трябва да се нарушава формата на табелата, целостта на графиката и символите на номера (чл. 10, ал. 5 от Наредба № I-45 от 24.03.2000 г.). При проверките на другите моторни превозни средства специално внимание ще се обръща и на правилното използване на обезопасителни средства при превоз на децата. Успоредно с това ще има и засилени проверки за спазването на скоростните режими. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " КАТ започва засилени проверки за неправоспособни водачи"}
{"url": "https://trud.bg/%d0%bf%d1%80%d0%be%d1%84-%d0%b4%d1%82%d0%bd-%d0%b8%d0%bd%d0%b6-%d1%86%d0%be%d0%bb%d0%be-%d0%b2%d1%83%d1%82%d0%be%d0%b2-%d0%bf%d0%be%d0%bb%d1%83%d1%87%d0%b8-%d0%bf%d0%be%d1%87%d0%b5%d1%82%d0%bd/", "text": "Проф. дтн инж. Цоло Вутов, председател на НТС по минно дело, геология и металургия, беше удостоен с почетния знак на Химико-технологичния и металургичен университет (ХТМУ). Наградата бе връчена от проф. д-р инж. Митко Георгиев на специална церемония в университета, в присъствието на Съвета на ректорите и председателя му проф. д-р инж. Любен Тотев, д-р Иван Вутов, заместник-председател на УС на КРИБ, представители на НТС по МДГМ, ректорското ръководство и академичната общност. Почетният знак е най-високото гражданско отличие на ХТМУ. То се присъжда на проф. Вутов за приноса му за академичните и професионални  взаимоотношения между университета и НТС по минно дело, геология и металургия, както и по повод 70-та му годишнина. „Разбирам високата оценка, която получавам, като признание за труда на много, много хора, които стоят зад мен“ – каза проф. Вутов. Той благодари на ХТМУ, на екипите и хората, на семейството си и на академичната общност, която допринася за развитието на индустрията. За да продължи успешното сътрудничество между науката, образованието и бизнеса, председателят на НТС по минно дело, геология и металургия предложи на присъстващите ректори на технически ВУЗ-ове началото на съвместна програма за нови и иновативни проекти в миннодобивната индустрия. Проф. Любен Тотев благодари от името на Съвета на ректорите за предложението и обеща, че колегията ще обедини усилията си за решението на научно-изследователски и практически задачи.", "date": "2019.04.16", "title": " Проф. дтн инж. Цоло Вутов получи почетния знак на ХТМУ"}
{"url": "https://trud.bg/%d0%b2%d0%b0%d1%80%d0%bd%d0%b0-%d1%81%d1%80%d0%b5%d0%b4-%d0%be%d1%82%d0%bb%d0%b8%d1%87%d0%bd%d0%b8%d1%86%d0%b8%d1%82%d0%b5-%d0%bf%d0%be-%d1%87%d0%b8%d1%81%d1%82-%d0%b2%d1%8a%d0%b7%d0%b4%d1%83%d1%85/", "text": "От 29 общини, за които Съдът на ЕС постанови през 2017, че са с нарушено качество на въздуха, вече 9 общини отговарят на нормите – Девня, Добрич, Пирдоп, Сливен, Гълъбово, Стара Загора, Варна. Данните от Доклада за изпълнение на политиките на ЕС в областта на околната среда от 5 април т.г., припомни инж. Веселин Шарлопов, ръководител на консултантската фирма, изработила програмата на община Варна за намаляване на емисиите и достигане на утвърдените норми за вредни вещества в атмосферния въздух. Към момента има една агломерация /Варна, Девня, Белослав/ от общо 6 за цялата страна, в която е постигнато пълно съответствие с европейските изисквания. Най-сериозен напредък е постигнала морската столица, която през 2014 г. е била със 75 броя превишавания на фините прахови частици при повече от 35 превишавания годишно, каквато е допустимата норма на ЕС. През последните 1-2 години броят на превишаванията във Варна е 26-27, което е една много положителна тенденция, посочи ръководителят на екипа, консултирал общината. Автомобилният трафик, печките с твърдо гориво и презастрояването мърсят въздуха в големите градове. За чистотата във Варна допринася фактът, че едва 15 % от домакинствата се греят на твърдо гориво през зимата. Въпреки наличието на газопреносна мрежа, в нея са вързани само 1.5% от домакинствата, а 5.5 % имат парно, въпреки големия потенциал. Презастрояването пречи на циркулацията на въздуха и повишава концентрацията на фини прахови частици. Любопитен факт е, че морските градове не са най-проветривите. Бризовият вятър така, както разсейва мръсния въздух, носи капки сол от морето, които привличат като магнит праховите частици. Солният принос в мръсния въздух е 6-7µg/m3, а прахът, който носи вятърът от Сахара в южните страни, включително и България, е 9-10µg/m3 от средногодишното замърсяване,посочи експертът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Варна сред отличниците по чист въздух\t"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d0%b7%d0%be%d0%b2%d0%b0-%d0%b7%d0%b0-%d0%b2%d1%81%d0%b5%d0%be%d0%b1%d1%89%d0%b0-%d0%bc%d0%be%d0%b1%d0%b8/", "text": "Папа Франциск призова днес за „мобилизация на всички“, за да може опустошената от пожар парижка катедрала „Нотр Дам“ да стане отново „архитектурното бижу на колективната памет“, предаде Франс прес, цитирана от БТА. „Като поздравявам пожарникарите за смелостта и работата им за ограничаване на огъня, изразявам желание катедралата „Нотр Дам“ да стане отново – благодарение на работата по възстановяването й и на всеобща мобилизация – тази красива скъпоценност в сърцето на града, знак за вярата на тези, които са я построили, църквата майка на вашата епархия, архитектурно и духовно наследство на Париж, Франция и човечеството“, написа папата в телеграма, адресирана до архиепископа на Париж монсеньор Мишел Опети. В посланието си папата казва, че споделя „скръбта“ на вярващите и на „всички французи“ и ги уверява в своята „духовната близост“ и в това, че ще се моли за тях.  „Това бедствие повреди сериозно тази историческа сграда. Но си давам сметка, че то засегна и един национален символ, скъп на сърцето на парижани и на французите, които са с различни религиозни вярвания“, пише в посланието. Запитан каква помощ може да даде Светият престол за възстановяването, кардинал Джанфранко Равази, който е де факто министър на културата на Ватикана, обясни, че това ще бъде главно „техническа помощ“.  „Нотр Дам“ е собственост на френската държава, която ще покрие част от разходите. Но Ватиканът ще предостави експертната помощ на специалисти от музеите си за реставрацията на религиозните творби, обеща кардиналът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Папа Франциск призова за „всеобща мобилизация“ за възстановяване на катедралата „Нотр Дам“"}
{"url": "https://trud.bg/%d0%b2%d0%b0%d1%81%d0%ba%d0%be-%d0%ba%d1%80%d1%8a%d0%bf%d0%ba%d0%b0%d1%82%d0%b0-%d1%89%d0%b5-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%80%d0%b5%d1%82%d1%80%d0%be-%d0%bf%d0%b0%d1%80%d0%b0/", "text": "Васко Кръпката и „Подуене блус бенд“ ще са гости на ретро-парада на автомобили в Сливен на 20 април, съобщиха от общинската администрация. Изпълнителите на хитовото парче „Ден след ден“ ще изнесат концерт от сцена на стар камион „ГАЗ“, с което ще дадат начало на своето турне из България по повод 30-годишнината от създадаването на групата. Един от основните организатори на събитието – Валентин Дойчинов, председател на Сдружението за класически автомобили „Туида класик“ съобщи любопитна подробност. Васко Кръпката не само ще пее за участниците в атрактивното събитие, но и самият той ще се включи като участник в парада. Освен рок-звездите, гости  на празника ще бъдат спортната легенда Йордан Йовчев и рали-шампионът Крум Дончев. Йовчев ще връчи награда в една от категориите, а Дончев ще е част от журито. Ретро-парадът се организира за осми пореден път в Града под Сините камъни. Съорганизатор е общината, а една от наградите вече по традиция е Купата на кмета, казаха от администрацията. Ретро-автомобилите ще дефилират из централните улици на Сливен. След това ще установят на площад „Хаджи Димитър“, където всеки познавач или любител може да ги разгледа и да разговаря със собствениците им. В 12,30 ч. ще се състои награждаването. Очакват се участници от цяла България, от Чехия, Румъния, Сърбия и Гърция. В съпътстващата програма на събитието е включен конкурс за рисунка на ретро-автомобили с участието на ученици от Националната художествена гимназия „Димитър Добрович“ – Сливен. Изненадата на организаторите е, че от тази година се въвежда нова награда – „Ос-кар“, която ще се присъжда за най-добър сценичен костюм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Васко Кръпката ще участва в ретро-парад на автомобили\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%84%d0%be%d0%bb%d0%ba%d0%bb%d0%be%d1%80%d0%b5%d0%bd-%d1%84%d0%b5%d1%81%d1%82%d0%b8%d0%b2%d0%b0%d0%bb-%d1%81%d1%8a%d0%b1%d0%b8%d1%80%d0%b0/", "text": "Танцови формации, детски състави и народни певци ще залеят с родни музика, танци и багри Лимасол, морската столица на острова. Български фолклорен фестивал “Соватчии” е част от инициативите на българската общност в Кипър за съхраняване и разпространяване на българското народно творчество и популяризиране на българската култура и традиции. Сдружение ,,Българи зад граница“ в Кипър и Фолклорна формация ,,Соватчии“ с медийното партньорство на в.  , организират четвъртия по рода си „Български фолклорен фестивал ,,Соватчии“ в Кипър. Идеята на проекта е да се организира най-големият, най-забавният и най-полезният за хората в Кипър фестивал, посветен на българските традиции и обичаи и на уникалния български фолклор. Датата на събора е 8 юни 2019 година. Фестивалът ще даде възможност на посетителите да се запознаят с българския фолклор (песни и танци), традиционни ястия, български продукти. За участие във фестивала са поканени изтъкнати български изпълнители и танцьори от всички краища на острова, които се грижат за опазването и популяризирането на българщината и българските традиции. Сред тях са певецът Добрин Добрев, Танцова формация „Етника“ – Паралимни, Танцова школа „Канатица“ – Никозия и Ларнака, Танцов ансамбъл „Българи“ – Ларнака, българските училища с фолклорни състави и, разбира се, домакините на събитието Фолклорна формация „Соватчии“. Кръшни масови хора предстоят с песните на популярния народен изпълнител Здравко Мандаджиев. Гост на събора ще бъде и фолклорна танцова формация от Атина „Върти оро”. Официални гости на събитието ще бъдат: – Д-р Любен Крушовски, – Хореографът на ЕТНИКА от Слави Шоу – Иво Сираков", "date": "2019.04.16", "title": " Български фолклорен фестивал събира сънародниците ни в Кипър"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-49/", "text": "Редовното правителствено заседание ще се проведе както обикновено – в сряда, 17 април, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ОТКРИВАНЕ НА МЕДИЦИНСКИ ФАКУЛТЕТ В СТРУКТУРАТА НА УНИВЕРСИТЕТ „ПРОФ. АСЕН ЗЛАТАРОВ“ – БУРГАС.  Внася: министърът на образованието и науката 2. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ПО БЮДЖЕТА НА ДЪРЖАВНОТО ОБЩЕСТВЕНО ОСИГУРЯВАНЕ ЗА 2019 Г.  Внася: министърът на труда и социалната политика 3. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ № 79 НА МИНИСТЕРСКИЯ СЪВЕТ ОТ 2016 Г. ЗА ОСИГУРЯВАНЕ ЗА БЕЗВЪЗМЕЗДНО ПОЛЗВАНЕ НА ПОЗНАВАТЕЛНИ КНИЖКИ, УЧЕБНИЦИ И УЧЕБНИ КОМПЛЕКТИ.  Внася: министърът на образованието и науката 4. ПРОЕКТ НА РЕШЕНИЕ ЗА СКЛЮЧВАНЕ НА ПРИЯТЕЛСКО СПОРАЗУМЕНИЕ ПО ДЕЛОТО „ПОПОВ СРЕЩУ БЪЛГАРИЯ“ (ЖАЛБА № 7541/18) ПРЕД ЕВРОПЕЙСКИЯ СЪД ПО ПРАВАТА НА ЧОВЕКА.  Внася: министърът на правосъдието 5. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ЧАСТНА ДЪРЖАВНА СОБСТВЕНОСТ, ЗА ИМОТ – ПУБЛИЧНА ДЪРЖАВНА СОБСТВЕНОСТ.  Внасят: заместник министър-председателят по обществения ред и сигурността и министър на отбраната  министърът на регионалното развитие и благоустройството 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ – СОБСТВЕНОСТ НА „ХОЛДИНГ БЪЛГАРСКИ ДЪРЖАВНИ ЖЕЛЕЗНИЦИ“ ЕАД – СОФИЯ.  Внася: министърът на транспорта, информационните технологии и съобщенията 7. ПРОЕКТ НА РЕШЕНИЕ ЗА ДЕНОНСИРАНЕ НА СПОРАЗУМЕНИЕТО МЕЖДУ МИНИСТЕРСТВОТО НА ВЪТРЕШНИТЕ РАБОТИ НА РЕПУБЛИКА БЪЛГАРИЯ И МИНИСТЕРСТВОТО НА ВЪТРЕШНИТЕ РАБОТИ НА РЕПУБЛИКА МАКЕДОНИЯ ЗА ИЗГРАЖДАНЕ НА МЕЖДУНАРОДНА МЕЖДУВЕДОМСТВЕНА ТЕЛЕФОННА ВРЪЗКА „ВАРДАР“, ПОДПИСАНО НА 5 ОКТОМВРИ 2004 Г. В СОФИЯ.  Внася: министърът на вътрешните работи 8. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМНО СПОРАЗУМЕНИЕ МЕЖДУ ФЕДЕРАЛНИЯ МИНИСТЪР НА ОТБРАНАТА НА РЕПУБЛИКА АВСТРИЯ, МИНИСТЪРА НА ОТБРАНАТА НА КРАЛСТВО БЕЛГИЯ, МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЕРСТВОТО НА ОТБРАНАТА НА РЕПУБЛИКА КИПЪР, МИНИСТЕРСТВОТО НА ОТБРАНАТА НА РЕПУБЛИКА ХЪРВАТИЯ, МИНИСТЕРСТВОТО НА ОТБРАНАТА НА ЧЕШКАТА РЕПУБЛИКА, МИНИСТЕРСТВОТО НА ОТБРАНАТА НА РЕПУБЛИКА ЕСТОНИЯ, МИНИСТЕРСТВОТО НА ОТБРАНАТА НА РЕПУБЛИКА ФИНЛАНДИЯ, МИНИСТЪРА НА ОТБРАНАТА НА ФРЕНСКАТА РЕПУБЛИКА, ФЕДЕРАЛНОТО МИНИСТЕРСТВО НА ОТБРАНАТА НА ФЕДЕРАЛНА РЕПУБЛИКА ГЕРМАНИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ГЪРЦИЯ, МИНИСТЕРСТВОТО НА ОТБРАНАТА НА УНГАРИЯ, ДЕПАРТАМЕНТА ПО ОТБРАНА НА ИРЛАНДИЯ, МИНИСТЕРСТВОТО НА ОТБРАНАТА НА ИТАЛИАНСКАТА РЕПУБЛИКА, МИНИСТЕРСТВОТО НА ОТБРАНАТА НА РЕПУБЛИКА ЛАТВИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ЛИТВА, МИНИСТЪРА НА ОТБРАНАТА НА ВЕЛИКОТО ХЕРЦОГСТВО ЛЮКСЕМБУРГ, МИНИСТЪРА НА ОТБРАНАТА НА РЕПУБЛИКА МАЛТА, МИНИСТЪРА НА ОТБРАНАТА НА КРАЛСТВО НИДЕРЛАНДИЯ, МИНИСТЪРА НА НАЦИОНАЛНАТА ОТБРАНА НА РЕПУБЛИКА ПОЛША, МИНИСТЕРСТВОТО НА НАЦИОНАЛНАТА ОТБРАНА НА ПОРТУГАЛСКАТА РЕПУБЛИКА, МИНИСТЕРСТВОТО НА НАЦИОНАЛНАТА ОТБРАНА НА РУМЪНИЯ, МИНИСТЕРСТВО¬ТО НА ОТБРАНАТА НА СЛОВАШКАТА РЕПУБЛИКА, МИНИСТЕРСТВОТО НА ОТБРАНАТА НА РЕПУБЛИКА СЛОВЕНИЯ, МИНИСТЕРСТВОТО НА ОТБРАНА¬ТА НА КРАЛСТВО ИСПАНИЯ, ПРАВИТЕЛСТВОТО НА КРАЛСТВО ШВЕЦИЯ, ДЪРЖАВНИЯ СЕКРЕТАР ПО ОТБРАНАТА НА ОБЕДИНЕНОТО КРАЛСТВО ВЕЛИКОБРИТАНИЯ И СЕВЕРНА ИРЛАНДИЯ И ЕВРОПЕЙСКАТА АГЕНЦИЯ ПО ОТБРАНА ОТНОСНО ОБЛЕКЧАВАНЕ НА ПРОЦЕДУРИТЕ ЗА ИЗДАВАНЕ НА РАЗРЕШЕНИЯ ЗА ПРЕМИНАВАНЕ НА ГРАНИЦИТЕ В ЕВРОПА.  Внася: заместник министър-председателят по обществения ред и сигурността и министър на отбраната 9. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОПЪЛНИТЕЛНО СПОРАЗУМЕНИЕ КЪМ МЕМОРАНДУМА ЗА РАЗБИРАТЕЛСТВО ОТ 4 МАЙ 2016 Г. МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „А.З.К. ПРОПЪРТИС“ ЕООД ЗА ИЗПЪЛНЕНИЕ НА ПРИОРИТЕТНИЯ ИНВЕСТИЦИОНЕН ПРОЕКТ „ПЛАНА ХАЙТС“.  Внася: министърът на икономиката 10. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО ЗА ИКОНОМИЧЕСКО СЪТРУДНИЧЕСТВО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА ИСЛЯМ¬СКА РЕПУБЛИКА ИРАН.  Внася: министърът на икономиката 11. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДЕКЛАРАЦИЯ ЗА СЪТРУДНИЧЕСТВО В ОБЛАСТТА НА ПОЛИЦЕЙСКОТО ОБУЧЕНИЕ МЕЖДУ АКАДЕМИЯТА НА МИНИСТЕРСТВОТО НА ВЪТРЕШНИТЕ РАБОТИ НА РЕПУБЛИКА БЪЛГАРИЯ И ДНЕПРОПЕТРОВСКИЯ ДЪРЖАВЕН УНИВЕРСИТЕТ ЗА ВЪТРЕШНИТЕ РАБОТИ НА УКРАЙНА.  Внася: министърът на вътрешните работи 12. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНИЯ СЪВЕТ НА МИНИСТРИТЕ ПО ТРАНСПОРТ, ТЕЛЕКОМУНИКАЦИИ И ЕНЕРГЕТИКА НА ЕВРОПЕЙСКИЯ СЪЮЗ, ФОРМАТ „ТРАНСПОРТ“, ПРОВЕДЕН НА 26 И 27 МАРТ 2019 Г. В БУКУРЕЩ.  Внася: министърът на транспорта, информационните технологии и съобщенията 13. ДОКЛАД ЗА ОДОБРЯВАНЕ НА СЪДЪРЖАНИЕТО НА ПАРТИДИТЕ ПО ЧЛ. 192, АЛ. 2 И 3 ОТ ЗАКОНА ЗА КОНЦЕСИИТЕ, КАКТО И НА ОБРАЗЦИ НА ПИСМЕН ОТЧЕТ ЗА ПРОЦЕДУРА ЗА ОПРЕДЕЛЯНЕ НА КОНЦЕСИОНЕР И НА ИНФОРМАЦИЯ ЗА ИЗПЪЛНЕНИЕ НА КОНЦЕСИОНЕН ДОГОВОР.  Внася: заместник министър-председателят по икономическата и демографската политика 14. ПРОЕКТ НА РЕШЕНИЕ ЗА ПРИЕМАНЕ НА ОТПРАВЕНО ОТ КОНЦЕСИОНЕРА ПРЕДЛОЖЕНИЕ ЗА ИЗМЕНЕНИЕ И ДОПЪЛНЕНИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЯСЪЦИ, ПРЕДСТАВЛЯВАЩИ ИЗКЛЮЧИТЕЛНА ДЪРЖАВНА СОБСТВЕНОСТ, ОТ НАХОДИЩЕ „КАЛИМАНЦИ“, РАЗПОЛОЖЕНО В ЗЕМЛИЩЕТО НА С. КАЛИМАНЦИ, ОБЩИНА СУВОРОВО, ОБЛАСТ ВАРНА, СКЛЮЧЕН НА 24 СЕПТЕМВРИ 2003 Г. МЕЖДУ ОБЩИНА СУВОРОВО, ПРЕДСТАВЛЯВАНА ОТ КМЕТА НА ОБЩИНА СУВОРОВО, И ЕТ „МОНИО-48-МОМЧИЛ СТАНКОВ“, И ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНАТА КОНЦЕСИЯ.  Внася: министърът на енергетиката 15. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДЪЛЖАВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ВАРОВИЦИ, ОТ НАХОДИЩЕ „БОАЗА“, РАЗПОЛОЖЕНО В ЗЕМЛИЩАТА НА С. ПАЙДУШКО И ГР. ТЪРГОВИЩЕ, ОБЩИНА ТЪРГОВИЩЕ, ОБЛАСТ ТЪРГОВИЩЕ, СКЛЮЧЕН НА 14 ЮНИ 2010 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО, И „ПИМ“ ЕООД – ТЪРГОВИЩЕ, С ПРАВОПРИЕМНИКА НА КОНЦЕСИОНЕРА.  Внася: министърът на енергетиката 16. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА – СКАЛНООБЛИЦОВЪЧНИ МАТЕРИАЛИ – ГНАЙСИ, ОТ НАХОДИ¬ЩЕ „ПОКРОВАН“, РАЗПОЛОЖЕНО В ЗЕМЛИЩЕТО НА С. ПОКРОВАН, ОБЩИ¬НА ИВАЙЛОВГРАД, ОБЛАСТ ХАСКОВО, НА „ГНАЙС И КО“ ООД – ИВАЙЛОВ¬ГРАД.  Внася: министърът на енергетиката 17. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 6 ОТ ЗАКОНА ЗА ПОДЗЕМНИТЕ БОГАТСТВА – СКАЛНООБЛИЦОВЪЧНИ МАТЕРИАЛИ, ОТ НАХОДИЩЕ „ЕН-ДЖИ-СЕВЕР“, РАЗПОЛОЖЕНО В ЗЕМЛИЩЕТО НА С. ГОРНА КРЕМЕНА, ОБЩИНА МЕЗДРА, ОБЛАСТ ВРАЦА, НА „МАРОНАС“ ООД – ВРАЦА.  Внася: министърът на енергетиката 18. ПРОЕКТ НА РЕШЕНИЕ ЗА ЕДНОСТРАННО ПРЕКРАТЯВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ВЪРХУ ЧАСТ ОТ КРАЙБРЕЖНАТА ПЛАЖНА ИВИЦА – МОРСКИ ПЛАЖ „РАВДА-НАЦИОНАЛЕН ДЕТСКИ КОМПЛЕКС“, ОБЩИНА НЕСЕБЪР, ОБЛАСТ БУРГАС, СКЛЮЧЕН МЕЖДУ ДЪРЖАВАТА, ПРЕДСТАВЛЯВАНА ОТ МИНИСТЪРА НА РЕГИОНАЛНОТО РАЗВИТИЕ И БЛАГО-УСТРОЙСТВОТО, И ЕТ „ВИКИ-90-ЗЛАТКО ЗЕЛЕНИКОВ“.  Внася: министърът на туризма 19. ПРОЕКТ НА РЕШЕНИЕ ЗА ЕДНОСТРАННО ПРЕКРАТЯВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ВЪРХУ ЧАСТ ОТ КРАЙБРЕЖНАТА ПЛАЖНА ИВИЦА – МОРСКИ ПЛАЖ „РАВДА-ХТИ“, ОБЩИНА НЕСЕБЪР, ОБЛАСТ БУРГАС, СКЛЮЧЕН МЕЖДУ ДЪРЖАВАТА, ПРЕДСТАВЛЯВАНА ОТ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО И „ГОЛДЪН БЪГ“ ЕООД.  Внася: министърът на туризма 20. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА ОСИГУРИТЕЛНИТЕ КАСИ, ПРИЕТА С ПОСТАНОВЛЕНИЕ № 89 НА МИНИСТЕРСКИЯ СЪВЕТ ОТ 2001 Г.  Внася: министърът на труда и социалната политика 21. ПРОЕКТ НА ПОСТАНОВЛЕНИЕ ЗА ДОПЪЛНЕНИЕ НА НАРЕДБАТА ЗА ОПРЕДЕЛЯНЕ НА УСЛОВИЯТА, РЕДА И МЕХАНИЗМА ЗА ФУНКЦИОНИРАНЕ НА ИНФОРМАЦИОННАТА СИСТЕМА ЗА УПРАВЛЕНИЕ И НАБЛЮДЕНИЕ НА СРЕДСТВАТА ОТ ЕВРОПЕЙСКИТЕ СТРУКТУРНИ И ИНВЕСТИЦИОННИ ФОНДОВЕ (ИСУН) И ЗА ПРОВЕЖДАНЕ НА ПРОИЗВОДСТВА ПРЕД УПРАВЛЯВАЩИТЕ ОРГАНИ ПОСРЕДСТВОМ ИСУН, ПРИЕТА С ПОСТАНОВЛЕНИЕ № 243 НА МИНИСТЕРСКИЯ СЪВЕТ ОТ 2016 Г.  Внася: заместник министър-председателят 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА ЕЛЕМЕНТИТЕ НА ВЪЗНАГРАЖДЕНИЕ И ЗА ДОХОДИТЕ, ВЪРХУ КОИТО СЕ ПРАВЯТ ОСИГУРИТЕЛНИ ВНОСКИ, ПРИЕТА С ПОСТАНОВЛЕНИЕ № 263 НА МИНИСТЕРСКИЯ СЪВЕТ ОТ 1999 Г.  Внася: министърът на труда и социалната политика 23. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ДЪРЖАВНАТА АГЕНЦИЯ ЗА МЕТРОЛОГИЧЕН И ТЕХНИЧЕСКИ НАДЗОР, ПРИЕТ С ПОСТАНОВЛЕНИЕ № 47 НА МИНИСТЕРСКИЯ СЪВЕТ ОТ 2003 Г.  Внася: министърът на икономиката АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Вижте какво ще решава Министерският съвет утре, 17 април 2019 г."}
{"url": "https://trud.bg/%d0%b5%d1%80%d0%b8%d0%ba%d0%b0-%d0%b7%d0%b0%d1%84%d0%b8%d1%80%d0%be%d0%b2%d0%b0-%d0%b2-%d0%b0%d0%bd%d1%81%d0%b0%d0%bc%d0%b1%d1%8a%d0%bb%d0%b0-%d0%b5-%d0%bf%d0%be-%d1%82%d1%80%d1%83%d0%b4%d0%bd%d0%be/", "text": "Ерика Зафирова стана част от националния ансамбъл по художествена гимнастика след травмата на Елена Бинева. Доскорошната надежда при индивидуалистките бързо се внедри в отбора и се справи отлично на Световната купа в София, където тимът на Весела Димитрова спечели злато в многобоя и сребро на обръчи и бухалки.  „С много работа, с много помощ от треньорския екип и момичетата – призна резервата. – По-трудно ми е, защото за първи път играя в ансамбъл, но се старая много и вече ми е доста по-лесно.“  А ансамбълът вече поднови тренировки и се подготвя за следващото състезание от Световната купа.", "date": "2019.04.16", "title": " Ерика Зафирова: В ансамбъла е по-трудно"}
{"url": "https://trud.bg/%d0%b2%d0%b7%d0%b8%d0%bc%d0%b0%d1%82-%d0%b4%d0%be%d0%bf%d0%b8%d0%bd%d0%b3-%d0%bf%d1%80%d0%be%d0%b1%d0%b8-%d0%be%d1%82-%d0%bf%d1%80%d1%8a%d1%81%d1%82%d0%b0/", "text": "Нови проби, които се взимат по-лесно и се проверяват по-бързо и евтино ще въведе Световната антидопингова агенция (ВАДА) за олимпийските игри в Токио догодина. Тестовете вече се използват от Американската антидопингова агенция и за тях са достатъчни само няколко капки кръв, които ще се взимат от пръст, а не от вена, както досега. Новите проби ще са много по-удобни за транспортиране и съхранение, като ще могат да бъдат запазвани по-дълго за повторна проверка.  „Това ще ни позволи да увеличим броя на проверките, за да гарантираме, че състезанията ще са чисти от допинг – заяви генералният директор на ВАДА Оливие Нигли. – Новият метод е много обещаващ и ние ще продължим да работим върху усъвършенстването му.“", "date": "2019.04.16", "title": " Взимат допинг проби от пръста"}
{"url": "https://trud.bg/%d1%87%d0%b8%d1%87%d0%be-%d1%82%d0%be%d0%bd%d0%b8-%d1%80%d0%b0%d1%84%d0%b0-%d0%bd%d0%b5-%d0%b5-%d1%82%d0%b5%d0%bd%d0%b8%d1%81%d0%b8%d1%81%d1%82-%d0%b0-%d0%b8%d0%bd%d0%b2%d0%b0%d0%bb%d0%b8%d0%b4/", "text": "Рафаел Надал получи удар под кръста от чичо си Тони, който дълги години бе и негов треньор. Преди 2 години испанецът освободи Тони и сега работа с Карлос Моя, но това не пречи на чичото да издава тайни от кухнята.  „Рафа не е тенисист, а инвалид, който играе тенис – заяви Тони Надал. – Въпреки това той иска да продължи, поне още две-три години, а след това ще се откаже.“  Матадора обаче останал недоволен от изказването на чичо си. „Той ми се извини за това – призна Рафа. – Искал е да го каже в положителен смисъл, защото наистина имах много проблеми с контузии.“", "date": "2019.04.16", "title": " Чичо Тони: Рафа не е тенисист, а инвалид, който играе"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80-%e2%84%961-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bf%d0%b5%d1%82%d1%8a%d1%80-%d0%ba%d0%b0%d1%81%d0%b0%d0%b1%d0%be%d0%b2-%d0%bd/", "text": "Женската ни борба направи истински фурор на европейското първенство в Букурещ – титли на Тайбе Юсеин и Биляна Дудова и сребърни медали на Миглена Селишка и Евелина Николова. Но старши треньорът Петър Касабов предупреди състезателките си да не мислят, че имат запазено място в отбора.  „Хубавото е, че момичетата са близки категории и могат да тренират една с друга – заяви треньор №1 на България за 2018-а. – Няма запазено място в националния отбор – имаме републиканско, имаме турнири, а ако силите са изравнени – имаме и преборвания, който е по-добър, той ще си спечели мястото в категорията. Отпускаш ли се, разсейваш ли се – отпадаш от гоненето на олимпийски квоти.“  Подобно нещо вече се случи с Дудова, която не успя да защити мястото си в категория до 57 кг и се наложи да се бори при 59-килограмовите. „За това  първенство така се стече ситуацията, но най-добре се чувствам на 57 кг и там ще ме виждате“, закани се шампионката.  Следващата цел на националните отбори е световното първенство в Нур-Султан (Казахстан), където ще се разпределят олимпийските квоти. А на европейските олимпийски игри в Минск през юни ще се обиграват по-млади състезатели.", "date": "2019.04.16", "title": " Треньор №1 на България Петър Касабов: Никой не е спокоен за мястото си в отбора"}
{"url": "https://trud.bg/%d0%bf%d1%80%d0%b5%d0%bc%d0%b8%d1%8f-%d0%be%d1%82-5000-%d0%bb%d0%b2-%d0%bd%d0%b0-%d0%b1%d0%be%d0%b6%d0%b8%d0%b4%d0%b0%d1%80-%d0%b0%d0%bd%d0%b4%d1%80%d0%b5%d0%b5%d0%b2/", "text": "С премия от 5000 лв. бе награден европейският шампион по вдигане на тежести Божидар Андреев от кмета на родния си Сливен Стефан Радев.  „Много се радвам, че за периода от 3 март досега Сливен има втори европейски шампион – заяви Радев. – При това в един традиционен за страната ни и за Сливен спорт – вдигането на тежести. Всички граждани на Сливен се гордеем с Божидар Андреев.“  Той добави, че спортният клуб, за който се състезава щангистът, е получил субсидия от близо 30 000 лв. за последните 3 години, а още 60 000 лв. са заделени за издръжка на спортната зала. Радев уточни, че средствата за спорт са увеличени с 20% в сравнение с миналата година.  По-рано през годината европейска титла спечели още една сливналийка – гюлетласкачката Радослава Мавродиева.", "date": "2019.04.16", "title": " Премия от 5000 лв. на Божидар Андреев"}
{"url": "https://trud.bg/%d0%b2-%d0%bd%d0%b5%d1%84%d1%82%d0%be%d1%85%d0%b8%d0%bc%d0%b8%d0%ba-%d0%bd%d0%b5%d0%b4%d0%be%d0%b2%d0%be%d0%bb%d0%bd%d0%b8-%d0%be%d1%82-%d1%81%d1%8a%d0%b4%d0%b8%d0%b8%d1%82%d0%b5/", "text": "„Нефтохимик 2010“ спечели първия мач от финалния плейоф във волейболната Суперлига, но играчите на бургазлии не останаха доволни от съдийството. Действащият шампион победи с 3:1 (16, -21, 18, 19) домакините от „Хебър“ в зала „Васил Левски“ в Пазарджик, а най-резултатен бе диагоналът Николай Учиков, който отбеляза 22 точки.  „Първото, което мога да кажа, че имаме много слаби съдии в България, това ми остана от днешния мач – заяви Учиков. – Съдията да спира играта и да дава 1-2 спорни точки, при положение, че ние сме ги спечелили, е абсолютно безумие. Не ми се е случвало никога преди. Нормално е да ни освиркват, все пак сме гости, но не е редно съдиите да влияят на играта.“  Треньорът на „Нефтохимик“ Николай Желязков пък разкритикува играта на своите в атака.  „Можехме да се справим по-добре, не бяхме достатъчно категорични и агресивни в центъра – заяви наставникът. – Шампионската титла няма да бъде решена с домакинството. Като цяло доминирахме и надиграхме „Хебър“ категорично във всички елементи. Във втория гейм направихме доста глупости и загубихме гейма, а резултатът можеше да бъде по-категоричен.“  Късно снощи отново в Пазарджик бе вторият мач от серията, която се играе до три победи от пет срещи.", "date": "2019.04.16", "title": " В „Нефтохимик“ недоволни от съдиите след 3:1 над „Хебър“"}
{"url": "https://trud.bg/%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b2-%d0%b0%d1%80%d0%b5%d1%81%d1%82%d0%b0-%d0%bc%d1%8a%d0%b6%d1%8a%d1%82-%d0%bf%d1%80%d0%b5%d0%b1%d0%b8%d0%bb-%d0%b2%d1%8a%d0%b7%d1%80%d0%b0%d1%81/", "text": "Задържаният за   в столичния квартал „Толстой“ остава в ареста до 23 април. Тогава ще се реши окончателната му присъда. Пред съда мъжът заяви, че „само веднъж“ е ударил съседката си, предаде  . Пострадалата живее в апартамента от три месеца. В събота 24-годишният мъж я причаква пред дома й. Побоят става пред очите на внуците й. От Софийската районна прокуратура заявиха, че мъжът е осъждан за нанасяне на телесна повреда и преди, но е реабилитиран. „Нито го знам, нито го познавам. Никой от семейството ми не е имал контакт с него. ..Стига тая агресия, стига са ни тормозили. По-висшестоящите да вземат марки &ndash; да ги лекуват“, призова пострадалата жена. Задържаният за побоя млад мъж твърди, че „извадил рефлекс“, защото жената нарушила личното му пространство. Сграбчи ме и ми наруши личното пространство и поради тази причина извадих рефлекс. „Не съм я удрял умишлено. Тренирал съм кикбокс и тези рефлекси може би оттам са се зародили и са останали в мен, не знам, посочи извършителят на побоя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Оставиха в ареста мъжът, пребил възрастна жена в столичния квартал „Толстой“\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d1%82%d0%b0%d1%80%d0%b0-%d0%b7%d0%b0%d0%b3%d0%be%d1%80%d0%b0-%d0%b8%d0%bd%d0%b8%d1%86%d0%b8%d0%b8%d1%80%d0%b0-%d0%ba%d0%b0%d0%bc%d0%bf%d0%b0/", "text": "По инициатива на кмета Живко Тодоров в Стара Загора започва кампания за набиране на средства в подкрепа на Община Париж, за възстановяването на историческата катедрала Парижката Света Богородица (Notre-Dome de Paris), която беше опожарена в нощта срещу вторник. „В очакване на Великден горя сърцето и душата на Европа. Ярък символ на християнството в Европа, „Нотр Дам” е нейната история, памет и култура. Всеки европеец свързва катедралата и с много лични моменти, емоции и преживявания. Като кмет на съвременен европейски град, изразявам солидарността си към кмета на Париж и френския народ” – обяви днес кметът Живко Тодоров. Официален старт на кампанията ще бъде даден на 22 април в 12:30 часа, във фоайето на Общината. Ще присъстват френските студенти от съвместното архитектурно ателие, които ще представят в 13:00 часа своите разработки на идеи и визия за урбанистично устойчиво развитие на Стара Загора. Кутии ще бъдат поставени и на други публични места. По време на сесията на Общинския съвет на 25 април, Живко Тодоров ще внесе за гласуване решение за откриване на набирателна кампания, като средствата ще се внасят на това основание по бюджетната сметка на Община Стара Загора. Идеята е да покаже, че огромната загуба за всички французи, Европа и света, е загуба и за нашия народ, за старозагорци. След края на кампанията кметът на Стара Загора ще предаде средствата на френския посланик в България Ерик Льобедел. Кампанията ще се проведе съвместно с френския културен институт „Алианс Франсез“ в Стара Загора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Кметът на Стара Загора инициира кампания за набиране на средства за възстановяването на „Нотр Дам“"}
{"url": "https://trud.bg/%d0%b2%d1%80%d1%8a%d1%89%d0%b0%d1%82-%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d0%b8%d0%b2%d0%b0%d0%bd%d1%87%d0%b5%d0%b2%d0%b0-%d0%b8-%d0%b1%d0%b8%d0%bb%d1%8f%d0%bd%d0%b0-%d0%bf%d0%b5/", "text": " ще бъдат върнати в Сливенския затвор, откъдето бяха освободени в края на миналата година. Това стана ясно от публикация във Фейсбук на бившия пиар на Иванчева Петър Кърджилов. В социалната мрежа той написа следното: В момента съм в следствения арест на Г. M. Димитров със семействата на Десислава и Биляна да им предадем багаж за Сливенския затвор. Охранителите, които приемат багажа отказват да приемат шампоан и балсам! Карат ги да си ги купуват от лафката в затвора! За информация, един шпеков салам в лафката в ареста на Векилски се продава на цена от 20 лева. Смятайте колко струват шампоана и балсама.   Вчера бившата кметица на столичния район „Младост“ и заместничка й получиха присъди съответно от по 20 и 15 години за искане на подкуп. Те бяха арестувани още в съдебната зала. Двете ще бъдат преместени в Сливен, тъй като там е единственият затвор в България за осъдени жени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Връщат Десислава Иванчева и Биляна Петрова в Сливенския затвор"}
{"url": "https://trud.bg/%d1%81%d0%b5%d0%b2%d0%b5%d1%80%d0%be%d0%b8%d0%b7%d1%82%d0%be%d0%ba%d1%8a%d1%82-%d1%81%d1%8a%d0%b1%d1%80%d0%b0-%d0%bd%d0%b0%d0%b4-1-%d0%bc%d0%b8%d0%bb%d0%b8%d0%be%d0%bd-%d0%bf%d0%bb%d0%b0%d1%81%d1%82/", "text": "Повече от 1 милион пластмасови капачки с тегло 22 тона събраха варненци и жители на цяла Североизточна България при поредната кампания на сдружение „Аз вярвам и помагам“. Въпреки дъжда, в акцията пред Катедралния храм „Св. Успение Богородично“ във Варна са се включили близо 15 000 души, отчетоха организаторите. С приходите от рециклиране на капачките те ще закупят медицинска апаратура за неонатологията в АГ-болницата и за детската хирургия в МБАЛ „Св. Анна“. В двете варненски отделения се лекуват малки пациенти от целия Североизток. Затова кампанията бе подкрепена от много други общини – Разград, Попово, Търговище, Две могили, Исперих, Каварна, Бяла, Белослав, Дългопол, Ветрино, Провадия и др. Най-малките участници получиха шанс да се снимат с еко-героите „Капачкомен“ и „Принцесата на капачките“. В рамките на акцията за тях бе организирано и благотворително „Училище по рециклиране“, в което лектори бяха ученици от IV Езикова гимназия и преподаватели от катедрата по „Екология и опазване на околната среда“ в Техническия университет-Варна. Кампанията по събиране на пластмасови капачки ще продължи, обеща председателят на сдружението Владислав Николов.", "date": "2019.04.16", "title": " Североизтокът събра над 1 милион пластмасови капачки в помощ на две болници"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0%d1%80%d0%b8-%d0%b7%d0%b0%d1%81%d0%b0%d0%b4%d0%b8%d1%85%d0%b0-100-%d0%b4%d1%8a%d1%80%d0%b2%d0%b5%d1%82%d0%b0-%d0%b2-%d0%bc%d0%be%d1%80%d1%81%d0%ba%d0%b0%d1%82%d0%b0/", "text": "100 дървета бяха засадени в Морската градина във Варна – хималайски кедър, обикновен кипарис, южна копривка, европейски див рожков, планински ясен, акация, японска акация, дребнолистна липа, шестил, сребрист смърч, конски кестен, пауловния, мъждрян и китайски мехурник, съобщиха от пресцентъра на общината. Акцията бе организирана от Община Варна, по инициатива на дирекциите, които отговарят за инженерните и строителни дейности в града. В залесителната кампания се включиха зам.-кметът Христо Иванов, главният архитект Виктор Бузев, служители от дирекциите „Инженерна инфраструктура и благоустройство“, „Архитектура, градоустройство и устройствено планиране“, от общинските предприятия „Инвестиционна политика“ и „Управление на проекти и озеленяване“, както и от пресцентъра на Община Варна. Видовете дървета и местата за тяхното засаждане бяха определени от ландшафтен архитект и еколог – в зелените площи около детския кът, Летния театър, Обсерваторията, макета на Черно море, алеите и изолационния пояс на парка към бул. „Приморски“ и бул. „Княз Борис I“. Засадените дървета са в непосредствена близост до отсечени сухи такива, с цел запазване на обемно-пространствената растителност на парка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Общинари засадиха 100 дървета в Морската градина във Варна"}
{"url": "https://trud.bg/%d0%b8%d0%b0%d1%80%d0%b0-%d1%81%d0%bf%d0%b8%d0%bf%d0%b0-500-%d0%bc%d0%b5%d1%82%d1%80%d0%b0-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d1%81%d0%ba%d0%b0-%d0%bc%d1%80%d0%b5%d0%b6%d0%b0/", "text": "Бракониерски мрежи с обща дължина 500 м са иззети след проверка по сигнал на язовир „Батак“, съобщават от Изпълнителната агенция по рибарство и аквакултури. На 14.04.2019 г. след подаден сигнал за заложени мрежи в язовира, незабавно е извършена проверка от инспктори на ИАРА-Пазарджик. В хода на проверката в местността „Стрелбището“ са открити 4 бр. мрежи вързани една за друга с обща дължина около 500 метра. В тях е открита жива риба от вида шаран с общо тегло около 80 кг и бяла риба с общо тегло около 20 кг. Рибата е освободена от мрежите и е върната обратно във водата. Мрежите са иззети и е съставен протокол срещу неизвестен извършител. Проверката е продължила от 14.00 часа до 20.00 часа по целия язовир.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " ИАРА спипа 500 метра бракониерска мрежа на язовир „Батак“, спасиха 100 кг риба (СНИМКИ)"}
{"url": "https://trud.bg/%d1%86%d0%b2%d0%b5%d1%82%d0%bd%d0%b8-%d0%b2%d0%b5%d0%bb%d0%b8%d0%ba%d0%b4%d0%b5%d0%bd%d1%81%d0%ba%d0%b8-%d0%b8%d0%bd%d1%81%d1%82%d0%b0%d0%bb%d0%b0%d1%86%d0%b8%d0%b8-%d0%bf%d0%be-%d1%82%d1%80%d0%b0/", "text": "И тази година Благоевград посреща Възкресение Христово със забележителна великденска украса. В момента се поставят тематични елементи, както в централна градска част, така и по кварталите в града. На различни места са обособени изключителни празнични кътове, които радват жители и гости на града за големия християнски празник. Красиви цветни композиции има на площад „Георги Измирлиев“ , пред Largo MALL, както и по кръговите кръстовища в Благоевград. Традиционно красив и отчетлив надпис „ЧЕСТИТО ВЪЗКРЕСЕНИЕ ХРИСТОВО“ ще посреща жители и гости на входа на Благоевград. Поздравът е изписан с червени букви, какъвто е и цветът на първото великденско яйце, символизиращ Христовата кръв. За празничното настроение допринася и арт инсталация от пеперуди в центъра на града. Предстои да бъде монтирана и традиционната арт инсталация от цветни чадъри по главната пешеходна улица, превърнала се в любима на благоевградчани. През последните години градът се преобразява за всеки голям празник, с тематична украса, в резултати на креативни идеи от страна на екипа на кмета Камбитов. Освен, че създава настроение у жителите на града, това прави приятно впечатление и на гостите, които отново се връщат в Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Цветни великденски инсталации по традиция красят Благоевград"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%81%d1%8a%d0%b4%d0%b8%d1%85%d0%b0-%d1%88%d0%be%d1%84%d1%8c%d0%be%d1%80-%d0%bf%d1%80%d0%b8%d1%87%d0%b8%d0%bd%d0%b8%d0%bb-%d1%81%d0%bc%d1%8a%d1%80/", "text": "Единадесетокласници от средното училище с езиково обучение „Ал. С. Пушкин“ във Варна влязоха в ролята на съдии, прокурори, вещи лица и адвокати. В Деня на отворените врати на Окръжния съд и Окръжната прокуратура под наслова „Съдебната власт отблизо“ учениците участваха в симулиран съдебен процес. Сред старателна подготовка, продължила половин месец под ръководството на съдия Яна Панева от Наказателно отделение на Окръжния съд, гимназистите проведоха съдебно следствие за причинена смърт по непредпазливост при пътно произшествие. Процесът се проведе при препълнена зала, в която присъстваха много възпитаници и преподаватели на гимназия. Съдебният състав призна за виновен 19-годишния подсъдим, който карайки с превишена скорост и преминавайки на червен сигнал през кръстовище е причинил смъртта на своя спътник и приятел. За деянието подсъдимият бе наказан условно – с 3 г. лишаване от свобода, отложени с 5-годишен изпитателен срок и вето да управлява автомобил за срок от 3 г. На финала участниците в процеса споделиха, че са добили по-ясна представа за правораздаването и за трудната задача да решаваш нечия съдба. Учениците получиха удостоверения от ръководителите на съда и прокуратурата Марин Маринов и Радослав Лазаров, а за всички присъстващи имаше подарък – действащата Конституция. В сряда двете институции ще посрещнат студентите от специалност „Съдебна администрация“ в Икономическия университет. Бъдещите съдебни служители ще направят информационен тур в палатата и ще научат повече за функциите и спецификата в работата на отделните служби и звена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Ученици осъдиха шофьор, причинил смърт на пътя"}
{"url": "https://trud.bg/%d0%b7%d0%b0%d1%82%d1%80%d1%83%d0%bf%d0%b0%d1%85%d0%b0-%d1%81%d0%ba%d0%b0%d0%bb%d0%b8%d1%82%d0%b5-%d0%bd%d0%b0-%d1%87%d0%b5%d1%80%d0%bd%d0%be%d0%bc%d0%be%d1%80%d0%b5%d1%86-%d1%81-%d0%b8%d0%bd%d0%b5/", "text": "Солена глоба очаква предприемачи, затрупали с инертни материали скалите на курорта Черноморец. Фиордите в местността „Аклади“, които са със статут на природна забележителност, са потънали под купищата пръст и чакъл и то на прага на сезона. „Докараха ги с два самосвала. Веднага сигнализирахме в РИОСВ Бургас какво се случва. След като изсипаха инертните материали, неколцина работници ги заравниха и утъпкаха. Подозираме, че там ще искат да правят път“, разказват местните хора. Проверка на екоинспекторите е установила, че е действано по поръка на двама предприемачи- те притежават парцела, който граничи със защитената територия.  В парцела възнамеряват да строят четири сгради с басейн, показва проверка в община Созопол.  Явно частниците са решили първо да си оправят инфраструктурата и да си построят водопровод, обясняват хората от Черноморец. Очаква ги глоба от 500 до 5000 лева. Тепърва ще се установява и дали има увредени фиорди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Затрупаха скалите на Черноморец с инертни материали"}
{"url": "https://trud.bg/%d0%b0%d1%82%d0%bb%d0%b5%d1%82%d0%b8-%d1%81%d1%82%d1%8f%d0%b3%d0%b0%d1%82-%d1%81%d0%bf%d0%be%d1%80%d1%82%d0%b5%d0%bd-%d0%bf%d1%80%d0%b0%d0%b7%d0%bd%d0%b8%d0%ba-%d1%81-%d0%ba%d0%b0%d1%83%d0%b7%d0%b0/", "text": "Благотворително бягане за малки и големи организират на 20 април в Морската градина във Варна група посветени на спорта младежи. Мотото на маратона е „Един за всички, всички за Дани!“, а целта е да се съберат средства за дългосрочна рехабилитация на 2-годишния Йордан Веселинов Ганчев от Добрич. Детето се ражда през 2017 г. с тегло 1080 г. Десет месеца по-късно лекарите му поставят диагнозата детска церебрална парализа. След рехабилитация у нас родителите на Дани научават за нова обещаваща програма в турската клиника „Рибем“. За нея обаче месечно са нужни 2400 евро, които са непосилен разход за младото семейство. Ръка им подават варненецът Андрей Трайков и негови приятели и съмишленици, обединени в посланието „Обичай, вярвай, действай!“. Младежите получават подкрепа за организацията на благотворителния маратон от iRun.bg, които влизат в организационния екип, а след това и от над 15 неправителствени организации и фирми. С тяхна помощ в събота варненци ще могат да се включат в спортен празник с благородна кауза и много изненади. Началото ще е в 9,30 ч на входа на Морската градина с 5 км парково бягане, последвано от 9-часов крос, бягане за деца, тренировки по зумба и табата, пица парти и брънч за всички участници, както и томбола с награди. „Желанието ни е чрез идеята за повече движение да съберем средства, с които да подпомогнем семейството на Дани в осигуряването на дългосрочна рехабилитационна програма. Той е още толкова малък, а вече се бори с трудностите в живота… И ако сега това момченце ни дава от своята енергия в детската си усмивка и чистотата на своето сърце, защо ние да не вложим енергия, за да му осигурим живот без препятствия“, обясни Андрей Трайков.", "date": "2019.04.16", "title": " Атлети стягат спортен празник с кауза в Морската градина\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bf%d0%be%d0%b4-%d1%81%d1%82%d1%80%d0%b0%d0%b6%d0%b0-%d0%bf%d0%be%d0%b4%d0%bf%d0%b0%d0%bb%d0%b2%d0%b0%d1%87%d0%b0-%d0%b2-%d0%b1%d0%be%d0%b6/", "text": "Районният съд в Сливен наложи най-тежката мярка за неотклонение на  , съобщиха от обвинението. На 11 април подпалил двуетажна къща със значителна стойност в сливенското с.Божевци. Криминалистите го разкриха и задържаха непосредствено след извършеното престъпление. Според първоначалните данни, мотивите са свързани с лична драма. Преди време жената на извършителя го напуснала и заедно с децата си заживяла при друг мъж в Кърджалийско. Изоставеният мъж не можел да се примири със случилото се. Къщата, която подпалил, била семейна собственост на втория съпруг на жена му. При пожара бяха нанесени сериозни материални щети. Районната прокуратура поиска от съда Г.Г. да бъде задържан под стража, тъй като е налице обосновано предположение, че е извършил престъплението, за което е обвинен. Според държавното обвинение, Г.Г. може да се укрие или да извърши ново престъпление, ако остане на свобода. Определението на Районния съд може да бъде обжалвано пред Окръжния съд в Сливен.", "date": "2019.04.16", "title": " Задържаха под стража подпалвача в Божевци"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%b8%d1%81%d0%ba%d0%b0%d1%82-%d0%b4%d0%b0-%d1%81%d0%b5-%d0%b2%d0%ba%d0%bb%d1%8e%d1%87%d0%b0%d1%82-%d0%b2-%d1%80%d0%b5%d1%81%d1%82%d0%b0%d0%b2%d1%80/", "text": "Студентите от специалност „Архитектура“ във Варненския свободен университет ще изпратят писмо-подкрепа до Ан Идалго – кмет на Париж, в което изразяват желанието си да подпомогнат реставрацията на катедралата „Нотр Дам дьо Пари“. В Европа няма изградена система за събиране на статистически данни за обектите – паметници на културата, претърпели загуби от пожари, показва изследване на експерти от ВСУ, проведено по проект „COST – акция С17. Архитектурно наследство: загуби от пожари, засягащи културно-исторически сгради – паметници на културата“. За проблема сигнализират преди години участниците в проекта от 16 държави. Унищожителният пожар в катедралата „Нотр Дам дьо Пари“ красноречиво показва, че проблемът продължава да съществува и е на дневен ред приемането на редица правни, организационни, технически мерки, свързани с обезопасяването на световното недвижимо културно наследство. По данни на друго европейското изследване по проект FiRE – TECH, най-често подобни пожари са предизвикани от умишлени палежи, следвани от заваръчни дейности при ремонтно-възстановителни работи. А сред пострадалите паметници на културата най-много са религиозните сгради, театри, библиотеки и училища. През последните 10 години студенти от специалност „Защита на националната сигурност“ във ВСУ са обследвали над 600 паметници на културата в цялата страна за риск от пожар, а колегите им от специалност „Архитектура“ съвместно с община Варна и Националният институт за недвижимо културно наследство работят по актуализацията на списъка на ценните сгради в морската столица. Целта е да се актуализира Националния регистър на недвижимите културни ценности, като дейностите включват издирването, изучаването им и изготвянето на заключителни оценки и режими за опазването им, посочват от университета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Студенти искат да се включат в реставрацията на Нотр Дам"}
{"url": "https://trud.bg/%d1%81%d0%b0%d1%82%d0%b8%d1%80%d0%b8%d1%87%d0%bd%d0%b8%d1%8f%d1%82-%d0%b2%d0%b5%d1%81%d1%82%d0%bd%d0%b8%d0%ba-%d1%88%d0%b0%d1%80%d0%bb%d0%b8-%d0%b5%d0%b1%d0%b4%d0%be-%d1%81%d0%b5-%d0%bf%d0%be/", "text": "Сатиричният вестник „Шарли Ебдо“ си навлече гнева на французите, след като се подигра с  . На корицата на изданието е изобразен президентът Еманюел Макрон, а на главата му са нарисувани двете кули на катедралата, обвити в пламъци. Около Макрон е написано „Реформи“ и „Започвам с дървената конструкция“. Новият брой на изданието не беше приет положително. Мнозина намериха шегата за безвкусна и като жалък опит да за подигравка с президента. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " „Шарли Ебдо“ с карикатура за пожара в „Нотр Дам“"}
{"url": "https://trud.bg/%d1%87%d0%b5%d0%b7-%d1%89%d0%b5-%d1%81%d0%b5-%d0%be%d1%82%d0%ba%d0%b0%d0%b6%d0%b5-%d0%be%d1%82-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-%d0%b1%d1%8a%d0%bb%d0%b3%d0%b0/", "text": "Ръководството на ЧЕЗ е решило, че ще преговаря само с българската финансова група „Еврохолд“ за продажбата на активите си в България, съобщи чешкото издание „Лидове новини“, предаде  . Това означава, че индийската енергийна компания „Индия Пауър“ излиза от играта, а миналата седмица ЧЕЗ прекрати и договора с „Инерком“, след като компанията на Гинка Въбракова не получи разрешение от КЗК за придобиване на активите на ЧЕЗ. На този етап от компанията в Прага не коментират темата. Според публикацията не е ясно каква е офертата на „Еврохолд“, но според източници на вестника, била по-добра от тази на „Индия Пауръ“. Припомнят и, че сумата предложена от „Инерком“ е била 355 млн. евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " ЧЕЗ ще преговаря само с „Еврохолд”"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d1%82-%d0%b4%d0%b0%d0%bb%d0%b8-%d0%bc%d0%b5%d1%81%d1%82%d0%b0%d0%bd-%d0%b5-%d0%b3%d0%be%d0%b2%d0%be%d1%80%d0%b8%d0%bb-%d0%bf%d0%be-%d1%82%d0%b5/", "text": "Взета е книжката на лидера на ДОСТ Телефонът на Лютви Местан ще бъде проверен дали е бил в режим на разговор в минутите и секундите, в които е настъпила жестоката катастрофа. Не е изключено да е било отвлечено вниманието на политика, докато шофира и това да е станало причина да отнеме предимството на друг автомобил, движещ се по главния път Кърджали-ГКПП Маказа, казаха пред Труд” запознати с разследването. Лидерът на ДОСТ бе обвинен за тежкия инцидент в неделя следобед, при който загина пеленаче на 6 месеца, а родителите и 9-годишния му брат бяха ранени. Сблъсъкът стана на Т-образно кръстовище при село Загорска, където Местан навлезе с “Фолксваген” и препречи пътя на БМВ-то със семейството на 32-годишния Юсеин. Политикът е бил с придружители, но те пътували в колата зад него.И той, и приятелите му твърдят, че е спрял на знак “Стоп”, но въпреки това е потеглил за ляв завой, без да забележи идващото БМВ. Местан твърди, че е вече се е бил престроил в своята дясна лента и там е станал сблъсъкът. Близки на Юсеин, които са били допуснати при него в болницата, твърдят, че той е добър шофьор и не е карал с превишена скорост – към 90, най-много до 100 км/ч. Видял “Фолксваген”-а на кръстовището, но не мислел, че ще потегли. За да избегне удара опитал да мине вляво (виж 2-те схеми). Юристи обясниха пред «Труд», че при подобна ситуация не може да става дума за вина на Юсеин, че е навлязъл в насрещната лента, тъй като предимството му вече е било отнето и той е бил принуден да търси начин да спаси себе си и близките си. Разпитите по случая продължават, предстоят още огледи на двата автомобила, които са иззети по делото като веществени доказателства, както и назначаване на автотехническа експертиза. До момента са назначени съдебно медицински експертизи, които да дадат заключения за смъртта на 6-месечното дете и за нараняванията на тримата пострадали, съобщиха от прокуратурата. И допълниха, че временно е взета книжка на Местан и му е наложена забрана да пътува в чужбина. Четири катастрофи с шестима ранени са станали през последните 3 години на същото кръстовище. Това съобщиха от полицията в Кърджали. През миналата година са станали две катастрофи с 5-ма ранени, а през 2017 г. не е имало нито една. 5000 автомобила преминават през кръстовището Кръстовището на пътя Кърджали–Маказа при село Загорско е проектирано, построено и сигнализирано по всички правила на нормативната уредба, по които са изградени всички кръстовища, казаха от Агенция „Пътна инфраструктура“. Проектът за пътна сигнализация бил изготвен съобразно Закона за движение по пътищата и бил съгласуван от „Пътна полиция“. Средно на денонощие в участъка преминавали над 5000 превозни средства и от пускането на отсечката в експлоатация през 2014 г. досега в района на кръстовището при село Загорско нямало пътни инциденти, твърдят от АПИ. От агенцията апелираха всички експерти от неправителствения сектор и медиите да се въздържат от разпространяването на необосновани и невярни твърдения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Проверяват дали Местан е говорил по телефона при удара\t"}
{"url": "https://trud.bg/%d1%83%d1%87%d0%b5%d0%bd%d0%b8%d1%87%d0%ba%d0%b0-%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d1%81%d0%bb%d0%b5%d0%b4-%d1%80%d0%b8%d1%82%d0%bd%d0%b8%d0%ba-%d0%b2-%d0%ba%d0%be%d1%80%d0%b5/", "text": "Ученици се биха в столичната професионална гимназия по хранително-вкусови технологии „Проф. д-р Георги Павлов”. Спречкването между момиче и момче завърши в болница. Момичето е откарано с линейка в „Пирогов“, където остава под наблюдение за 3 дни, предаде БГНЕС. За случая информира бащата на пострадалото момиче Благовест Стоилов, който призова училищните власти да предприемат мерки, за да не се допускат такива инциденти. „Това е трети инцидент с моето дете. Случи се един път, втори път и на третия път директно ми се обадиха и ми казаха, че детето ми е вкарано в шокова зала неконтактно. Вие как бихте реагирали на това? При разговора ми с нея разбрах, че момчето е имало спречкване с нейна приятелка. Тя се е притекла на помощ. Последвал ъперкът в корема, след което паднала на земята и била изритана с крак в корема“, заяви Стоилов. Бащата уточни, че при първия инцидент, момичета са й късали кичури от косата, но напрежението помежду им било потушено. Директорът на гимназията Нели Стоянова обясни, че от 8 години е на този пост и до викане на линейка се стига за първи път. Тя обясни, че инцидентът е станал преди началото на 5-я час, във фоайето, където се намира класната стая и кабинетът на медицинската сестра. „Учителката чува шума, излиза от стаята и вижда момичето, което е паднало във фоайето. На място е извикана и медицинската сестра, която веднага е извикала бърза помощ, защото се е притеснила момичето да няма разкъсвания. По това време бях в час. Оставих учениците и отидох да видя ученичката. Тя вече беше в медицинския кабинет, където се беше превила, но беше контактна“, заяви Стоянова и добави, че в училището е дошъл патрул на 3-то районно управление. Разпитани са очевидци на случката, а по-късно беше разпитан и осмокласникът, който след инцидента е напуснал сградата на училището. След обаждане от страна на директорката обещал да се върне, но с майка си. За него Стоянова каза още, че той идва от училище в Божурище, където е повтарял 7 клас, но в гимназията е за първа година. Стоянова разкри, че детето е ставало неколкократно свидетел на побои и скандали между майка му и баща му. Вече осмокласникът живее само с майка си. „Ученикът ще бъде наказан. Предстои педагогически съвет, на който ще решим какво да е то“, уточни тя и каза, че ще се работи с него. На въпрос дали се обмисля вариантът той да бъде изключен, директорката заяви, че това ще се реши на педагогическия съвет, но е убедена, че по този начин проблемът не може да се реши. От „Пирогов“ съобщават, че момичето се възстановява. „Момичето е докарано в детска противошокова зала на „Пирогов”. Подробно е прегледана и изследвана към момента. Тя е в стабилно състояние, без непосредствена опасност за живота и остава под наблюдение в детската хирургия на „Пирогов“, каза говорителят на УМБАЛСМ „Н.И.Пирогов“ Мария Пойразова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Ученичка е в болница след ритник в корема от осмокласник"}
{"url": "https://trud.bg/%d1%81%d1%8a%d0%b1%d0%b8%d1%80%d0%b0%d1%82-%d0%be%d0%bf%d0%b0%d1%81%d0%bd%d0%b8-%d0%be%d1%82%d0%bf%d0%b0%d0%b4%d1%8a%d1%86%d0%b8-%d0%b2-%d1%82%d1%80%d0%b8-%d1%81%d1%82%d0%be%d0%bb%d0%b8%d1%87%d0%bd/", "text": "От 18 до 20 април 2019 г. Столичната община ще проведе тридневна кампания за разделно събиране на опасни отпадъци от домакинствата в три района на София „Оборище“, „Изгрев“ и „Младост“. Мобилният пункт ще бъде разположен от 8.30 до 14.30 часа в:  Район „Оборище“- на 18 април, четвъртък – бул. „Янко Сакъзов“- на входа на парк „Заимов“, срещу ул. „Васил Априлов“;  Район „Изгрев“ – на 19 април, петък – жк. „Дианабад“, ул. „Васил Калчев“ и ул. „Владимир Трендафилов“, пред магазин Т-Маркет;  Район „Младост“- на 20 април , събота – жк. „Младост“ 1, бул. „Андрей Сахаров“, на паркинга пред магазин CHINA CITY (между бл. 44 и бл. 45); Софиянци ще могат да предават безвъзмездно опасни отпадъци като живак и живаксъдържащи уреди (живачни термометри, прекъсвачи и други подобни), лакове и бояджийски материали, домакински препарати и химикали, мастила и замърсени опаковки и лекарства с изтекъл срок на годност. Системата за събиране на опасни отпадъци от домакинствата се прилага в София от началото на 2012 г. и е плод на съвместните усилия на Столична община и БалБок Инженеринг АД. „Допълнителна информация можете да намерите на интернет страниците на БалБок (www.balbok.com), Столична община (www.sofia.bg/waste) и Столичен инспекторат, както и на страницата на БалБок във Facebook“, съобщиха от Столичната община. Мобилен пункт събира термометри, химикали и лекарства с изтекъл срок на годност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Събират опасни отпадъци в три столични района"}
{"url": "https://trud.bg/%d1%84%d0%b8%d0%bd%d0%b0%d0%bd%d1%81%d0%be%d0%b2-%d0%b5%d0%ba%d1%81%d0%bf%d0%b5%d1%80%d1%82-%d1%81%d1%8a%d0%b2%d0%b5%d1%82%d0%b2%d0%b0-%d0%b2%d0%bb%d0%b0%d0%b3%d0%b0%d0%b9%d1%82%d0%b5-%d0%bf%d0%b0/", "text": "Инфлацията изяжда депозитите Златото е бързо ликвидно – може да се продаде във всеки един момент, а рискът от загуба е много нисък. Затова златото е добър финансов инструмент за инвестиции. Малките инвеститори трябва да влагат средствата си в активите и инструментите, за които се говори най-малко – злато и криптовалути. Това посъветва независимият финансов експерт Димитър Цонев. По думите му през миналата година е бил скептичен към криптовалутите, но сега смята, че биткойнът е ударил дъното и предстои покачване на цената му, макар да не очаква, че отново ще стигне до историческия си пик от близо 20 хил. долара. “Малките инвеститори няма как да спечелят, ако оставят парите си пасивни и не поемат рискове. Но сигурност няма, на фона на нулевите лихви по света”, каза още той. Като пример за пасивни пари Цонев даде банковите депозити, посочвайки, че инфлацията изяжда парите на вложителите. Експертите, които търгуват със злато, уточняват, че мeталът е бързо ликвиден – може да се продаде във всеки един момент на близка до борсовата цена, а рискът от загуба е много нисък. Затова златото е добър финансов инструмент за инвестиции. Справка на “Труд” показа, че във вторник цената на инвестиционното злато се понижи до 1283,30 долара за тройнция, което е спад от почти 2% за седмица. Бижутерското злато (14 карата) към 17 часа вчера се търгуваше по 41,83 лв. за грам и също поевтиня – с 1,09 лв. за седмица (-2,5%).", "date": "2019.04.16", "title": " Финансов експерт съветва: Влагайте парите си в злато и биткойни\t"}
{"url": "https://trud.bg/%d1%81%d0%be%d1%84%d0%b8%d1%8f-%d1%81-%d1%85%d0%b0%d1%80%d1%82%d0%b8%d0%b5%d0%bd-%d1%84%d0%b5%d1%81%d1%82-%d0%b8-%d0%ba%d0%be%d0%bd%d1%86%d0%b5%d1%80%d1%82-%d0%b2-%d0%bb%d0%b0%d1%80%d0%b3%d0%be%d1%82/", "text": "Танцов спектакъл „Нюанси в изкуството“ ще се проведе утре от 18.30 ч в Античен културно-комуникационен комплекс „Сердика“ под купола на Ларгото. Концертът ще изнесат Софийския духов оркестър с диригент Васил Делиев и фолклорен танцов ансамбъл „Средец“ с художествени ръководители Ива Търнева и Николай Илиев. Входът е свободен. До 26 май 2019 г. ще се проведе деветото издание на София Хартиен Арт Фест. Събитието с организатор фондация „Аматерас” е част от Календара на културните събития на Столична община за 2019 г. Концепцията на тазгодишното издание на София Хартиен Арт Фест включва гостуващи експозиции от различни точки на света, български и чуждестранни самостоятелни проекти, дебюти, състезания, демонстрации, презентации и анонси за предстоящи дългосрочни обменни проекти, съвместно с партниращи чуждестранни организации. Събитието включва 7 експозиции в 5 локации и програма от съпътстващи събития. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " София с хартиен фест и концерт в Ларгото"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d1%82%d1%80%d0%b0%d0%bd%d1%81%d0%bf%d0%be%d1%80%d1%82%d0%b0-%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7/", "text": "Министърът на транспорта Росен Желязков във вторник посети Свищов, където се срещна с кмета на общината Генчо Генчев. В близо четиричасовата среща бяха обсъдени основни въпроси, свързани с реализирането на бъдещия мост над река Дунав, свързващ България и Румъния при градовете Свищов и Зимнич, и реализирането на Дунавския индустриален технологичен парк. Министърът направи оглед на терените на бившите казарми и цялото поречие на река Дунав от българска страна, до местността „Паметниците“. По време на посещението кметът запозна министъра на транспорта с предизвикателствата, които стоят пред общинското ръководство. Генчо Генчев повдигна въпроса за състоянието на пътната инфраструктура в Общината и начинът за извеждане на трафика на камиони извън града и населените места. Обсъдено беше изграждането на скоростна отсечка, която да свързва Свищов с магистралата Русе – Велико Търново. В разговора между двамата беше повдигнат и въпросът за проблемите с транспортната схема на община Свищов и недостатъчните средства от държавната субсидия за дотация, и обслужването на малките населени места. Във връзка с реализирането на третия мост над река Дунав, Генчо Генчев и министър Росен Желязков обсъдиха предстоящата съвместна среща, в която ще вземат участие Министерство на транспорта, Министерство на регионалното развитие, Агенция „Пътна инфраструктура“ и Изпълнителна агенция „Морска администрация“, и на която ще бъдат набелязани мерки относно терените на Дунавския индустриален технологичен парк и начина на преминаване. В края на визитата кметът на Свищов подари на министър Желязков картина изобразяваща емблематичната за крайдунавския град часовникова кула на майстор Богдан, с което изрази своето уважение и увереност в бъдещото ползотворно партньорство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Министърът на транспорта Росен Желязков с визита в Свищов"}
{"url": "https://trud.bg/%d0%b2%d0%b0%d0%bd%d0%b3%d0%b0-%d0%b8-%d0%bd%d0%be%d1%81%d1%82%d1%80%d0%b0%d0%b4%d0%b0%d0%bc%d1%83%d1%81-%d0%bf%d1%80%d0%b5%d0%b4%d1%81%d0%ba%d0%b0%d0%b7%d0%b2%d0%b0%d1%82-%d0%bf%d0%be%d0%b6%d0%b0/", "text": "Опустошеният от пожара покрив на “Нотр Дам”. Основната версия на разследването на трагедията е злополука Фирми и милиардери даряват стотици милиони евро „От Париж няма да остане камък върху камък”. „Злото се завръща… Париж и Рим, какви казън ви очаква”.  Тези предсказания – първото на петричката врачка Ванга, а второто на най-известния пророк в историята Нострадамус, се завъртяха вчера след трагедията от понеделник вечерта в Париж, когато в християнския символ – църквата „Нотр Дам”, пламна страховит пожар. За предсказанието на Ванга, според която Париж ще е в пламъци и след това няма да остане камък върху камък, е разказала великата българска треньорка Нешка Робева, която бе близка с нея. „Не зная какво е имала предвид. Тя не обясни причината, кога и как ще се случи, дали ще стане в прекия, или преносния смисъл”, обяснявала е Робева. Появиха се предположения, че и най-прочутият в историята пророк Нострадамус е предрекъл това събитие. Твърди го британската астроложка Джесика Адамс. През XVI в. Нострадамус издава сборник с квартети (Стихове) относно предстоящи събития. Адамс цитира едно от тези предсказания, което според нея е свързано с пожара в “Нотр Дам”. “Главите на Овен, Юпитер и Сатурн…. Бог е вечен, промяна едва ли се очаква?  След дълъг, мрачен век, Злото се завръща….  Париж и Рим, каква ли казън ви очаква…” Това е стихът на Нострадамус, който според Адамс се отнася до 15 април 2019 г., съгласно разположението на планетите и зодиакалните знаци. Донякъде в унисон с пророчествата прозвуча и коментарът на Руската православна църква, направен след трагедията. “Голяма загуба, страшна поличба, чийто смисъл тепърва ще разберем”, заяви зам.-председателят на отдела по външно-църковни връзки на Руската патриаршия протойерей Николай Балашов. Той напомни, че пожарът стана в първия ден от Страстната седмица в католическия свят. Велики понеделник е денят, в който Исус гони търговците от храма. Ще възстановим историческата сграда, зарече се френският президент Еманюел Макрон, който още в първите часове на трагедията дойде на място. До късно вчера компании и милиардери обещаха общо около 600 млн. евро дарения за възстановяването на катедралата. Пожарът там бе потушен напълно 15 часа след лумването му. Огънят унищожи покрива на храма и срути шпила. Причините за стихията се разследват, но прокурорът на Париж Реми Ейц обяви вчера, че най-вероятно става въпрос за злополука и няма основание да се допуска, че е причинен умишлено.   Преди месец горя и вторият по големина храм „Сен Сюлпис” Преди по-малко от месец, на 17 март, горя и друг еблематичен храм за френската столица. Историческата църква “Сен Сюлпис”, която е втората по големина след “Нотр Дам”, придоби популярност след като в нея беше сниман блокбастърът “Шифърът на Леонардо” по едноименния роман на Дан Браун. Пламъците тръгнали по масивните врати на църквата и обхванали разположените над тях стъклописи и близко стълбище. Пламъците тогава бяха бързо овладяни, но полицаи заявиха, че пожарът е запален умишлено. Църквата “Сен Сюлпис” е построена през XVII век върху основи, датиращи от Средновековието. Декорирана е с картини на Йожен Дьолакроа, става мястото на кръщенето на не особено религиозните маркиз дьо Сад и Шарл Бодлер, както и на сватбата на писателя Виктор Юго.   Архангелски поздрав е кодиран в точка на пода Катедралата “Нотр Дам” е построена чрез таен археометричен език и сградата съдържа много кодове за употреба във висшите езотерични науки. Това разказаха пред “Труд” вчера експерти, запознати със символиката на храма.  “Дори и да бъде издигната и реставрирана, тя вече ще бъде само една сграда. Новонарисуваните “копия” никога не могат да бъдат идентични, защото ще притежават нотки на аглутинация (agglutinatio, лат. свързване, б.р.) от създаващия ги”, обясниха пред екипа ни специалистите. Строителите са следвали сонометрични правила за разпространение на ехото. Вградени са морфологични елементи на свещеното слово, както и Архангелски поздрав при 108-ма точка на пода. А самите строителни материали също са имали тайнствен благослов. Катедралата е построена в 5 различни ансамбъла. Първите два напомнят гръцкия изглед на фасадата от север и изглед отзад от юг. Третият напомня романски – основата на изток. Готически – четириъгълни фронтони, започващи от запад, и петият ансамбъл е надвърлящ, като послание за онова, което съществува като стремеж, вдъхновения и тайни послания към човечеството. Пак експерти са категорични, че целият храм е построен на базата на т.нар. “вибриращи точки” и на цветовете на името Мария. Изграждането на катедралата започва на острова Ил дьо Ла Сите в Париж през 1163 г. по време на крал Луи ХII, а първият камък е положен в присъствието на папа Александър II. Цялостната конструкция на “Нотр Дам”, както е позната до днес е завършена през 1345 г. За тези над 850 години храмът е бил свидетел на стотици значими събития от историята на Франция и Европа. Там през 1431 г. е коронясан за крал на Франция английският монарх Хенри VI, а през 1804 г. за император Наполеон Бонапарт. В катедралата е извършена беатификацията на Жана Д`Арк и са проведени погребалните церемонии в памет на покойните президенти на Франция Шарл дьо Гол и Франсоа Митеран. През вековете “Нотр Дам” е оцеляла на палежи през Френската революция от 1790-те и по време на Комуната през 1871 г. и служи за декор на романа на Виктор Юго от 1831 г. “Парижката Света Богородица с централния персонаж на Квазимодо.   Спасиха трънения венец на Христос Сред множеството съкровища, които се съхраняват в катедралата „Нотр Дам” в Париж, несъмнено едни от най-значимите за християнския свят са реликвите, свързани със Страстите Христови. А именно фрагмент от кръста, един от пироните, с които бил прикован Исус, и трънения венец, който е носил. Кметицата на френската столица Ан Идалго публикува в нощта на трагедията снимка в туитър от складово помещение с артефакти и информацията, че още докато е бушувала огнената стихия, пожарникари и доброволци са организирали жива верига, за да спасят свещените реликви. Включително короната и плаща, носени от крал Луи IХ, който придобива свещените реликви за Франция в началото на ХIII век. Огнеборците са успели също да гарантират, че изграденият още през 1401 г. оригинален църковен орган не е пострадал при бедствието. За съжаление не всички значими артефакти, пазени в катедралата са могли да бъдат спасени. Някои от по-тежките картини с рамки не са били по възможностите на пожарникарите и доброволците, а състоянието на легендарните стъклописи все още се оценява на базата на устойчивостта след пожара на мазилката и каменните структури, които ги поддържат.   Колю Фичето спрял корозия на катедралата Час след трагедията в сърцето на Париж във фейсбук се завъртя легенда, как навремето майстор Колю Фичето спасява от разрушение катедралата “Света Богородица” в Париж. Според “Дестинация Дряново” преданието се разказва от игумена на Преображенския манастир край Велико Търново архимандрит Георги. Било е по времето, когато майстор Колю Фичето градял моста над река Янтра при град Бяла, сиреч около 1866 година. Тогава се разбрало, че известната катедрала в Париж била заплашена от корозия. Забелязали, че тя започнала да се руши и дори една от стените й започнала да се пропуква. Мнозина видни архитекти се опитвали да спрат процеса на разрушението, без никакъв успех. За тази беда научава и управителят на Русенската област Митхад паша. Като френски възпитаник валията поддържал близки връзки с френското правителство. Митхад паша решил да изпрати в Париж майстор Колю Фичето. На място българският майстор открил дълбока подпочвена вода, която предизвиквала корозията. Извел водата навън, каптирал я и дори изградил малка чешмичка, от която тя да се изтича на площада. Разрушението било преодоляно, стената била възстановена. За спомен Фичето оставил до катедралата малката чешмичка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Ванга и Нострадамус предсказват пожара в „Нотр Дам”\t"}
{"url": "https://trud.bg/%d0%bb%d0%b0%d0%b2%d1%80%d0%be%d0%b2-%d1%80%d1%83%d1%81%d0%b8%d1%8f-%d0%b8-%d0%b0%d1%80%d0%b0%d0%b1%d1%81%d0%ba%d0%b8%d1%82%d0%b5-%d1%81%d1%82%d1%80%d0%b0%d0%bd%d0%b8-%d1%89%d0%b5-%d1%80%d0%b0%d0%b1/", "text": "Русия и арабските страни се договориха да продължат с работата в интерес на уреждането на ситуацията в Либия. Това заяви руският външен министър Сергей Лавров на пресконференция след приключването на руско-арабския форум за сътрудничество, провел се днес в Москва на ниво външни министри, предаде ТАСС. По думите на Лавров, Русия и арабските държави също така поддържат усилията на специалния представител на генералния секретар на ООН за Либия Гасан Саламе за нормализиране на ситуацията в северноафриканската страна. „Ние имаме обща задача – да помогнем на либийците да преодолеят разногласията и да постигнат трайна договорка за национално примирие. За тази цел Русия работи с всички политически сили в Либия без изключения“, каза Лавров. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Лавров: Русия и арабските страни ще работят съвместно за уреждане на ситуацията в Либия"}
{"url": "https://trud.bg/%d0%ba%d0%b8%d0%b0%d0%bd%d1%83-%d1%80%d0%b8%d0%b9%d0%b2%d1%81-%d0%b1%d0%b8%d0%bb-14-%d0%b3%d0%be%d0%b4%d0%b8%d0%bd%d0%b8-%d0%b2-%d1%87%d0%b5%d1%80%d0%bd%d0%b8%d1%8f-%d1%81%d0%bf%d0%b8%d1%81%d1%8a/", "text": "Популярният холивудски актьор Киану Рийвс е попаднал в черния списък на филмовата къща „Туентиът сенчъри Фокс“ и е престоял в него 14 години. Суровата мярка била предприета срещу екранния любимец, след като той отказал да се снима в лентата „Скорост-2“. Тогава той получил забрана да участва в каквато и да било продукция на „Фокс“. Първият филм „Скорост“, появил се на екран през 1994 година, изстреля Киану до върховете на световната слава, пише сайтът Контактмюзик, цитиран от БТА. Най-интересното е, че Рийвс отказал участие в „Скорост-2“, тъй като предпочел да изиграе ролята на Хамлет в регионална театрална постановка в канадската провинция Уинипег. Рийвс сравни попадането си в черния списък като „филмов затвор“. Той възобновил екранното си сътрудничество с киностудията едва през 2008 година с „Денят, в който Земята спря“. Що се касае до злополучната лента „Скорост 2“ на мястото на Рийвс да партнира на Сандра Бълок бил повикан Джейсън Патрик.", "date": "2019.04.16", "title": " Киану Рийвс бил 14 години в черния списък на Fox"}
{"url": "https://trud.bg/%d1%81%d1%82%d0%b0%d1%87%d0%ba%d0%b0-%d0%b2-%d0%b3%d1%8a%d1%80%d1%86%d0%b8%d1%8f-%d1%81%d0%bf%d0%b8%d1%80%d0%b0-%d0%ba%d0%be%d1%80%d0%b0%d0%b1%d0%b8%d1%82%d0%b5-%d0%bd%d0%b0-1-%d0%bc%d0%b0%d0%b9/", "text": "24-часова стачка на всички категории кораби на 1 май обяви Гръцката моряшка федерация, съобщи телевизия Скай. „Въпреки непрекъснатия натиск и протести и съответните обещания на компетентните власти, проблемите не само не се решават, но и продължават да се натрупват ежедневно и достигат връхна точка с прилагането на закона за намалените и специалните екипажи на средиземноморските и крайбрежните пътнически кораби, пенсиите, осигуровките и продължаващите нарушения на колективните трудови договори по отношение на работното време“, се казва в съобщение на синдиката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Стачка в Гърция спира корабите на 1 май"}
{"url": "https://trud.bg/%d0%b1%d0%be%d1%80%d0%b8%d1%81%d0%bb%d0%b0%d0%b2-%d0%bc%d1%83%d0%b5%d1%80%d0%be%d0%b2-%d0%b5-%d0%bd%d0%be%d0%b2%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%bf%d0%be%d0%bb%d0%b8%d1%86%d0%b8/", "text": "Дългогодишен служител и ръководител в СДВР застава начело на ОДМВР – Габрово. След дълги години трупан опит в редиците на СДВР, заемал различни длъжности, последните 6 години като началник отдел Охранителна полиция, от днес със заповед на министър Младен Маринов, Борислав Муеров е назначен за директор на ОДМВР Габрово. Нека с присъщите му неуморност, упоритост и професионализъм да ръководи поверените му служители и заедно да успеят да създават повече сигурност на жители и гостите на града, пишат СДВР Столична полиция в страницата си във фейсбук. От там пожелават още много здраве и професионални успехи на старши комисар Борислав Муеров и екипа му, в нелеката борба с престъпността и опазването на обществения ред за по- спокойно бъдеще. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Борислав Муеров е новият шеф на полицията в Габрово"}
{"url": "https://trud.bg/%d0%b2%d1%81%d1%83-%d1%80%d0%b0%d0%b7%d1%80%d0%b0%d0%b1%d0%be%d1%82%d0%b2%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0-%d0%b7%d0%b0-%d0%ba%d0%b8%d0%b1%d0%b5%d1%80%d1%81%d0%b8%d0%b3%d1%83/", "text": "Над 100 директори на училища, детски градини и Центрове за личностно развитие преминаха двудневен курс във ВСУ „Черноризец Храбър“ по темата „STE(А)M – Стратегии, политики, методики и практики“. STE(А)M е иновативното обучение чрез методите на природните науки, технологиите, инженеринга, изкуствата и математиката и е заложено като приоритет в политиката на МОН. То предлага нов подход във възпитанието и развитието на творческото мислене, който създава умения за решаване на реални проблеми с използване на технологиите, разбиране на важността за дизайна и изучаване на моделирането и проектирането. Целта е децата да създават и експериментират с идеи и проекти в училище, в извънкласните форми и в неформална среда, за да придобият нужните умения за професиите на бъдещето. Партньор в инициативата е община Варна, а целта е в града да бъде изградена регионална STE(A)M-партньорска мрежа, в която да се включат представители на различните научни области, подкрепящи създаването на нови практики. „Дигитализацията и компютърните науки създават необходимост от нов вид кадри. Подкрепяме тези инициативи, защото те са потребни за пазара на труда“, коментира Галина Момчева, ръководител на катедра „Информатика и компютърни науки“ във ВСУ. В рамките на обучението всички участници получиха онлайн достъп до материали в специална платформа, където ще могат да публикуват свои добри практики в областта на STE(A)M-обучението. Директорите се включиха и в работилниците на ВСУ, представящи иновативни проекти като работата с дронове, 3D-принтирането, анализа на изображения на клетки и др. Голям интерес предизвикаха и програмите по киберсигурност, които университетът разработва за обучение на подрастващи и възрастни – „Кибермагьосници“ и „Киберуниверситет за възрастни“. „Важно е да научим децата да оцеляват в трудната среда на интернет заплахите. Затова поканихме нашите партньори от Израел, които имат учебни програми и експертен опит и ще ни помогнат да обучим българските деца, учители и родители“, коментира проф. д-р Теодора Бакърджиева, зам.-ректор на ВСУ. Гост на форума бе Владимир Бронфенбренер, експерт по киберсигурност от Израел. По думите му в неговата родина е създадена много добра система за сигурност, която вече се прилага и в европейските държави.", "date": "2019.04.16", "title": " ВСУ разработва програма за киберсигурност за деца\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bc%d1%8a%d0%b6-%d0%b7%d0%b0-%d0%b7%d0%bb%d0%be%d1%83%d0%bf%d0%be%d1%82%d1%80%d0%b5%d0%b1%d0%b0-%d1%81-%d0%b4%d0%be%d0%b2%d0%b5%d1%80%d0%b8%d0%b5/", "text": "Пловдивчанин бе осъден на 1 година лишаване от свобода с 3-годишен изпитателен срок и глоба от 100 лева за злоупотреба с доверие. Присъдата на каварненските районни магистрати бе окончателно потвърдена от Добричкия окръжен съд. 46-годишният подсъдим бе признат за виновен, че е злоупотребил с доверието, гласувано му от търговско дружество. Като негов пълномощник той сключил 14 сделки за покупка на земя, като ощетил фирмата с 2,188 млн. лв. Престъплението пловдивчанинът извършил през 2007 г. С пълномощно от дружеството той изкупувал земеделски площи в района на Каварна и Шабла. При сключване на сделките договарял със собствениците една цена, а после съзнателно вписвал в нотариалните актове по-висока, която фирмата изплащала. По предварителна уговорка продавачите връщали на пълномощника разликата. Добричкият окръжен съд прие, че наложеното наказание е правилно и е съобразено с чистото съдебно минало и оказаното съдействие в хода на разследването от страна на подсъдимия. Той ще трябва да плати и разносните по делото в размер на близо 6000 лв.", "date": "2019.04.16", "title": " Осъдиха мъж за злоупотреба с доверие\t"}
{"url": "https://trud.bg/%d0%b5%d0%bb%d0%b5%d0%bd%d1%87%d0%b0%d0%bd%d0%b8-%d1%81-%d0%bd%d0%b0%d0%b3%d1%80%d0%b0%d0%b4%d0%b8-%d0%be%d1%82-%d1%81%d1%8a%d1%81%d1%82%d0%b5%d0%b7%d0%b0%d0%bd%d0%b8%d0%b5-%d0%bf%d0%be-%d1%80%d0%b8/", "text": "Риболовното състезание, което традиционно организира община Елена, събра участници от Велико Търново, Горна Оряховица, Долна Оряховица, града домакин и околните села. Лошото време не уплаши най-запалените рибари и те мятаха въдици близо три часа с надеждата да извадят най-голямата риба. Близо шесткилограмов шаран се изплъзна за секунди на Йордан Костадинов, един от най-добрите еленски риболовци. Късметът не го споходи до края на състезанието, дори и дребна рибка не се закачи на въдицата му, и бе обявен за най-големия карък. Наградата за най-голям трофей и първо място в турнира спечели Прокоп Петков. Недялко Георгиев хвана най-много риба – 3.740 кг, улов, който му отреди второ място. След него е Владислав Петков с 2.340 кг уловена риба. С тези резултати и трите купи на турнира отидоха при еленчани. Специалните купи осигури отец Милен Петров, запален рибар, който съдийства безпристрастно турнира. Всички участници получиха грамоти и поощрителни награди, също и пакет захранка, подарен от Йордан Костадинов. Риболовците събраха 160 лв. за зарибяване на язовир „Йовковци“ с бял амур. Състезанието бе добра подготовка за най-малките риболовци – деца и младежи, които ще се надпреварват на 4 май, също на яз. „Палици“. Турнирът под надслов „Без дрога с въдица в ръка“ се организира от община Елена, Местната комисия за борба срещу противообществените прояви на малолетните и непълнолетните и СЛРД „Сокол 1899“ и е във връзка със 120-годишнината на ловно-рибарското дружество в Елена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.04.16", "title": " Еленчани с награди от състезание по риболов на язовир „Палици“"}
