{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-350/", "text": "Георги Дичев, председател на Камарата на частните съдебни изпълнители, 44 г.Д-р Иван Йорданов, началник отделение по УНГ болести в УМБАЛ „Софиямед“, 52 г.О.р. Ген. Кольо Милев, депутат от БСП в 44 НС, 64 г.Проф. Красимир Спасов, режисьор, 76 г.Методи Лалов, съдия в Софийския районен съд, 42 г.Нораир Нурикян, двукратен олимпийски шампион по вдигане на тежести, 69 г.Ралица Добрева, депутат от ГЕРБ в 44 НС.Стилиян Вътев, банкер, 61 г.Проф. Стоян Кушлев, бивш председател на Комисията за установяване на имущество, придобито от престъпна дейност, 79 г.", "date": "2017.07.26", "title": " Днес да почерпят"}
{"url": "https://trud.bg/%d0%bc%d0%b1%d0%b0%d0%bf%d0%b5-%d0%b2-%d1%80%d0%b5%d0%b0%d0%bb-%d0%b7%d0%b0-96-%d0%bc%d0%b8%d0%bd%d1%83%d1%82%d0%b8/", "text": "Килиан Мбапе бе играч на „Реал“ (Мадрид) в рамките на 96 минути. Испанският вестник „Марка“ написа вчера по обяд, че „Монако“ и „Кралския клуб“ са си стиснали ръцете по трансфера на французина.„Монако“ ще получи рекордните 160 млн. евро плюс още 20 млн. под формата на различни бонуси“, написа „Марка“.96 минути след информацията от Испания се появи опровержение.„Няма сделка – написа „Скай Спортс“. – Наш източник от „Монако“ ни каза, че са отхвърлили офертата от „Реал“.“А звездата на испанците Кристиано Роналдо най-после обяви плановете за своето бъдеще и заяви категорично: „Оставам на „Стантяго Бернабеу!“.", "date": "2017.07.26", "title": " Мбапе в „Реал“ за 96 минути"}
{"url": "https://trud.bg/%d0%b0%d0%bf%d0%be%d0%b5%d0%bb-%d1%84%d0%b0%d0%b2%d0%be%d1%80%d0%b8%d1%82-%d1%81%d1%80%d0%b5%d1%89%d1%83-%d0%bb%d1%83%d0%b4%d0%be%d0%b3%d0%be%d1%80%d0%b5%d1%86/", "text": "„Апоел“ (Беер Шава) е фаворит в срещата от третия квалификационен кръг в Шампионската лига срещу „Лудогорец“. Всички букмейкърски къщи дават предимство на тима от Израел в срещата срещу българския шампион.„Еврофутбол“ оценява победата на „Апоел“ с коефициент 1.91, докато успех за „Лудогорец“ е със ставка 2.90. Букмейкърската къща „Бет 365“ оценява вероятността за домакинска победа на 2.05. Успех за тима от Разград се котира на 3.50.Вчера „Лудогорец“ направи официалната си тренировка в Беер Шева. По този начин играчите на Георги Дерменджиев направиха общо две заниманията в Израел.А Джонатан Кафу, звездата на „Лудогорец“, няма да играе в „Лацио“. Поне така твърдят в Италия. „Шансът бразилецът да премине на „Олимпико“ е 1%, заради трансферната сума, която искат българите и непостоянните игри на бразилеца“, съобщи „Скай Италия“.", "date": "2017.07.26", "title": " „Апоел“ фаворит срещу „Лудогорец“"}
{"url": "https://trud.bg/%d0%b8%d0%b2%d0%be-%d0%bd%d0%b8%d0%ba%d0%be%d0%b4%d0%b8%d0%bc%d0%be%d0%b2-%d0%be%d1%81%d1%82%d0%b0%d0%b2%d0%b0-%d0%bf%d0%be%d0%b4-%d0%bd%d0%b0%d0%b1%d0%bb%d1%8e%d0%b4%d0%b5%d0%bd%d0%b8%d0%b5-%d0%b2/", "text": "Журналистът от БНТ Иво Никодимов остава под наблюдение във Военномедицинска академия, където беше приет вчера, след като. Състоянието му е стабилно, но има наранявания по лицето, информира .Медицински екипи провеждат поредица от изследвания дали има вътрешни травми.МВР работи по версията за хулигански подбуди за нападението. Още снощи патрулите в парка са получили специален инструктаж, още повече, че това е второ нападение в рамките на два последователни дни в Борисовата градина.Засега разследващите не намират връзка между посегателството срещу журналиста и побоя над нотариус Механджийска и дъщеря ѝ ден преди това.Според полицията нападателите на Иво Никодимов може да са от известния им криминален контингент, може дори да са непълнолетни.За съжаление мястото на нападението е станало на алея в парка, където няма видеонаблюдение. Затова от снощи МВР издирва всички възможни камери, независимо чия собственост са, и иззема всички възможни записи, така че да се провери дали някоя от тях не е запечатала нападателите.Отцепен беше голям периметър от Борисовата градина и екипите на полицията претърсваха за улики за престъплението. Ако някой е бил свидетел или има информация за извършителите на непредизвиканата агресия, нека се обади на телефон 112 или в Българската национална телевизия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Иво Никодимов остава под наблюдение във ВМА"}
{"url": "https://trud.bg/%d0%b4%d0%b2%d0%b5-%d1%81%d0%b5%d0%b4%d0%bc%d0%b8%d1%86%d0%b8-%d0%be%d1%82-%d0%b6%d0%b8%d0%b2%d0%be%d1%82%d0%b0-%d0%bd%d0%b0-%d0%ba%d0%b0%d1%81%d0%b0%d0%bd%d0%be/", "text": "„„", "date": "2017.07.26", "title": " Две седмици от живота на Касано"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%b0%d1%81%d0%be%d1%86%d0%b8%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d1%82%d1%8a%d1%80%d0%b3/", "text": "-Г-н Димитров, арбитражните съдилища са възстановени у нас след промените през 1989 година, но защо едва през миналата търговските арбитражи се обединиха в Асоциация? – Ако трябва да бъдем точни, арбитражните производства са съществували и преди 1989 г. Като място за решаване на спорове на социалистически организации. Съществуващият по това време държавен арбитраж е работел по такива дела. Дълготрайно съществуване е имал и арбитражът в търговско-промишлената палата. Но наистина огромният брой арбитражни съдилища се появиха след 1989 година. Асоциацията на търговските арбитражи беше създадена през 2016 година от 3 юридически лица като учредители с няколко идеи – от една страна да осигури защита на интересите на арбитражните съдилища, като принцип. На второ място, да способства за изработване и установяване на професионални и етични правила не само от членовете на тази асоциация, но и от всички останали търговски арбитражи в България. Да популяризира арбитражното производство, като един алтернативен способ за решаване на правни спорове, който можем да кажем, че има много предимства с оглед на традиционното, държавно производство. Не на последно място – да се изработват проекти за нормативни актове и предложения за такива, които да се обсъждат от съответните органи, имащи законодателна инициатива – за промяна и усъвършенстване на съществуващото законодателство. Задачата на учредителите, която беше поставена с устава, тепърва предстои да се реализира. Но смятам, че от 2017 година бяха проведени няколко инициативи, бяха обсъдени предложенията и приетите изменения в Гражданския процесуален кодекс, както и в Закона за международното частно право относно арбитражните производства. И общо взето достигнахме до идеята, че съществува необходимост от промени, които практиката сочи, че се налагат. Възникват проблеми с арбитражните производства, които могат да бъдат предложени на едно по-широко обществено обсъждане.– Принципът на търговските арбитражи е, че „свои съдят свои“ – как тогава се гарантира безпристрастност на решенията? – Безпристрастността се гарантира най-вече от основния принцип и най-често срещания начин в правилниците на арбитражните съдилища, който съществува в правилниците по цял свят, не само в България – че всяка от страните посочва от списъците с арбитрите един, който да участва в състава. А избраните от всяка от страните ищец и ответник избират трети. Извън това безспорно трябва да споменем, че преди изобщо да говорим за арбитражно производство, е необходимо за възникналия спор, страните да са уговорили предварително, че ще бъде разглеждан от арбитражен съд. Необходимо е в договора, който е най-честия източник на търговски и облигационни отношения, да бъде предвидено арбитражно споразумение. И това арбитражно споразумение трябва да бъде в писмена форма. То може, разбира се, да не произтича от договора, а от разменени между страните писма, фактури или други документи. Но трябва да е безспорно, че страните са се съгласили да бъдат разгледани от определен или определяем арбитражен съд при определени условия. Липсата на това арбитражно споразумение изключва изобщо компетентността на арбитражния съд да се занимава с правния спор. От друга страна, това, което е необходимо да се изтъкне е, че при всички случаи арбитражното производство е по-бързо и по-ефективно. Особено, когато става дума за търговски отношения, отколкото класическото производство, развиващо се пред съда. Макар че не е водещото, но можем да кажем, че е и по-евтино на спорещите страни.– Защо? – Най-малкото, защото спорът се разрешава от състав, който обичайно страните конституират. Обичайно производството протича пред една инстанция. Принципът е, че решенията, постановени от арбитражния съд, могат да бъдат обжалвани единствено, когато има процедурни нарушения или ако имаме произнасяне пред неарбитируем спор с оглед изискванията на закона. Като по същество при липса на такива нарушения, решенията влизат в сила. Това при всички случаи прави арбитражното производство много по-бързо от класическите две или пък три инстанции, при които се развива един граждански процес. Дължимите такси като процент обичайно при арбитражните съдилища намаляват с увеличаване на интереса. И примерно при цена на иска от 200 000 лева като предмет на правния спор, в държавното правораздаване таксата ще бъде 8000 лева, а в един арбитражен съд ще бъде около 6000 лева. Разбира се, възможността страните сами, доброволно да се съгласяват техният правен спор да бъде разрешаван от един арбитражен съд, е водещото в това диспозитивно начало. Те могат да изберат и един арбитър. Между другото, нека да кажем, че няма пречка споразумението за това спорът да бъде разрешен от един арбитражен съд или от един арбитър и след като вече спорът е възникнал. Относно т.нар. Потребителски спорове, това е единствената възможност. С измененията от миналата година потребителските спорове бяха изключени от компетентността на арбитражните съдилища – нещо, което ние като Асоциация подкрепяме по принцип. Освен, ако такова споразумение за разглеждането им не е постигнато между търговеца и потребителя, след като вече спорът е възникнал между тях.– Напоследък станаха известни случаи, при които чрез фалшиви арбитражи се правят измами, понякога за твърде сериозни суми – на какво се дължи това? – Арбитражите ad hock създават известни проблеми. Действително, през последните месеци се появиха няколко случая, които бяха огласени и в медиите. Използват се фалшиви арбитражи за постигане на едни неправомерни цели. Буквално можем да говоримза измами. Но арбитражите ad hock, както и тези, които съществуват като институции, са утвърдени и имат дълголетна история във всички страни и във всички правни системи. Важно е да подчертаем, че в изнесените случаи става дума за класическа измама, която може да се случи във всяка една сфера. Става дума за симулативен, измислен съдебен процес, който се води от несъществуващ съд – да го няма на адреса, на който се е регистрирал и т. н. Предявява се искова молба от лице, което също не съществува, което се защитава от адвокат, който също може да не съществува и всичко това води до един краен резултат – да се издаде едно решение от този „арбитражен съд“ в кавички, въз основа на което решение може да бъде издаден изпълнителен лист и да се започне изпълнение с частен съдебен изпълнител, например. Това поставя в опасност интереса на потърпевшата страна.– Т.е. с подобна схема измамници могат да изкарат съдебен лист на резиденция „Бояна“, примерно? – Хайде да не говорим за резиденция „Бояна“, защото трудно някой ще насочи изпълнение срещу подобен имот. Но срещу имущество, банкови сметки на едно търговско дружество, това не е изключено, тъй като самите документи са оформени и вече с издаден изпълнителен лист, който става официален документ. И въз основа на който може да се образува и да се осъществи изпълнителното производство, така се създава в известен смисъл опасност. Не можем да кажем, че тя не съществува. Разбира се, затова има средства, с които тези проблеми могат да бъдат преодолени. В случая според мен се касае за класическо престъпление по смисъла на Наказателния кодекс, което трябва да бъде разследвано от органите на прокуратурата. Дълги години се говореше за публичния търговски регистър в България. За възможността да се осъществява т.нар. придобила популярност „кражба на фирми“ с фалшиви документи – от началото на тази година бяха предприети мерки. Формата на тези документи бе усложнена, изисква се нотариална заверка на подписи, съдържание. Това е мярка за преодоляване на тези имотни и други измами на практика чрез законодателните промени. Разбира се, с последните случаи може да се помисли какви допълнителни гаранции могат да се приемат в закона за международния търговски арбитраж. През миналата година едно от измененията даде възможност министерството на правосъдието чрез инспектората към министъра на правосъдието да извършва проверки по сигнали и жалби по дейността на арбитражните съдилища. Тук има много спорни моменти, но по принцип това е една от формите на контрол, които вече залегнаха в нормативен акт. Предстои да се види ефективността на тази мярка, която беше законодателно регламентирана.– А защо в миналото народно събрание не се прие да бъде създаден регистър на арбитражните съдилища? – Спорността идва от обстоятелството, че регистър на институциализирани арбитражи би могъл да съществува. Те са около 60-65 съществуващи до момента. Но на тези арбитражи, които се появяват ad hock, няма как да се създаде регистър, а и контрол много бързо може да бъде осъществен. Простият пример, който бих могъл да дам, е две страни, когато сключват договор, приемат за компетентен, че по всички спорове, които могат да възникнат по изпълнението на договора, е един професор по търговско право от Софийския университет. Може ли някой и как да осъществява контрол върху това прието от тях решение?– Кой контролира решенията на търговските арбитражи – с въпроса „кой ще пази пазачите“? – Въпросът „кой ще пази пазачите“ извън министъра на правосъдието – съдебен контрол се осъществява от Върховния касационен съд (ВКС). През последните години наблюдаваме сравнително ограничаване на подаване на жалби до ВКС. А другият контрол при вече споменатите случаи на измами е от прокуратурата – при тях обаче се използват привидни „арбитражни съдилища“. А по същество става дума за извършване на престъпление.– В тази връзка, ще ви върна в началото, защото и преди дни от Асоциацията на търговските арбитражи анонсирахте, че работна група ще изготви промени, касаещи арбитражното правораздаване, които ще представите през есента на вниманието на Министерския съвет и на Народното събрание. В каква посока ще са те? – Няколко групи въпроси според нас е необходимо да бъдат законодателно уредени, защото предложенията от предходното народно събрание в някои разпоредби не са довършени. Въведе се изискване например, за минимален стаж на лицата, които са в списъците на арбитражните съдилища и които спорещите страни могат да избират. Нормата въведе такова изискване заради случаи с лица, които са студенти, без практически опит. Но това не е необходимо само в областта на правото – те могат да бъдат специалисти и в други материи – икономисти и т. н. По този начин се прие един минимален стаж, но остана висящ въпросът – какво става със съществуващите списъци с арбитри? Означава ли това, че всеки арбитражен съд трябва да прегледа и да отстрани от списъците съответните лица. Едно от разрешенията, които ние предлагаме чисто практически, е самите арбитри да декларират, че отговарят на изискванията. А не да се изисква от всички предварително да подават декларации. Остана висящ въпросът и колко време се съхранява едно арбитражно дело. Законът не посочва конкретен срок. А не е възможно арбитражните дела за разлика от всички останали да се съхраняват безсрочно. Това противоречи дори на защитата на личните данни. Има още такива въпроси, които звучат на пръв поглед технически, но са важни, защото са една неотменна част от самото производство. Може би отново ще бъде повдигнат въпросът и за създаване на регистри на институциализираните арбитражи. Можем да поставим въпроса и за отговорността на арбитрите и на арбитражните съдилища.– Къде държавите позволяват повече „частно“ правораздаване? В международното частно право има принципи от дългогодишно съществуване, които са установени и арбитражът е една сериозна институция за разглеждане. Държавите, не само от ЕС, а и извън него, поначало осигуряват тази възможност особено в областта на търговското право – споровете да се разглеждат по този начин при посочените по-горе цели. Не можем да направим някакво отграничение – според мен става дума за класически институт. ", "date": "2017.07.26", "title": " Председателят на Асоциацията на търговските арбитражи Красимир Димитров пред „Труд“: Фалшивите арбитражи са класическа измама"}
{"url": "https://trud.bg/%d1%81%d1%8a%d0%b4%d1%8a%d1%82-%d0%b3%d0%bb%d0%b5%d0%b4%d0%b0-%d0%bc%d0%b5%d1%80%d0%ba%d0%b8%d1%82%d0%b5-%d0%b7%d0%b0-%d0%bd%d0%b5%d0%be%d1%82%d0%ba%d0%bb%d0%be%d0%bd%d0%b5%d0%bd%d0%b8%d0%b5-%d0%bd-2/", "text": "Съдът ще гледа днес мерките за неотклонение на  на магистрала „Тракия“, съобщи . При спецакция в събота вечер бяха арестувани шестима българи и петима чужденци от арабски произход.Схемата за трафик е ръководила 30-годишна жена. Част от престъпната група е бивш полицейски служител, както и Председателят на местната структура на НФСБ в Костинброд Анелия Велева.Операцията, проведена от пловдивски криминалисти, е подготвяна два месеца. Бежанците трябвало да бъдат транспортирани от българо-турската граница до София. По първоначални данни мигрантите са платили между 500 и 1 000 евро.Наказанието, което заплашва задържаните трафиканти, е от 1 до 6 години затвор и глоба от 5 до 20 хиляди лева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Съдът гледа мерките за неотклонение на задържаните за трафик на хора на „Тракия“"}
{"url": "https://trud.bg/%d1%81%d0%b0%d1%89-%d0%bd%d0%b0%d0%bb%d0%b0%d0%b3%d0%b0-%d0%bd%d0%be%d0%b2%d0%b8-%d1%81%d0%b0%d0%bd%d0%ba%d1%86%d0%b8%d0%b8-%d1%81%d1%80%d0%b5%d1%89%d1%83-%d1%80%d1%83%d1%81%d0%b8%d1%8f-%d0%b8%d1%80/", "text": "Камарата на представителите в САЩ гласува с мнозинство за нови по-твърди санкции срещу Русия, Иран и Северна Корея, информира „“.Законопроектът бе приет с 419 гласа „За“ срещу 3 „Против“.Говорителят на законодателния орган Пол Райън от Републиканската партия заяви, че новите санкции „затягат винтовете на нашите най-опасни противници, за да пазят американците“.Мерките отиват в сената, където се очаква също да бъдат приети след кратък дебат.Разширяването на антируските санкции подрива възможността за възстановяване на руско-американските отношения, пише руското издание „Газета“.Председателят на Комисията за международни отношения към руската Дума, Леонид Слуцкий заяви, че тези санкции ще влошат отношенията между САЩ и Русия.„Безусловно, разширяването на ограниченията подкопава възможността за възстановяване на руско-американските отношения, и ги усложнява още повече в обозрима перспектива. Възможностите за дипломатически маневри за разсичане на гордиевия възел в диалога между Русия и САЩ, стават все по-малки“, каза руският политик.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " САЩ налага нови санкции срещу Русия, Иран и Северна Корея"}
{"url": "https://trud.bg/%d0%b6%d0%b8%d0%b2%d0%be%d1%82%d0%bd%d0%be%d0%b2%d1%8a%d0%b4%d0%b8-%d1%81%d0%b5-%d0%be%d0%b1%d1%8f%d0%b2%d0%b8%d1%85%d0%b0-%d1%81%d1%80%d0%b5%d1%89%d1%83-%d1%80%d0%b0%d0%b7%d0%bf%d1%80%d0%b5%d0%b4/", "text": "Животновъди от цялата страна се обявяват срещу заповедта на министъра на земеделието и храните за разпределението на извънредната европейска помощ за 2016 г., съобщи .Според тях документът е в ущърб на малките и средни стопанства и дава предимство на големите.Седем животновъдни асоциации изпратиха протестна декларация до земеделския министър и до председателят на комисията по земеделие, храни и гори в Народното събрание.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Животновъди се обявиха срещу разпределението на европейска помощ"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6%d0%b0-%d0%bd%d0%b0%d0%bf%d0%b0%d0%b4%d0%bd%d0%b0%d0%bb-%d0%b8-%d1%80%d0%b0%d0%bd%d0%b8%d0%bb-%d0%b4%d0%b2%d0%b0%d0%bc/", "text": "Швейцарската полиция арестува мъжа, извършил  в град Шафхаузен вчера, предаде .50-годишният бездомник Франц Врузис бил задържан в Талвил, южно от Цюрих. Той има криминално досие.За издирването на нападателя, който успя да избяга, след като рани двама души в офис сграда, бяха мобилизирани десетки полицаи, специално обучени кучета и хеликоптер.Веднага след нападението полицията уточни, че не става дума за терористичен акт.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Арестуваха мъжа, нападнал и ранил двама души с моторна резачка в Швейцария"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b8%d1%8f%d1%82-%d1%81%d1%8a%d0%b4-%d1%80%d0%b5%d1%88%d0%b0%d0%b2%d0%b0-%d0%b4%d0%b0%d0%bb%d0%b8-%d1%85%d0%b0%d0%bc%d0%b0%d1%81/", "text": "Европейският съд трябва да реши днес дали ислямисткото движение „Хамас“ да бъде включено в списъка с терористични организации, съобщи .През 2014-та година, Вашингтон и Израел бяха разочаровани, когато европейски съд реши, че „Хамас“ трябва да бъде извадена от списъка на терористични организации.Днес Европейският съд ще трябва да реши подобно нещо и за бунтовническата група от Шри Ланка „Освободителните тигри на Тамил Еелам“.Ако „Хамас“ отпадне от списъка, напрегнатите израелско-европейски отношения ще бъдат поставени пред ново изпитание.Миналата седмица израелският премиер нарече европейските искания към Израел „абсолютно ненормални“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Европейският съд решава дали „Хамас“ да бъде в списъка с терористични организации"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d1%89%d0%b5-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d1%81%d1%82%d1%80%d0%b5%d0%bb%d0%b2%d0%b0-%d0%b1%d0%b0%d0%bb/", "text": "От Пентагона заявиха, че Северна Корея ще може да изстрелва балистични ракети с ядрени глави до 2018 година, съобщава „“.Това е с две години по-малко, отколкото първоначално смятаха сред американските разузнавателни среди. Новата дата е базирана на напредъка, който са отбелязали в Северна Корея след последните си ракетни изпитания.Севернокорейският диктатор Ким Чен-ун може да притежава „надеждни и способни да носят ядрени глави интерконтинентални балистични ракети“ до няколко месеца, според американски представители.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Северна Корея ще може да изстрелва балистични ракети с ядрени глави до 2018 година"}
{"url": "https://trud.bg/%d0%b4%d0%be%d0%ba%d0%bb%d0%b0%d0%b4-%d0%b2%d0%be%d0%b9%d1%81%d0%ba%d0%b0-%d0%bd%d0%b5-%d1%85%d1%80%d0%b0%d0%bd%d0%b8/", "text": "Изминават близо три месеца, откакто Красимир Каракачанов пое ръководството на Министерството на отбраната. Този период се бележи най-вече от три доклада. Два са налице, а един все още не се е появил. Със замах и завидно самочувствие още в първите си дни на главния стол на ул. „Дякон Игнатий“ №3 новият министър реши, че предшественикът му ген. Стефан Янев греши в преценката си за състоянието на отбраната и въоръжените силли през 2016 г. и веднага след първото си посещение във военно формирование (68-а бригада „Специални сили“) заяви, че ще оттегли съответния доклад. Малко по-късно правителството извърши формално този акт. Така се получи един от първите, но все още леки удари, не толкова срещу служебния кабинет на Герджиков, колкото срещу този, който го беше назначил, т.е. държавния глава. Президентът си каза, че като скъсаш диагнозата, болният едва ли ще оздравее, но, така или иначе, вече сме във втората половина на 2017 г., а правителството и парламентът не са се произнесли за състоянието на отбраната и Въоръжените сили. Нова диагноза няма и всичко е спокойно!Така стигаме до оня доклад, който все още го няма. А беше обещан. Не само обещан, но и записан в решение на правителството. В едномесечен срок от 2 юни министърът на отбраната бе задължен да  внесе за приемане в Министерския съвет Доклад за състоянието на отбраната и въоръжените сили на Република България през 2016 г. Впрочем, това решение на Министерския съвет е без никакви мотиви. Просто оттегля доклада на служебното и толкова! На самото заседание на 31 май, според стенограмата, решението минава без обсъждане, включително и без устен доклад на министъра. Показателен е обаче един друг факт.Кабинетът на Бойко Борисов оттегля доклада на следващия ден след заседанието на Консултативния съвет за национална сигурност, където, според заключителния документ, „бе демонстрирана политическа воля по отношение необходимостта да бъдат взети адекватни мерки за защита на суверенитета и териториалната цялост на страната“. Още на сутринта на следващия ден министрите оттеглиха въпросния доклад и изпълниха политическата си воля. Без да запишат обаче в решението си защо правят това. И без да кажат нито дума.  Може би това е една от причините все още да няма нов и Народното събрание да бъде в неведение какво е нужно на армията и на Въоръжените сили, като цяло. И оттам да вземе необходимите законодателни мерки.Третият докад е най-пресен. И той обаче закъснява чувствително.  Става дума за оня доклад от 22 юни на министър Каракачанов, който има задачата да поправи утвърдената от парламента схема за разсрочено плащане по проектите за придобиване на нови изтребители и патрулни кораби. И нещо, което се очаква отдавна, да стартира проектът за доставяне на бойни и спомагателни машини на Сухопътни войски. Двете седмици за задължителното обществено обсъждане минаха, но докладът не попада в дневния ред на правителствените заседания, а какво остава да влезе в парламента. Няма го, както впрочем и Докладът за състоянието на отбраната и Въоръжените сили за 2016 г., и в информацията за първото заседание на Съвета по сигурността,  проведено под председателството на министър-председателя Бойко Борисов от началото на мандата на правителството.Макар и необсъден от правителството и неприет от парламента, третият доклад обаче, се оказа много влиятелен. Съобщението за него на практика спря изпълнението на гласуваните на 2 юни м.г. от 43-ото Народно събрание решения за приемане на проекти за инвестиционни разходи „Придобиване на нов тип боен самолет“ и „Придобиване на многофункционален модулен патрулен кораб за ВМС“. Министърът не получава мандат за преговори. Впрочем у нас продължава порочната практика да се вземат решения от Народното събрание и да не се изпълняват. Още по-лошото е да не се търси отговорност от виновните лица. Ако се изпълняваше решението на парламента, договорите за самолетите трябваше да бъдат ратифицирани още през януари т.г., а инженерно-техническият и летателният състав да води шести месец обучение за новите изтребители. А след година и половина да пристигнат първите два самолета. Само, че сме средата на годната. Предстои да видим дали и проектът за корабите ще бъде изпълнен до 2021 г.Това, че доклад войска не храни, е проверена приказка. В случая, обаче, властта е длъжна да я опровергае. Включително и в буквалния смисъл. Защото при огласяването на третия, се обещаваше, че с новото разсрочване на средствата за проектите за модернизация, ще се намерят пари за повишаване заплатите на военнослужещите.Мотаенето на нещата говори за проблемиМотаенето на нещата говори за проблеми и не вдъхва голям оптимизъм. А и няма яснота за интегрираното управление на ресурсите в сферата на сигурността и отбраната. Засега се знае, че Съветът по сигурността към правителството само е обсъждал възможностите за изпълнение на това решение на Консултативния съвет за национална сигурност.", "date": "2017.07.26", "title": " Доклад войска  не храни\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%82%d0%b5-%d1%81%d0%b8%d0%bb%d0%b8-%d0%b7%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-%d0%b5%d0%bb%d0%b8%d0%bc%d0%b8%d0%bd%d0%b8%d1%80%d0%b0/", "text": "Девет бойци на „Кюрдската работническа партия“ са елиминирани в северната област на Ирак Зап, предаде Anadolu Agency.От Генералния щаб на Турция заявиха, че изтребители са извършили въздушно нападение срещу групата кюрдски бойци, които според турските власти са готвели нападения срещу военни бази.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Турските сили за сигурност елиминираха девет души от ПКК"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%b8%d0%b7%d1%80%d0%b0%d0%b7%d0%b8-%d1%80%d0%b0%d0%b7%d0%be%d1%87%d0%b0%d1%80%d0%be%d0%b2%d0%b0%d0%bd%d0%b8%d0%b5%d1%82%d0%be/", "text": "Американският президент Доналд Тръмп заяви, че е разочарован от министъра на правосъдието и главен прокурор на САЩ Джеф Сешънс, но не уточни дали ще го уволни, предаде .С изказването си Тръмп засили спекулациите, че Сешънс може да бъде освободен от поста си.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Доналд Тръмп изрази разочарованието си от министъра на правосъдието"}
{"url": "https://trud.bg/%d0%be%d0%b3%d1%80%d0%b0%d0%bd%d0%b8%d1%87%d0%b0%d0%b2%d0%b0%d1%82-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bf%d0%be-%d1%82%d1%80%d0%b0%d0%ba%d0%b8%d1%8f/", "text": "От 21.00 ч. довечера до 05.00 ч. на 27 юли движението в участъка при 42-ри километър на автомагистрала „Тракия“, в района на мотел „Ихтиман“, ще се осъществява през локалните платна вляво и дясно на съществуващите търговски крайпътни обекти. Това съобщиха от Агенция „Пътна инфраструктура“.Временната организация на движението е във връзка с демонтаж на пешеходен мост (пасарелка) над автомагистрала „Тракия“.Трафикът в посока Пловдив ще бъде пренасочен през отбивката за бензиностанция „Лукойл“ и Мотел „Ихтиман“. В посока София през отбивката за бензиностанция „Петрол“.Необходимо е шофьорите да карат внимателно и да спазват пътната сигнализация по обходния маршрут.Пешеходният мост при 42-ри км на „Тракия“ е частна собственост. Поради лошото му състояние Районна прокуратура – Ихтиман, Агенция „Пътна инфраструктура” и кмета на община Ихтиман дадоха предписания за неговото обезопасяване на фирмата собственик на съоръжението. Фирмата отказа да предприеме действия по неговото обезопасяване и предпочете да го премахне.Утрешният демонтаж на пасарелката се извършва със заповед за временна организация на движението на директора на ОПУ София и е за сметка на фирмата собственик на съоръжението, която трябва да приключи с премахването му от АМ „Тракия” до 5 ч. сутринта на 27 юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Ограничават движението по „Тракия“ край Ихтиман заради демонтаж на мост"}
{"url": "https://trud.bg/%d0%b5%d0%ba-%d1%80%d0%b0%d0%b7%d0%b3%d0%bb%d0%b5%d0%b6%d0%b4%d0%b0-%d1%81%d0%b8%d1%82%d1%83%d0%b0%d1%86%d0%b8%d1%8f%d1%82%d0%b0-%d1%81-%d0%bd%d0%be%d0%b2%d0%b5%d1%82%d0%b8-%d1%81%d0%b0%d0%bd%d0%ba/", "text": "Европейската комисия ще разгледа последните събития около ситуацията с американските санкции срещу Русия по време на заседание, предава .„Обсъждането ще се води от заместник-председателите на Европейската комисия Катайнен и Шефчович, и разбира се, еврокомисарят по енергетиката и климатичните промени Ариас Канете“, съобщи прессекретаря на ЕК на Маргаритас Схинас.По-рано тази седмица, Схинас заяви пред журналисти, че Европейският съюз наблюдава подготовката за нови американски санкции към Русия с „с известно притеснение в перспектива на независимостта и безопасността на енергийното снабдяване на ЕС“.Днес стана ясно, че Камарата на представителите в САЩ е гласувала с мнозинство за по-твърди санкции срещу Русия, Иран и Северна Корея. Законопроектът е приет с 419 гласа „За“ и само 3 „Против“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " ЕК разглежда ситуацията с новети санкциите на САЩ срещу Русия, Иран и Северна Корея"}
{"url": "https://trud.bg/%d1%81%d0%b5%d0%bb%d0%be-%d0%b2-%d0%ba%d0%b8%d1%80%d0%b3%d0%b8%d0%b7%d1%81%d1%82%d0%b0%d0%bd-%d0%b7%d0%b0%d0%b1%d1%80%d0%b0%d0%bd%d0%b8-%d0%b0%d0%bb%d0%ba%d0%be%d1%85%d0%be%d0%bb%d0%b0-%d1%83%d0%bd/", "text": "Село в Киргизстан забрани алкохола, като унищожи всички налични спиртни напитки в района.Жителите на село до древния град Ош решиха да спрат употребата на алкохол след новината, че местен мъж убил жена си, докато бил много пиян. Освен че подложиха на гласуване пълната забрана, те стигнаха и по-далеч – събраха местна валута, равняваща се на 6000 долара, за да изкупят всички бутилки със спиртни напитки от магазините, извозиха ги с камиони и ги унищожиха с булдозер, информираАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Село в Киргизстан забрани алкохола, унищожи всички бутилки с булдозер"}
{"url": "https://trud.bg/%d0%bf%d0%be%d0%b6%d0%b0%d1%80-%d0%b5%d0%b2%d0%b0%d0%ba%d1%83%d0%b8%d1%80%d0%b0-%d0%ba%d0%be%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%b2-%d1%86%d0%b5%d0%bd%d1%82%d1%8a%d1%80%d0%b0-%d0%bd/", "text": "Живущи в кооперация в центъра на Велико Търново тази нощ са били евакуирани заради пожар, съобщиха от Районната служба „Пожарна безопасност и защита на населението”.Сигнал за горящ апартамент на ул. „Зеленка” е подаден в 2,14 ч. в Oперативен център – Велико Търново.На място са се отзовали петима огнеборци с два специализирани автомобила, както и оперативната следствена група на Районното полицейско управление.Пожарът унищожил мебели, бяла и черна техника, а опушените стени са над 200 квадратни метра. Спасени от поражения са съседните четири апартамента.Причината за огнената стихия все още се установява, уточняват от пожарната.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Пожар евакуира кооперация в центъра на Търново"}
{"url": "https://trud.bg/%d0%b8%d0%b2%d0%be-%d0%bd%d0%b8%d0%ba%d0%be%d0%b4%d0%b8%d0%bc%d0%be%d0%b2-%d0%bd%d0%b0%d0%bf%d0%b0%d0%b4%d0%b5%d0%bd%d0%b8%d0%b5%d1%82%d0%be-%d1%81%d1%80%d0%b5%d1%89%d1%83-%d0%bc%d0%b5%d0%bd-%d0%b1/", "text": "Журналистът Иво Никодимов,  в София, заяви пред , че най-вероятно става дума за хулиганско деяние, а не за планирано действие, защото това не е обичайният му маршрут. Иво Никодимов описа нападателите си като млади, стройни момчета на видима възраст около 20 години, които приличат на членове на футболни агитки. Той повтори, че нападателите не са поискали нищо от него и не са се опитали да го ограбят.„Един човек ми се притече на помощ и тогава тримата са се оттеглили. Ще съдействам максимално на полицията, давам си сметка, че това е търсене в купа сено. Нищо не поискаха от мен – може би не им е стигнало времето да ме приведат в безпомощно състояние и да ме ограбят“, казва журналистът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Иво Никодимов: Нападението срещу мен беше по хулигански подбуди"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d0%bf%d1%80%d0%b0%d0%b2%d0%be%d0%bc%d0%be%d1%89%d0%b8%d1%8f%d1%82%d0%b0-%d0%bd/", "text": "Парламентът ще реши дали да прекрати правомощията на депутата от ГЕРБ Живко Мартинов. Това предвижда седмичната проектопрограма за работа на Народното събрание.Мартинов посочи в заявление, че иска да бъде освободен като народен представител, за да не пречи на разследването и за да не руши авторитета на партия ГЕРБ.Миналия петък главният прокурор Сотир Цацаров поиска и получи имунитета на депутата, който е обвинен, че е спекулирал с името на Бойко Борисов и така е успял получил с 4 тона суджук, пастърма и филе.В пленарната зала на вниманието на депутатите се поставят и промените в Закона за държавните помощи. Целта на законопроекта е да се засили контролът при разходването на държавни помощи съобразно предназначението им.Народното събрание ще гласува на първо четене промени в Кодекса на труда, чиито цели са да се предостави допълнителна защита на работниците и служителите в случаите на неизплатени заплати.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Парламентът решава за правомощията на Живко Мартинов"}
{"url": "https://trud.bg/%d0%bc%d1%81-%d1%80%d0%b5%d1%88%d0%b0%d0%b2%d0%b0-%d0%b7%d0%b0-%d1%83%d1%87%d0%b0%d1%81%d1%82%d0%b8%d0%b5%d1%82%d0%be-%d0%bd%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8%d1%82%d0%b5/", "text": "На редовното си правителствено заседание Министерският съвет ще реши за прекратяване участието на формирования и военнослужещи от въоръжените ни сили в операцията на международните сили за поддържане на сигурността (ISAF) в Aфганистан.Ще бъде разрешено участието на до 110 военнослужещи с личното им въоръжение и екипировка и военна техника от въоръжените ни сили в мисията на НАТО за подготовка, съветване и подпомагане в Афганистан „Решителна подкрепа“.Предстои министрите да разгледат и решат за проект на постановление за одобряване на вътрешнокомпенсирани промени на утвърдените разходи по области на политики/бюджетни програми по бюджета на Министерството на труда и социалната политика за 2017 г.Кабинетът ще разгледа и проект на решение за разрешаване преминаването през и пребиваването на територията на България с невоенен характер на съюзнически и чужди въоръжени сили във връзка с провеждането на съвместната българо-американска подготовка „Black Sea Rotational Forces – 17.1“ – Platinum Lion 17-2.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " МС решава за участието на въоръжените ни сили в Афганистан"}
{"url": "https://trud.bg/%d0%bc%d0%b0%d1%80%d0%b8%d0%b0%d0%bd%d0%be-%d1%80%d0%b0%d1%85%d0%be%d0%b9-%d1%89%d0%b5-%d1%81%d0%b2%d0%b8%d0%b4%d0%b5%d1%82%d0%b5%d0%bb%d1%81%d1%82%d0%b2%d0%b0-%d0%b2-%d0%bf%d1%80%d0%be%d1%86%d0%b5/", "text": "Мариано Рахой е първият испански премиер, който ще бъде разпитан във връзка с обширна корупционна мрежа, в която участват депутати от неговата партия, съобщи „Файненшъл Таймс“.Рахой се опита да избегне появата си в съда като обяви, че това е безсмислено разходване на публични средства. Съдът обаче не уважи причината.Премиерът ще свидетелства в Националния съд, където се гледат деликатни дела. Като министър-председател, той има право да не сяда на обичайното място за свидетели, а зад подиума, също като съдиите.Подсъдимите за финансови злоупотреби са 37 души.По време на показанията му се очаква пред съда да има граждански протест срещу корупцията.Рахой управлява страната от края на 2011 г. След поредица от вътрешнопартийни афери, Народната пария, на която той е лидер, изгуби абсолютното си мнозинство в парламента в края на 2015 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Мариано Рахой ще свидетелства в процес за корупция"}
{"url": "https://trud.bg/%d0%bf%d1%80%d0%be%d1%84-%d0%ba%d0%b0%d0%bc%d0%b5%d0%bd-%d0%bf%d0%bb%d0%be%d1%87%d0%b5%d0%b2-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%b7%d0%b0-%d0%bf%d0%be%d1%81%d1%82%d0%b0-%d1%83%d0%bf/", "text": "Единственият кандидат за поста управител на Националната здравноосигурителна каса проф. Камен Плочев ще бъде изслушан днес в комисията по здравеопазване на парламента.Проф. Плочев е началник на Клиниката по инфекциозни болести към Военномедицинска академия. Дни наред продължи проверката дали той отговаря на условията, за да заеме длъжността. Ако кандидадатурата му бъде приета от парламента, професор Плочев ще замени на поста Глинка Комитов, който миналия месец подаде оставка по лични причини.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Проф. Камен Плочев, кандидат за поста управител на НЗОК, ще бъде изслушан в комисията по здравеопазване"}
{"url": "https://trud.bg/%d0%bd%d0%b0%d0%b9-%d0%bc%d0%b0%d0%bb%d0%ba%d0%be-10-%d1%85%d0%b8%d0%bb%d1%8f%d0%b4%d0%b8-%d0%b4%d1%83%d1%88%d0%b8-%d1%81%d0%b0-%d0%b5%d0%b2%d0%b0%d0%ba%d1%83%d0%b8%d1%80%d0%b0%d0%bd%d0%b8-%d0%b2/", "text": "Най-малко 10 хил. души са евакуирани в рамките на нощта заради горски пожар, избухнал в южната част на Франция, където вече бушуват няколко огнени стихии, предава AFP.„Евакуацията на най-малко 10 хил. души е резултат от разрастването на огъня. Това е район, който удвоява или утрои своето население през лятото“, уточни служител на противопожарната служба.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Най-малко 10 хиляди души са евакуирани във Франция заради горски пожари"}
{"url": "https://trud.bg/%d1%80%d0%b5%d0%bf%d1%83%d0%b1%d0%bb%d0%b8%d0%ba%d0%b0%d0%bd%d1%86%d0%b8%d1%82%d0%b5-%d0%b2-%d1%81%d0%b0%d1%89-%d0%bd%d0%b5-%d1%83%d1%81%d0%bf%d1%8f%d1%85%d0%b0-%d0%b4%d0%b0-%d0%bf%d1%80%d0%be%d0%ba/", "text": "Републиканците в американския Сенат не успяха да постигнат пълна или частична замяна на Закона за достъпни здравни грижи, известен като Обамакеър, предаде . При гласуването те не събраха необходимите 60 гласа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Републиканците в САЩ не успяха да прокарат законопроекта си за замяна на Обамакеър"}
{"url": "https://trud.bg/%d0%bc%d0%bb%d0%b0%d0%b4%d0%b5%d0%bd-%d0%bc%d0%b0%d1%80%d0%b8%d0%bd%d0%be%d0%b2-%d0%bd%d0%b0%d0%b4-200-%d0%bb%d0%b8%d1%86%d0%b0-%d1%81%d0%b0-%d1%80%d0%b0%d0%b7%d0%bf%d0%b8%d1%82%d0%b0%d0%bd%d0%b8/", "text": "През изминалата нощ са били разпитани над 200 лица, които са в контингента на заподозрени, определен от показанията на пострадалия Иво Никодимов, заяви главният секретар на МВР Младен Маринов пред  във връзка с вчерашния .„„Цяла нощ колегите работят, включително и с пострадалия. Около 200 лица от контингента, който определихме като профил на база на показанията му, са водени в районните управления с цел сверяване на алиби, къде са били по това време, какво са правили. Показали сме фото албум на пострадалия на лицата от контингента. Имаме профил на извършителите“, каза Маринов и добави, че подобен вид престъпления без видим мотив са най-трудни за разкриване.Той се обяви против „популистки мерки“ като това да разположи ненужно много полицаи в тази част на Борисовата градина.Насочваме се по-скоро към престъпление от омраза, тъй като в този район на парка преди години сме имали по-тежки нападения, посочи главният секретар на МВР.„По начина на действие, по мотива, който има, а той се очертава все повече като хулигански подбуди. Това престъпление е от този тип, който няма конкретен мотив. Те са наистина трудни за разкриване. Събрани са много камери, които ще се гледат в днешния ден. Ще се анализира маршрутът на пострадалия и дали някой върви след него или го е пресрещнал. Тази част на парка е значително по-необлагородена в сравнение с частта под алея „Яворов“, коментира Маринов.Той уточни, че има камери и районът им е много познат по отношение на камери и пътеки, тъй като там дълго време са работили по случая с Борисовата градина. „В тази посока се беше оттеглил извършителят тогава. Най-често тези извършители в живота си са страхливи хора. Определено тези хора нападат в гръб и се оттеглят бързо. В групата, в която те живеят, тази атака им вдига рейтинга. По този начин си вдигат рейтинга. Данните са за три лица, които пострадалият е възприел. Той даде общи насоки за профила на лицата. Целта ни е да установим местонахождението и всички лица, които са проявявани по такъв тип деяния“, каза още главният секретар на МВР.Той уточни, че впечатлението му е, че нараняванията върху лицето на Иво Никодимов може да се получат и от удар с юмрук, но е твърде вероятно лицето да е имало бокс или пръстен.По въпроса с арестуваните наскоро лица по обвинение за трафик на хора, сред които е член на НФСБ, партия от коалицията на Обединените патриоти, Младен Маринов заяви, че групата е била наблюдавана в продължение на два месеца, а след като са събрани достатъчно доказателства, органите на реда са направили нужните стъпки.Той отказа да коментира колко са групите, които МВР наблюдава за трафик на хора, защото това е класифицирана информация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Младен Маринов: Над 200 лица са разпитани тази нощ във връзка с нападението над Иво Никодимов"}
{"url": "https://trud.bg/%d0%b8%d1%81%d0%bb%d1%8f%d0%bc%d1%81%d0%ba%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%b2-%d0%b8%d1%80%d0%b0%d0%ba-%d0%bd%d0%b0%d1%87%d0%b0%d0%bb%d0%be%d1%82%d0%be-%d0%ba%d1%80%d0%b0%d1%8f/", "text": "Превземането на гр. Мосул, сочен за столицата на т.нар. Ислямска държава в Ирак, беше отбелязано като края на тази групировка на територията на Ирак. С началото на края обикновено идва време и за някои изводи как се стигна до това, защо толкова време продължи и какво ще следва.В началото беше идеологията на „Ал Кайда“, както и самата групировка в Ирак, нейният лидер, Абу Мусаб аз-Заркауи. Сформиране на „Ал-Кайда в Ирак“, преименуването в ИД в Ирак стана именно в северозападната зона на Ирак. Мосул беше последният от големите градове, който беше превзет от САЩ през 2003 година, бастионът на сунитската управляваща номенклатура. Именно там в бой с 101-ва въздушно-щурмова дивизия загиват двама от синовете на Саддам Хюсейн – Кусей и Удай. Разгромът на армията на Саддам не доведе до края на войната. Разпадът на държавата, дългата липса на силна централна власт и зародилата се съпротива даде възможност за сформирането на множество радикални групировки, включително и стичането на огромно количество екзалтирани чуждестранни наемници. Един от тях е и йорданецът аз-Заркауи, който след положената клетва за вярност пред Осама бин Ладен и провъзгласяването му за „емир“на афганистанския град Херат, се прехвърли в Ирак и там създаде „Базата (“Ал Кайда“) на джихада в Месопотамия“, впоследствие „Ал Кайда в Ирак“. Освен с ненавистта си към чужденците (атентатите срещу мисията на ООН и посолството на Йордания), тази групировка се отличава и с омразата към шиитите. В град Наджаф, до мавзолея на основния светия на шиизма – имама Али, се врязва кола с 250 кг взрив управлявана от бащата на жената на аз-Заркауи. В кратера загиват над 150 души, включително и лидерът на иракските шиите, председателят на Висшият съвет на ислямската революция в Ирак, аятоллах Мохамед Бакр ал-Хаким заедно и с идеята за обединението на шиитите в региона. Следват боевете с американците във Фалуджа и Рамада и др., а едновременно с това продължи антишиитската офанзива.През 2005 г. в Ирак идва на власт правителството на Нури-ал-Малики, известен дисидент срещу Саддам Хюсеин и прекарал в изгнание 12 години в Иран, макар и светски, но все пак шиит. „Ал-Кайда в Ирак“ се активизира значително, през 2006 г. е взривена светинята за шиитите „Златна джамия“ в гр. Самара, вследствие на което групировката постига целта си – избухва религиозна война между шиитите и сунитите в Ирак. Всичко това затвърди имиджа на групировката, а оттам и увеличи притока както на чуждо финансиране, така и на джихадисти-интернационалисти, бивши военни от армията на Саддам, активисти на партията БААС и служители на специалните служби. Това вече беше напълно самостоятелно образувание, в списъка на международните спонсори на тероризма, със собствена военна структура, международни канали за финансиране и набиране на доброволци, способно да съществува независимо дори от загубата на водача си. Аз-Заркауи беше ликвидиран от американски дрон заедно с още шестима от командирите си.След обединяването с още шест радикални групи същата година се преименува в „Ислямска държава в Ирак“(ИДИ) с лидери Абу-Айюб-ал-Масри и Абу-Умар-ал-Багдади. Започват сериозни боеве и крупни настъпления в провинция Анбар, Рамада, Салах-ад-Дийн и Баакуба-Дияла. САЩ увеличават драстично групировката си в Ирак, изпратени са повече от 20 000 души, 5 плътни експедиционни бригади, увеличава се срокът на вече дислоцираните в Ирак съединения, като общата численост от 132 000 към октомври 2007 г. достига 171 000 души, а заедно с коалиционните сили – до 182 000 души. Иракската армия достига 165 500, а полицията 194 200 души, общо 541 700. Въпреки изпратените допълнително сили, офанзивата на джихадистите не е овладяна, като тяхната численост нараства до 94 000 души.Стабилизиране на положението е постигнато едва след намесата на Иран и прекратяването на огъня от контролираната от тях шиитска групировка „Армията на Махди“, което освобождава сили за борбата с ИДИ. Групировката се оттегля в провинция Ниневия с център Мосул, който е единственият от трите многомилионни града – Багдад и Басра, където болшинството от населението са араби-сунити. През 2011 г.след изтощителна военна кампания, множество жертви и никаква перспектива да се създаде единна и управляема държава, международната коалиция взема решение за значително съкращаване на контингента там и прехвърляне на бойните действия на иракската армия. Преди това започва операция по ликвидирането на главатарите на основните въоръжени групи. До края на годината от 42 лидери, 34 са ликвидирани, включително и двамата главатари на ИДИ. Начело застава Абу-Бакр-ал-Багдади.През 2011 година американските войски напускат Ирак, чуждите контингенти даже по-рано, а тяхната роля е заета от 678 000 (!) Иракски сили за сигурност, най-многочислените въоръжени сили от Мароко до Китай. Разгромът им пред Мосул само две години след това беше пълен. Четири бригади от ИД, водени от Абу-Амър, той и Ал-Шишани (чеченецът), той и Тархан Батирашвили, грузинец по произход, интербригадист-джихадист, почти от ход, само за 6 дни на 10.06.2014 г. превземат многомилионния град, за чието освобождение бяха нужни цели 3 години. Разграбват клона на Иракската банка с близо 580 млн. щ. д. и обявяват Халифат със столица Мосул и емир Абу-Бакр-ал-Багдади. Следват превземането на гр. Тикрит, Тал-Афар и боевете за предградията на самия Багдад, където летището беше спасено след намесата на щурмово авиокрило на американските хеликоптери „Апач“.За такова развитие спомага както безогледната политика на иракския министър председател Нури-ал-Малики, който раздели страната на шиити и сунити и по този начин предизвика въстанието в сунитските провинции на Мосул-Тикрит-Рамада, така обаче и развихрилата се вече война в Сирия. Търсейки поддръжници срещу Башар Асад на полето на сражението, много от монархиите в Залива директно се обърнаха към ИДИ, която на летящото килимче от техните долари укрепи позициите си в Ирак и създаде своя клонинг „Ал-Кайда в Сирия“, а същите тези джихад-интербригади на Ал-Шишани (Тархан Батирашвили) превзе сирийския град Ракка и прерастна в ИДИЛ. За тази помощ от Саудитска арабия и Катар иракският премиер ал-Малики официално постави въпроса на международната сцена. И тук можем да видим една от главните особености на ИД – това е пряката зависимост на дейността й в Ирак от войната в Сирия и обратно. След непоправимите загуби, които получи ИД в Сирия, изведнъж се появиха много желаещи да освободят и иракския Мосул и в тази коалиция на доброжелатели можем да видим бъдещите противоречия. В самите Иракски сили за сигурност, които на практика са разделени на две сунитски и шиитски сили за сигурност, имаше напрежение кои части ще доминират в града. След първия щурм, когато на практика сунитските бригади бяха унищожени, но закрепиха плацдарм, от Багдад не беше допуснато развитието на успеха,защото за целта трябваше да бъдат вкарани шиитските бригади, а това означава влиянието на Иран в последствие. В този вакуум се появиха и другите „доброжелатели“ – Турция предложи безвъзмездната си помощ за Мосул, защото вече е силно притеснена от на практика изолирането й от региона, руснаците не й позволиха да участва в превземането на Алепо, американците я „отрязаха“ от офанзивата срещу гр.Ракка, където Ердоган предлагаше войски, отново безвъзмездно разбира се, а на всичкото отгоре след като в боевете за Мосул бяха задействани около 54 000 кюрдски пешмерга, Анкара определено има притеснения, особено след обявеният за септември референдум за независимост от Иракски Кюрдистан. Саудитска Арабия и останалите сунитски монархии изтръпват от ужас този единствен милионен сунитски град в Ирак и основен нефтодобиващ център да попадне под влиянието на шиитски Техеран. Русия не би искала отново повторението на сценария, безконтролен сунитски Мосул, радикализация със заливни пари и нова вълна джихадисти в Сирия, а Иран същото, но в обратна източна посока.И въпреки проведения на 15.07.2017 г.военен парад в Багдад в чест на освобождението на Мосул, битката за града ще продължава Post-factum , както и с идеологията на ИД, поради простата причина,че тази идеология не е тяхна, тя беше на „Ал-Кайда“, получи нови дрехи в ИД, а докато няма единна борба срещу радикалния исламизъм, съвсем скоро ще получи и поредния нов външен вид.", "date": "2017.07.26", "title": " Ислямска държава в Ирак – началото, краят и Post-factum\t\t\t"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%bf%d1%80%d0%b5%d0%ba%d1%80%d0%b0%d1%82%d0%b8-%d0%bf%d1%80%d0%b0%d0%b2%d0%be%d0%bc%d0%be%d1%89%d0%b8%d1%8f%d1%82%d0%b0-%d0%bd/", "text": "Парламентът прекрати правомощията на народния представител от ГЕРБ Оставката му бе приета със 170 гласа „за“, 3 „против“ и 7 „въздържал се“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Парламентът прекрати правомощията на депутата Живко Мартинов"}
{"url": "https://trud.bg/20-%d0%b3%d0%be%d0%b4%d0%b8%d1%88%d0%b5%d0%bd-%d1%80%d0%b0%d0%b7%d0%bd%d0%be%d1%81%d0%b2%d0%b0%d1%87-%d0%bd%d0%b0-%d1%85%d1%80%d0%b0%d0%bd%d0%b0-%d0%bf%d1%80%d0%be%d0%b8%d0%b3%d1%80%d0%b0-%d0%be%d0%b1/", "text": "Разносвач на храна инсценира грабеж, след като похарчи оборота си от 600 лева в казино, съобщиха от Областната дирекция на МВР – Бургас.В неделя около 23.00 часа в Районно управление „Полиция” – Несебър е получено съобщение от 20-годишния с инициали Д.М. от село Енина, Старозагорско, работещ, като разносвач на храна към ресторант в Слънчев бряг. Той е заявил, че час по-рано преминавайки със служебния си велосипед по уличката до хотел „Хризантема”, водеща към медицински център „Аштън Хол”, е пресрещнат от четирима мъже, които след привеждане в безпомощно състояние, му отнели мъжка кожена чанта, съдържаща сумата от 600 лв. и връзка с ключове, след което избягали в посока автогарата в курорта.В резултат на бързите полицейски действия са установени множество разминавания в показанията на пострадалия и реалната фактическа обстановка, като е констатирано, че Д.М. съзнателно заблуждава полицейските органи.В деня на инцидента (в работното си време) посетил казино към хотел „Хризантема”, където проиграл сума приблизително равна на заявената от него. Притиснат от обстоятелствата Д.М. признал, че излъгал и заявил неистина, като по този начин ангажирал множество човешки ресурс и материално техническо оборудване, които биха могли да бъдат насочени в друга посока за разкриване на реални престъпни посегателства.Работата по случая продължава от служители на Районно управление „Полиция” – Несебър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " 20-годишен разносвач на храна проигра оборота си в казино и инсценира грабеж"}
{"url": "https://trud.bg/%d0%b5%d1%80%d0%b4%d0%be%d0%b3%d0%b0%d0%bd-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%bc%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b0-%d0%b7%d0%b0-%d0%b4%d0%be%d1%81%d1%82%d0%b0/", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган говори вчера в Меджлиса пред нейната парламентарна група, като засегна и въпроса за преговорите с Русия за ракетните комплекси S-400, предаде ДХА.„Снощи един журналист ме попита дали договорът за доставки на руските ракетни комплекси S-400 ще предизвика напрежение в отношенията със САЩ. Отговорих му – защо да предизвика напрежение? Всяка държава търси възможности за своята собствена сигурност. Това е за предпочитане, особено ако има опции за съвместно производство. Самото търсене на подобни възможности е продукт на това, че ние дълги години не сме успявали да направим със САЩ исканото от нас. Гърция, която от години е член на НАТО, използва руски ракети S-300 и никой не повдига глас. Когато стане въпрос за Турция, защо толкова много се безпокоят? Ние понастоящем сме предприели нужните стъпки с Руската федерация, вече положихме и подписите. Дай боже, в най-скоро време да видим S-400 в Турция. Ще поискаме и процес на тяхното съвместно производство.”, обясни Ердоган пред турските депутати.Същевременно засега Москва се въздържа от коментар по темата и конкретно за въпросните последни изявления на Ердоган за S-400. „Не коментираме този въпрос”, заяви за ТАСС говорителят на Кремъл Дмитрий Песков, цитиран от ДХА.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Ердоган: Подписахме договора за доставки на руските ракетни комплекси S-400"}
{"url": "https://trud.bg/%d0%bc%d1%83%d0%b7%d0%b5%d1%8f%d1%82-%d0%b2-%d1%81%d0%b0%d0%bd%d0%b4%d0%b0%d0%bd%d1%81%d0%ba%d0%b8-%d0%bf%d0%be%d0%bb%d1%83%d1%87%d0%b8-%d0%b1%d0%b5%d0%b7%d1%86%d0%b5%d0%bd%d0%b5%d0%bd-%d0%b5%d0%ba/", "text": "Уникално мраморно изображение на мъж, за което археолозите предполагат, че е едно от най-ранните изображения на Христос, е сред новите попълнения на експозицията в музея в Сандански, информира . Над 10 хиляди души от страната и чужбина са посетили за последните шест месеца археологическия парк в града.В новите експозиции на музея туристите вече могат да видят ценни археологически находки, разкриващи историята на древния град. Сред откритията е мраморно изображение на мъж, за което археолозите предполагат, че е едно от най-ранните изображения на Христос.Мраморната находка е част от колона, върху която е изваян образа на мъж. Открита е преди няколко години в централния кораб на раннохристиянската Епископска базилика от 5-6 век. Според археолозите това е едно от най-ранните изображения на Иисус Христос от времето на 6-и век. Доказателство за това историците откриват и в раннохристиянските символи, свързани с Господ и изваяни върху древната находка.„Това е мраморно изображение с много високо качество на Иисус Христос заедно с Божия агнец. Те са синоними, споменават се още в Евангелието на Йоан. Те за изключително редки като изображение.“, коментира директорът на Археологическия музей в гр. Сандански Владимир Петков.Археолозите смятат, че ценната скулптурна находка е била елемент от храмовата архитектура на базиликата и свързана с религиозните практики, извършвани в храма. Най-вероятно тя е била издигната на постамент.„Явно е заемала централно място, тъй като това е изображение, което хората са почитали. Най-вероятно е имало и литургия около нея, палели са свещи, така че това е един от идолите в Епископската базилика.“, каза още Петков.Уникалната находка вече е показана в новата експозиция на археологическия музей.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Музеят в Сандански получи безценен експонат"}
{"url": "https://trud.bg/%d0%b4%d0%b5%d0%bf%d1%83%d1%82%d0%b0%d1%82%d0%b8%d1%82%d0%b5-%d0%bf%d1%80%d0%b8%d0%b5%d1%85%d0%b0-%d0%bf%d1%80%d0%be%d0%bc%d0%b5%d0%bd%d0%b8-%d0%b2-%d0%b7%d0%b0%d0%ba%d0%be%d0%bd%d0%b0-%d0%b7%d0%b0/", "text": "Парламентът прие промени в Закона за Българската банка за развитие (ББР), подобряващи прилагането на политиките за малките и средни предприятия.„За“ промените на първо четене гласуваха 163 народни представители, „против“ – 0, „въздържали се“ – 0 , с което той бе приет.По предложение на председателя на Бюджетна комисия и депутат от ГЕРБ Менда Стоянова промените бяха гласувани и приети на второ четене. Законопроектът предвижда министърът на икономиката да бъде определен за орган, упражняващ правата на държавата в капитала на ББР.Според вносителите от Министерски съвет по този начин ще се подобри координацията и ефективността по дефиниране и прилагане на държавните политики в подкрепа на малките и средните предприятия и повишаване конкурентоспособността на българската икономика като цяло.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Депутатите приеха промени в Закона за Българската банка за развитие\t\t\t"}
{"url": "https://trud.bg/%d0%b2%d0%be%d0%b5%d0%bd%d0%bd%d0%be%d1%81%d0%bb%d1%83%d0%b6%d0%b5%d1%89%d0%b8-%d0%be%d1%82-%d0%b2%d1%81%d1%81-%d0%bf%d0%be%d0%bc%d0%be%d0%b3%d0%bd%d0%b0%d1%85%d0%b0-%d0%b2-%d0%b3%d0%b0%d1%81%d0%b5/", "text": "Военнослужещи от Военновъздушни сили успешно оказаха помощ за погасяване на пожарите в Черна гора. От 19 до 24 юли 11 военнослужещи и вертолет се включиха в гасенето на пожари на територията на Подгорица, предава  По време на участието си двата екипажа с командири подполковник Димитър Павлов и майор Йордан Йорданов обляли терена с приблизително 430 тона вода за над 26 часа във въздуха. През цялото време работата им е била затруднена заради различната височина на терена в района на града, но благодарение на професионализма си българските военнослужещи се завърнаха благополучно в автобаза „Крумово“ след последната им завършена задача на 24-и юли.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Военнослужещи от ВСС помогнаха в гасенето на пожарите в Черна гора"}
{"url": "https://trud.bg/%d1%80%d0%b5%d0%ba%d1%81-%d1%82%d0%b8%d0%bb%d1%8a%d1%80%d1%81%d1%8a%d0%bd-%d0%bd%d1%8f%d0%bc%d0%b0-%d0%bf%d0%bb%d0%b0%d0%bd%d0%be%d0%b2%d0%b5-%d0%b4%d0%b0-%d0%bf%d0%be%d0%b4%d0%b0%d0%b2%d0%b0-%d0%be/", "text": "Държавният секретар на САЩ Рекс Тилърсън няма планове да подава оставка, съобщиха от Държавния департамент, опровергавайки по-ранни съобщения в медиите, че дипломатът ще се оттегли до края на годината.Откакто пое най-високия дипломатически пост в САЩ, бившият изпълнителен директор на енергийната компания „ЕксонМобил“ беше обект на множество критики заради това, че стои далеч от медиите и заради плановете си да съкрати с 30% бюджета на агенция, за която работят над 70 000 във Вашингтон и по света.Вчера Си Ен Ен съобщи, че Тилърсън планира да се оттегли от поста до края на година, което неговата говорителка Хийтър Нойерт категорично отрече. „Това не е вярно. Разговаряхме с държавния секретар. Той беше достатъчно ясен, че има намерение да остане в Държавния департамент“, каза тя.Според източниците на медията дипломат номер 1 на САЩ има сериозни разногласия с Белия дом, включващи кадровата политика на Държавния департамент и въпроса с Иран, информира БГНЕС. Като причина се посочва и несъгласието с външната политика на президента Доналд Тръмп.От обкръжението на политика и петролен магнат обаче уверяват, че въпреки разочарованията си от администрацията, Тилърсън няма да подаде оставка преди края на настоящата година. Причината е, че той иска преди това да се опита да реорганизира ведомството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Рекс Тилърсън няма планове да подава оставка, съобщават от Държавния департамент на САЩ"}
{"url": "https://trud.bg/%d0%b1%d0%be%d1%81%d0%b8-%d0%bf%d0%be-%d0%b0%d1%81%d1%84%d0%b0%d0%bb%d1%82%d0%b0/", "text": "Това да извикаш “Президентът е бос!” не е същото като да кажеш “Царят е гол!”. Ако един държавник размърда пръсти на краката пред широката общественост, това не се брои за вид ексхибиционизъм, нито за разголване на държавническата му душевност. Това дори не е нарушаване на някакво табу, понеже такова не съществува. Даже напротив – , следва една дълга традиция от необути ръководители и кралски особи.Принц Уилям и Кейт показаха аристократичните си нозе на Соломоновите острови по време на обиколката си в Южния Пасифик през 2012 г. Беше отдавна, но на о. Таванипупу все си спомнят колко добър е бил педикюрът на британците.Израелският премиер Бенямин Нетаняху и индийският му колега Наренда Моди не се и замислиха дали да си събуят обувките пред камерите и фотоапаратите на журналистите в началото на юли. В последния ден от визитата на Моди в Израел Биби заведе високопоставения си гост на плажа Олга в северния град Хадера, където двамата нагазиха до глезените в Средиземно море.Дори президенти на суперсили като САЩ и Русия не смятат за признак на слабост да покажат ахилесовите си пети и прилежащите им пръсти на краката.Обама, агентите му от Сикрет сървис, дори и пословично консервативната в облеклото демократка Хилари Клинтън – всички те са заснети как без капка свян шляпат по табани пред пагодата Шведагон в Рангун, Бирма.Най-прочутият джудист сред държавниците – Владимир Путин, също е свикнал да се появява бос пред публика. Особено ако е в кимоно.Дейвид Камерън има изпитана тактика за отклоняване на вниманието на репортерите от босите си нозе: увива се в хавлия с Мики Маус и си събува банските. Кой би обърнал внимание на косматите му пръсти при тези обстоятелства!Добрият пример показва, че да шляпаш бос по асфалта/пясъка/паважа е белег на държавническа самоувереност и е в най-добрите традиции на световния политически елит. Да се чуди човек на шума, който се вдигна около снимката на Румен Радев без обувки. Тя стана толкова популярна в социалните мрежи, че автоматична реклама във фейсбук вече е обвързала публикациите й с реклама за сандали.", "date": "2017.07.26", "title": " Боси по асфалта\t\t\t"}
{"url": "https://trud.bg/%d0%b4-%d1%80-%d0%bc%d0%b8%d1%80%d0%be%d1%81%d0%bb%d0%b0%d0%b2-%d0%bd%d0%b5%d0%bd%d0%ba%d0%be%d0%b2-%d0%bd%d1%8f%d0%bc%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%bb%d0%b8%d0%bd%d0%b5/", "text": "Няма опасност от срив на системата на Спешна помощ. Това заяви пред  зам.-министърът на здравеопазването д-р Мирослав Ненков.По думите му трите фирми, които в момента продължават работата си без някой да ги задължава за това, са ангажирани от години. „Тази ситуация с цепка между подписването на договора и обявяването на обществена поръчка се е случвала и в други години, този консорциум е продължавал да поддържа системата. Хората са много отговорни, те са голям бизнес, не са някакви случайници”, заяви Ненков.По думите му даже и да се стигне до оттегляне, най-лошото, което може да се случи, е спешните адреси да се пишат на ръка, каквато била практиката преди въвеждането на единната система – и когато нямало забавяния в резултат. Връзката с линейките пък била тройно подсигурена.Зам.-министърът призна, че има забавяне и поръчката е трябвало да бъде пусната „преди пролетта”: „Нашият екип го заварват една купчина бедствия (…) Когато се разбра, че този договор изтича, имаше два варианта – пускаме го на същата цена или се опитваме да постигнем по-ниска”.Той призна, че се е виждал с „Телелинк”, които в момента поддържат системата и които ще участват в надпреварата, която започва днес. От думите на д-р Ненков стана ясно първо, че са говорили за поддръжката в периода преди избора на нов изпълнител, а след това той посочи, че е обсъждана и ориентировъчна цена за нов договор, като обаче подобни срещи е имало и с „не знам си колко фирми”.Зам.-министърът видимо се подразни от информацията за 63% неработещи ретранслатори на спешната помощ. Ненков посочи, че действително е предоставил такава информация на здравния министър проф. Николай Петров, но отбеляза, че документът е част от вътрешната комуникация на МЗ.„Това е ретранслаторна система между големите структури на „Спешна помощ”. Тя е морално и технически остаряла много, поддръжката е страшно скъпа”, подчерта Ненков и допълни, че този тип връзки не се използва от линейките и даже работещите антени не са в употреба.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Д-р Мирослав Ненков: Няма опасност линейките да останат без връзка"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81%d0%bc%d0%b5%d0%bd-%d1%83%d0%b1%d0%b8%d1%82-%d1%82%d0%b0%d0%b7%d0%b8-%d1%81%d1%83%d1%82%d1%80%d0%b8%d0%bd-%d0%b2-%d0%bf%d0%bb%d0%be%d0%b2%d0%b4%d0%b8%d0%b2/", "text": " Показен разстрел е извършен тази сутрин в Пловдив.Тялото на застреляния мъж е намерено в парк Лаута малко след 9 ч., недалеч от фитнес клуб. Мъжът е излязъл, за да разходи кучето си в парка, когато е станало нападението.Няма свидетели на стрелбата. В района на парка има 22 камери, но те са разположени по главната алея и не обхващат алеята, на която е намерен трупът.Посетителите във фитнеса не са чули изстрели. Нападателят се издирва.По неофициална информация жертвата е бизнесмен.", "date": "2017.07.26", "title": " Бизнесмен убит тази сутрин в Пловдив"}
{"url": "https://trud.bg/%d0%b0%d0%bd%d0%b0%d1%82%d0%be%d0%bb%d0%b8%d0%b9-%d0%b0%d0%bd%d1%82%d0%be%d0%bd%d0%be%d0%b2-%d0%b2%d0%b5%d1%80%d0%be%d1%8f%d1%82%d0%bd%d0%b8%d1%8f%d1%82-%d0%bf%d1%80%d0%b8%d0%b5%d0%bc%d0%bd%d0%b8/", "text": "Съвсем нормално е приемникът на Кисляк на поста “най-опасен дипломат” във Вашингтон (квалификацията е на американски медии), да предизвиква същия интерес. И да създава не малко поле за спекулации около естеството на бъдещата му “мисия”. И макар руското външно министерство да охлади страстите с изявление в понеделник, че няма все още да обявява името на следващия посланик (вероятно докато не приключи официалната процедура по одобряването му от американска страна), човекът е практически ясен.Кандидатурата на Анатолий Антонов, заместник-министър на външните работи, за посланик на Русия в САЩ, беше одобрена от двете камари на държавната Дума още през май. Няколко дни преди това дори е била съгласувана с президента на САЩ Доналд Тръмп по време на разговора му с руския първи дипломат Сергей Лавров във Вашингтон. Ако може да се вярва на руските медии – които в крайна сметка бяха единствените допуснати до срещата. За разлика от американските им събратя, които трябваше да използват кадрите от Москва, за да отразят събитието. Но да не се разсейваме. Щом Доналд Тръмп е казал “да” за посланика, какво значение имат някакви си дипломатически протоколи, договорености и процедури, нали?!И влизаме в сферата на догадките. Професионалната биография на Анатолий Антонов започва през 1978 г., когато е назначен на работа в министерството на външните работи на СССР. Дотам достига от родния си Омск след успешно завършване на “голямата школа” за всичко явно и тайно в съветската дипломация – Московския държавен институт за международни отношения. И дотук. Нито един елемент от кариерата на Анатолий Антонов до първото десетилетие на ХХI век не е публично достояние. Може да са преценили, че няма да е интересно. Заемал е различни длъжности у дома и в чужбина. Владее английски и бирмански езици. Има дъщеря, пагоните му стоят добре. През 2004 г. оглавява дирекцията по въпросите на сигурността и разоръжаването в руското външно министерство. Военните въпроси в дипломацията явно са стихията на Анатолий Антонов, защото до 2011 г. той ще е основен преговарящ от руска страна по различни международни споразумения, включително за неразпространението на ядрени и забраната на химически и биологически оръжия. Представял е страната си и в Общото събрание на ООН.Кариерата му в дипломацията прави лек обрат през 2011 г., когато е назначен с президентски указ за заместник-министър на отбраната. Направлението, в което работи, е разбира се, международното военно и военно-техническо сътрудничество. Вече публична личност, Анатолий Антонов се превръща в редовен събеседник на руските медии по “въпросите от военно-политическия дневен ред” – войната в Сирия, конфликта в Източна Украйна и др. Дипломатът-офицер отговаря и за връзките на руското министерство на отбраната с чуждестранните военни ведомства. С всичко това зад гърба си, може би не е учудващо, че от 2015-а година Анатолий Антонов е включен в списъците на лицата санкционирани от ЕС и Канада след анексирането на Кримския полуостров. Тръгне ли за Вашингтон, ще трябва да избягва прекачванията.В края на 2016 г. се връща отново в министерството на външните работи, вече като заместник-министър. От тази позиция бе и предложен за одобрение от руските депутати. По време на изслушването си пред комисията по външни работи на руската Дума през май, Анатолий Антонов е посочил като приоритети в двустранните отношения Русия-САЩ неразпространението на ядрени оръжия и борбата с международния тероризъм. Всеобхватни теми.С всички титлиАнатолий Антонов има немалко квалификации. Той е доктор на политическите науки и носител на редица военни отличия. Сред тях са ордените “За заслуга пред отечеството”, “Александър Невски”, “За военни заслуги” и др. Накратко, Доналд Тръмп се огради с генерали от времето на Студената война в новата си администрация, от Москва изпращат човек, който говори езика.ЗА НЕГООптималното решение Назначаването на Анатолий Антонов за посланик на Русия в САЩ е оптималното кадрово решение. Това че е работил шест години като заместник министър на отбраната, е безценен опит за бъдещата му работа във Вашингтон. Допълнителен авторитет му носи опитът като великолепен преговарящ.Руският фактор В САЩ го чака (б.р. Анатолий Антонов) нелека мисия, предвид кампанията, която се води срещу американския президент Доналд Тръмп, с използването на “руския фактор”. Назначението му се очакваше да бъде одобрено по време на разговора между президентите на Русия и САЩ, в рамките на срещата на Г-20 в Хамбург по-рано този месец.Твърдата линия Решението за назначението на г-н Антонов, който се смята за привърженик на твърдата линия по отношение на Запада, е взето в Кремъл още през есента на 2016 г. Навремето в Москва са изхождали от гледната точка, че Хилъри Клънтън ще победи на президентските избори в САЩ, с което двустранните отношения ще останат напрегнати.", "date": "2017.07.26", "title": " Анатолий Антонов – Вероятният приемник"}
{"url": "https://trud.bg/%d0%b4%d0%b5%d0%b1%d0%b5%d0%bb%d0%b5%d1%86-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%81-%d1%85%d0%be%d1%80%d0%be%d1%82%d0%b5%d0%ba%d0%b8-%d0%ba%d0%be%d0%bd%d1%86%d0%b5%d1%80%d1%82%d0%b8/", "text": "Множество прояви съпътстват празника на град Дебелец, чиято кулминация е на 5 август, събота, съобщи кметицата Снежана Първанова. Инициативите започват още на 29-ти юли, събота, от 9.30 ч. със спортен празник под надслов „Не стой у вас, играй с нас!“. Той ще се проведе на градския стадион.В неделя е традиционния ловно-риболовен туристически празник в местността „Тъмни лък”, където дебелчани ще се забавляват с поход, състезание по риболов и щафетни туристически игри.„От сръчните ръце на дебелчанката“ е наречена изложбата – базар на ДК „Дебелчанка, която ще бъде открита на 1-ви август в Клуба на пенсионера в града. Вечерта от 20 ч. кметицата кани жителите и гостите на Дебелец на лятна хоротека „Да му тропнем – да го друснем”. Хороводен домакин ще е  ТК „Далия”. Хоротека ще има и на 3 август, когато домакин ще е ТК „Белонога”.Празничната програма на 5-ти август, събота, е с участието на млади таланти от Арт център “Бест Сингърс”; хора при Клуб на пенсионера и инвалида – гр. Дебелец; деца и младежи от местния Център; концерт на поп фолк певицата Бриана. Дуо BarbaroniTe ще демонстрира жонглиране, ходене на кокили и танци с огън, а вечерта ще завърши с празнични илюминации.Организатори на проявите са кметът на Дебелец Снежана Първанова, читалище „Съгласие“, СК „6 спорт“ и ТД „Миньох“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Дебелец празнува с хоротеки, концерти и илюминации"}
{"url": "https://trud.bg/10-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d0%be%d1%81%d0%b2%d0%b5%d1%89%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%85%d1%80%d0%b0%d0%bc-%d1%81%d0%b2%d0%b5%d1%82/", "text": "10 години от освещаването на православния храм „Свети Седмочисленици” в района на НВУ „Васил Левски” се отбелязват днес. Празникът ще започне с молебен от 10,30 часа. По-късно първенецът на випуск 2017-а лейтенант Борислав Тодоров ще поднесе цветя пред паметната плоча на  загиналите възпитаници на военното училище и ще  засади дърво до църквата. С грамоти и сребърни значки ще бъдат отличени дарителите на храма, построен изцяло със средства на благодеятели, а на всички гости и курсанти ще бъде раздаден курбан.Автор на архитектурния проект е Милен Маринов, стенописването е работа на доц. Евгений Николов от Православния богословски факултет на Великотърновския университет. Иконостасът в стила на Тревненската школа е изработен от подполковник Евгени Пенчев, командир на курсантския батальон, а иконите на иконостаса са дело на проф. Миглена Прашкова.Идеята за „Свети Седмочисленици” е на цивилни и военни, работещи в университета. Първата копка е направена на 11 май 2006 г. Сградата е с размери 8 на 6 метра и височина 12,5 метра. Има крипта, в която освен кръст и икона на св. Георги се намират пет артилерийски гилзи, в които е поставена пръст от петте български столици Плиска, Преслав, Охрид, Търново и София. Поставени са и 19 гилзи с пръст от места, на които българската войска е водила сражения – Шипка, Шейново, Сливница, Гургулят, Одрин и Булаир, както и от български военни гробища в Македония и Унгария. Иконостасът в стила на Тревненската школа е изработен от подполковник Евгени Пенчев, командир на курсантския батальонХрамът се явява наследник на храма, построен в третия район на днешната Военна академия.", "date": "2017.07.26", "title": " 10 години от освещаването на храм „Свети Седмочисленици” отбелязва НВУ"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b0%d1%80%d0%b8%d1%82%d0%ba%d0%be%d0%b2%d0%b0-%d1%80%d0%b0%d0%b1%d0%be%d1%82%d0%b8%d0%bc-%d0%bf%d0%be-%d0%b2%d1%8a%d0%b2%d0%b5%d0%b6%d0%b4%d0%b0/", "text": "Председателят на парламентарната комисия към Народното събрание Даниела Дариткова увери, че правителството ще работи усилено по въвеждането на национална здравна информационна система и че това ще се случи поетапно. Тя изрази надежда, че бъдещият председател на Националната здравноосигурителна каса, чието гласуване предстои в НС, също ще работи по въвеждането на електронната система.Даниела Дариткова заяви пред , че въвеждането на информационната система ще е поетапно, като първо ще се започне с въвеждането на електронна рецепта и електронно направление, което да оформи бъдещия електронен здравен картон на пациентите в България. Електронната система ще позволи и да се наблюдават средствата в Касата.„Така ще заработи едно аналитично звено в НЗОК, за да могат да се наблюдават процесите на финансиране. Концепцията за системата предполага поетапно въвеждане на отделните елементи, за което използваме и европейско финансиране.“, уточни Дариткова.Тя заяви, че съществуват регулативни стандарти, които позволяват плановото разпределение на направленията за специалисти, които общопрактикуващите раздават. Дариткова добави, че лекарите могат да изискат допълнителен брой направления, ако има такава нужда, макар че бюджетът има определени лимити.По въпроса с избора на председател на Националната здравноосигурителна каса, за поста на когото има само един кандидат, тя изрази увереност, че Народното събрание ще подкрепи кандидатурата на проф. д-р Камен Плочев, защото той е не само човек с безупречна експертиза, но е и достатъчно дипломатичен.„Плочев ще има подкрепа от по-голямата част от народните представители, а останалите ще вземат решение спрямо политическите си пристрастия. Плочев е надпартийна кандидатура и ще е жалко, че гласуването му от някои депутати ще е политически мотивирано.“, коментира председателят на парламентарната комисия по здравеопазване.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Даниела Дариткова: Работим по въвеждането на здравна информационна система"}
{"url": "https://trud.bg/%d0%bc%d0%b8%d1%81-%d0%bc%d0%b5%d1%80%d0%b8%d0%bb%d0%b8%d0%bd-%d1%82%d1%8a%d1%80%d1%81%d0%b8-%d0%ba%d1%80%d0%b0%d1%81%d0%b8%d0%b2%d0%b0%d1%82%d0%b0-%d0%b2-%d1%81/", "text": "Най-добрият модел на България за 2012 година Краси Гешева търси заедно с екипа си най-красивото момиче в СПА столицата на Балканите, което ще се окичи с титлата „Мис Велинград 2017” в първото издание на конкурса за красота .Той вече е част от веригата „Мис България” и организаторите му имат амбицията да го превърнат в най-грандиозното светско събитие, организирано някога в прочутия с лековитите си минерални извори роден курорт.Кастингът за участие в надпреварата за короната „Мис Велинград 2017” ще се проведе на 7 август (понеделник) от 17.00 часа в местното читалище „Отец Паисий 1893”. , а самият конкурс ще е на 26 август (събота) в Спа хотел “Арте”. Хубавицата, която ще спечели короната, ще има привилегията да представя СПА столицата на Балканите на националния конкурс „Мис България”, създал през годините куп звезди. Конкурсът е шанс за всички дами на възраст от 16 до 26 години от региона на Велинград, който се слави с изключително красивите си жени.Безспорно една от тях е и главната организаторка на първото официално издание на „Мис Велинград” Краси Гешева. Велинградчанката стана популярна, след като спечели титли в едни от най-престижните конкурси у нас. През 2011 година чаровната брюнетка грабна короната в изключително атрактивния национален конкурс „Мис Мерилин” и в невероятната конкуренция на стотици родни хубавици. След това Краси Гешева бе сред финалистките на „Мис България 2012”, който течеше като реалити формат по родна телевизия.Тя дори спечели титлата „Най-добър модел на България” и правото да представя страната ни на международни конкурси за топ модели. През годините Краси Гешева освен като модел и актриса се доказа и с бизнес нюха си, а през миналата година бъдещата психоложка и абсолвентка в Пловдивския университет „Паисий Хилендарски” основа и собствена академия за млади дами.„Инициативата, която поемам в качеството си на моден мениджър, е да дам възможност за изява и развитие на младите ми съгражданки. Велинград е прекрасно място, пълно с изключително красиви и умни момичета. А такъв конкурс за красота там отдавна не е провеждан. Затова реших да инвестирам от времето и енергията си, за да създам събитие, което да направи щастливи всички. Искам хубавата културна традиция – да се избира лице на града ни, да се възобнови. Шансът, който ще се даде на победителката от „Мис Велинград” да участва във финала на най-престижния конкурс за красота у нас – „Мис България, е уникален. Много съм признателна на община Велинград, че ме подкрепи, за да стане този конкурс за красота реалност още това лято. А фактът, че събитието на 26 август ще бъде уважено от собственици и представители на най-големите модни агенции у нас, правят конкурса „Мис Велинград 2017” един огромен трамплин за момичетата, които ще участват в него”, коментира Краси Гешева.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " „Мис Мерилин” търси най-красивата в СПА столицата на Балканите\t\t\t"}
{"url": "https://trud.bg/%d0%bd%d0%b5%d0%bf%d1%80%d0%b0%d0%b2%d0%be%d0%bc%d0%b5%d1%80%d0%bd%d0%be-%d0%bf%d0%be%d0%bb%d1%83%d1%87%d0%b5%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d0%bf%d0%be%d0%bc%d0%be/", "text": "Народните представители приеха на първо четене промени в Закона за държавните помощи, които въвеждат задължително възстановяване в пълен размер на неправомерно получена държавна помощ, както и присъждане на лихва за неправомерност и възможност за предявяване на иск за обезщетение за вреди.Промените бяха приети с 134 гласа „за“ и 1 глас „въздържал се“. С промените контролът по изпълнение на закона се възлага на Агенцията за държавна финансова инспекция. Тя ще издава актовете за установяване на нарушения и наказателни постановления по съответно предвидения ред в Закона за държавната финансова инспекция.С цел прецизиране на правната рамка се разширяват и функциите на министъра на финансите да предоставя методически указания и да предприема мерки за развитието и усъвършенстването на режима и за осигуряването на прозрачност.Цел на промените е подобряването на процедурите и взаимодействието между страните в процеса на предоставяне на държавна помощ от момента на планирането й до момента на предоставянето й едновременно със засилване на контрола при нейното разходване съобразно предназначението й. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Неправомерно получена държавна помощ ще се възстановява в пълен размер"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b7%d0%b0%d0%b1%d1%80%d0%b0%d0%bd%d1%8f%d0%b2%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b8/", "text": "Да се забранят автомобилите с двигатели с вътрешно горене от 2040 година. Това планира британското правителство, пише немският вестник „Билд“.Очаква се днес във Великобритания да стане публичен плана, според който от 2040 г. на Острова ще бъдат забранени тези автомобили. Освен това след тази дата ще бъдат забранени и хибридните автомобили – които имат и електрически и бензинов или дизелов двигател. Поради което по британските пътища ще има само електромобили. „Билд“ съобщава, че от британското екоминистерство не са коментирали планираните промени.Освен Лондон и Париж планира от същата тази 2040 г. да забрани дизеловите и бензиновите коли. Според експерти, търсенето на двигатели с вътрешно горене с дизелово гориво и бензин ще падне под натиска на по-строгите закони за опазване на климата през следващото десетилетие.", "date": "2017.07.26", "title": " Великобритания забранява автомобилите с двигатели с вътрешно горене"}
{"url": "https://trud.bg/%d0%bb%d0%b8%d0%bb%d0%b8-%d0%b8%d0%b2%d0%b0%d0%bd%d0%be%d0%b2%d0%b0-%d0%b8-%d0%bc%d1%83%d0%b7%d0%b8%d0%ba%d0%b0%d0%bd%d1%82%d0%b8%d1%82%d0%b5-%d0%b9-%d1%81/", "text": "26 юли 2017 г., София. Лили Иванова ще участва в най-големия арт фестивал в България – Празници на изкуствата „Аполония“. Концертът й ще се състои на 1 септември, петък, дни преди старта на есенното й турне. На сцената на „Аполония“ Лили Иванова ще представи част от песните от най-новия си албум, който излезе на 12 юни.Певицата ще вземе участие във Фестивала за втори път заедно с музикантите Огнян Енев (пиано, тромпет, саксофон), Веселин Веселинов-Еко (контрабас и бас китара), Ангел Дюлгеров (китари, цигулка), Орлин Цветанов (цигулка), Росен Ватев (ударни) и беквокална група LaTiDa.„Благодаря на г-жа Маргарита Димитрова за поканата към мен и моите музиканти да направим отново концерт на сцената на „Аполония“ – споделя Лили Иванова.Други безспорни таланти, които ще се качат на сцената на Амфитеатъра, са хорът „Мистерията на българските гласове“, Орлин Павлов, Камелия Тодорова, Люси Дяковска, Плевенската филхармония, Руши Виденлиев, ансамбъл „Чинари“, балет „Арабеск“, Васил Петров, Стефан Вълдобрев. „Щурците“ ще изнесат концерта за 50-ата си годишнина.Празниците на изкуствата „Аполония“ са най-големият, дългогодишен и мащабен арт фестивал в България. Негов организатор е Фондация Аполония, създадена през 1991 г. Първото издание на Фестивала се провежда през 1984 г. Ежегодно сцените на „Аполония“ в Созопол привличат стотици артисти и хиляди любители на изкуството от България и света. Фестивалът има за цел да съхрани културните традиции, както и да подкрепи нови таланти в областта на всякакъв вид изкуства. Повече информация за програмата на „Аполония” можете да намерите на: www.apollonia.bg АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Лили Иванова и музикантите й с концерт на „Аполония“"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b1%d0%b8%d1%8f%d1%82-%d1%88%d0%be%d1%84%d1%8c%d0%be%d1%80-%d0%b2-%d0%bb%d1%8e%d0%bb%d0%b8%d0%bd-%d1%81%d0%bb%d0%b5%d0%b4-%d0%bb%d0%b5%d0%ba-%d1%83%d0%b4%d0%b0/", "text": "Столични полицаи задържаха трима мъже за саморазправа на пътя. Инцидентът е станал снощи около 20.30 часа след тунела на жк „Люлин”, съобщиха от пресцентъра на МВР.Сигнал за възникнало спречкване след лек пътен инцидент бил подаден в полицията снощи около 20.30 часа. По първоначални данни, водач на лек автомобил спрял на червен сигнал на светофара след тунела на жк „Люлин”, когато усетил лек удар отзад от друг автомобил. Шофьорът на ударената кола слязъл да провери какво се случва и тогава бил нападнат от водача на втората кола. Двама мъже, намиращи се в близост до произшествието, също се включили в побоя.На място незабавно били изпратени екипи на полицията и спешна помощ. Пострадалият бил транспортиран в болнично заведение за оказване на медицинска помощ, прегледан и освободен. Тримата нападатели са задържани в Девето Районно управление „Полиция” с мярка за 24 часа.Предстои в рамките на образуваното досъдебно производство, под надзора на Софийска районна прокуратура, да бъдат изяснени всички факти и обстоятелства около случилото се.", "date": "2017.07.26", "title": " Трима бият шофьор в „Люлин“ след лек удар\t\t\t"}
{"url": "https://trud.bg/%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d1%8a%d1%82-%d0%b3%d0%bb%d0%b0%d1%81%d1%83%d0%b2%d0%b0-%d0%b7%d0%b0-%d0%b4%d0%be%d0%bf%d1%8a%d0%bb%d0%bd%d0%b8%d1%82%d0%b5%d0%bb%d0%bd%d0%b0/", "text": "Депутатите приеха промени в Кодекса на труда, предоставящи допълнителна защита на работниците в случаите на неизплатени заплати.Законопроектът е внесен от всички парламентарни групи. „За“ промените на първо четене гласуваха 138 народни представители, „против“ – 0 , „въздържали се“ – 1, с което те бяха приети.С предвидените в Кодекса за труда измененения се засилват правомощията на Изпълнителна агенция „Главна инспекция по труда“, като се предоставят правомощия да се извършват проверки по повод изплащането на трудови възнаграждения и обезщетения след прекратяване на трудови правоотношения.Съгласно промените работодателите, които дължат възнаграждение и обезщетение на работниците си няма да могат да участват в процедури по обществени поръчки като изпълнители и подизпълнители. По време на дебатите по законопроекта депутатът от ГЕРБ Светлана Ангелова заяви, че пакетът от промените в Кодекса на труда заслужават адмирации и трябва да бъдат подкрепени.Според нея това е първата крачка към решаването на този важен проблем. По думите й решенията по казуса трябва да са консенсусни. В рамките на дебата народният представител от БСП Георги Гьоков заяви, че парламентарната му група ще подкрепи тези предложения, защото са добри и са настоявали за тях. Според него промените в Кодекса на труда обаче не решават проблема с неизплатени заплати докрай. По думите му промените не прекратяват практиката при натрупани задължения към работниците фирмите да се прехвърлят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Парламентът гласува за допълнителна защита на работниците при неизплатени заплати"}
{"url": "https://trud.bg/%d0%b8%d1%81%d0%ba%d0%b0%d0%bc%d0%b5-%d0%b4%d0%b0-%d1%81%d0%b5-%d0%bf%d1%80%d0%b8%d0%b7%d0%bd%d0%b0%d0%b5-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d0%bc%d0%b0%d0%bb%d1%86/", "text": "Вицепремиерът и външен министър Екатерина Захариева да постави въпроса за признаването на българското малцинство от Република Албания. Това се очаква днес по време на официалните срещи на Захариева в Тирана. Визитата ѝ е част от балканската обиколка за представяне на приоритетите за Българското европредседателство. Очаква се по време на официалните срещи Захариева да постави въпроса за признаването на българското малцинство от Република Албания.", "date": "2017.07.26", "title": " Искаме да се признае  българското малцинство в  Албания\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%be%d1%82-%d0%b5%d0%b4%d0%bd%d0%b0%d1%82%d0%b0-%d1%81%d1%82%d1%80%d0%b0%d0%bd%d0%b0-%d0%b5-%d0%bf%d1%80%d0%be/", "text": "Проблемът със суджука, ако го сложим от едната страна, от другата страна е купуването на ромски гласове, за да влезете в българския парламент. Това каза председателят на ПГ на ГЕРБ Цветан Цветанов в декларация от името на групата в отговор на декларация от ПГ на БСП.„Това, че някой влиза в парламента, за да прави скандали и да провокира напрежение, това единствено може да оронва престижа на институцията Народно събрание“, посочи той.„Когато имаме изключително сериозна програма, смятах, че трябваше да се концентрираме повече върху това, което трябва да свършим като народни представители“, коментира Цветан Цветанов. „Говорите за суджука, което не е проблем на БСП, но ГЕРБ взе ясното решение и се разграничи от подобно поведение и оставихме компетентните органи да се произнесат“, заяви той.„Няма нито един народен представител, на който му е поискан имунитета и, който да не го е дал. Няма и такъв, на който да е поискан имунитета, защото е разговарял със затворници и да е осъществявал купуване на гласове, за да влезе в българския парламент“, посочи Цветан Цветанов.„Това е проблемът на БСП, не можете да изразите принципната си позиция, а искате да се връщате във времена, където да има конфронтации“, коментира председателят на ПГ на ГЕРБ.„Получаваме пълната международна подкрепа за политиките, които прави днешното правителство, свързани с предстоящото Председателство, с което България ще бъде водеща в европейските политики“, заяви Цветан Цветанов.„Знаем, че ви боли, че загубихте изборите и още не можете да излезете от този стрес. Това ще ви държи през всички тези 4 години на сегашното управление. Имаме кабинет „Борисов 1“, 2 и 3, смятам, че може да има и 4. Българските граждани са тези, които дават оценка за политиката и поведението на всяка една партия“, каза още той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Цветан Цветанов: От едната страна е проблемът със суджука, от другата – купуването на ромски гласове, за да влезете в парламента"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b0-%d0%b6%d0%b5%d0%bd%d0%b0-%d0%b5-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d0%b8/", "text": "Възрастна е с опасност за живота, след като е получила 85% изгаряния по тялото, съобщиха от Областната дирекция на МВР – Добрич.Вчера е получено съобщение за възникнал инцидент с газова бутилка, при което е пострадала 69-годишна добричлийка. При извършения оглед от служители на ПБЗН се установи, че вследствие на неправилно поставен маркуч към клапан на газова бутилка с обем 27 литра е предизвикано изтичане на газ, която се възпламенява и причинява обгаряния на пострадалата.Лицето е транспортирано до ВМА – Варна, където е настанено в реанимация, с 85 % изгаряния по лицето и тялото, с опасност за живота. По случая е образувано досъдебно производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Възрастна жена е с опасност за живота и 85% изгаряния след инцидент с газова бутилка"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d1%81%d0%ba%d0%b0-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b0-%d0%be%d1%82%d0%b8%d0%b2%d0%b0-%d0%bd%d0%b0-%d1%81%d1%8a%d0%b4-%d0%b7%d0%b0/", "text": "Районна прокуратура – Велико Търново внесе в съда обвинителен акт срещу пенсионерка за продажба и държане на цигари без бандерол, след като е осъждана за същото престъпление.Обвинението срещу Юсние А. е за това, че през месец май тази година в гр. Велико Търново, в немаловажен случай и повторно, при условията на продължавано престъпление, продавала и държала тютюневи изделия без бандерол на обща пазарна стойност 1 155 лева.Предстои насрочване на делото за разглеждане от съда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Търновска пенсионерка отива на съд за продажба на контрабандни цигари"}
{"url": "https://trud.bg/%d1%81%d0%bf%d0%b5%d1%86%d0%b8%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%b8%d1%8f%d1%82-%d0%be%d1%82%d1%80%d1%8f%d0%b4-%d0%b7%d0%b0-%d0%b1%d0%be%d1%80%d0%b1%d0%b0-%d1%81-%d1%82%d0%b5%d1%80/", "text": "В изпълнение на заповед на главния секретар на МВР служители от Специализиран отряд за борба с тероризма се включват в международно учение за противодействие на тероризма, съобщиха от МВР.То ще се проведе съвместно с представители от 68-ма бригада „Специални сили“ на Министерството на отбраната и специалните военноморски сили на САЩ на 26 и 27 юли на територията на Пловдив и София.В съвместните тренировки е включена бронирана техника на СОБТ и военните сили, която се очаква да бъде съсредоточена в Пловдив в база на ул. “Ген. Радко Димитриев”. При придвижването й по участъци от републиканската пътна мрежа в определени часове е създадена временна организация на движението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Специализираният отряд за борба с тероризма на МВР участва в международно учение"}
{"url": "https://trud.bg/%d0%bc%d0%b0%d0%bd%d1%87%d0%b5%d0%b2-%d0%b8-%d1%88%d0%b8%d1%88%d0%ba%d0%be%d0%b2-%d1%82%d1%8a%d1%80%d1%81%d1%8f%d1%82-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%8f-%d0%bc%d0%b0%d0%b9%d1%81/", "text": "Грил турнето на LIDL и COCA–COLA продължава тази неделя Най-мащабното грил турне, организирано от  и , гостува тази неделя в Русе. Всички жители и гости на града ще могат да се насладят на майсторски подготвени грил изкушения и ледени напитки в специално изградената зона в Парка на младежта. В близост до „Вазата“ от 10:00 ч. до 22:00 ч. на 30 юли 2017 г. малки и големи ще имат възможност да се включат в общата инициатива под наслов „Да споделим грила!“ и да отпразнуват заедно ценното време, прекарано сред семейство и приятели, с вкусна и качествена храна, освежаващи напитки и много забавления и изненади.Като част от инициативата шеф Манчев и шеф Шишков ще търсят най‑добрия грил майстор в крайдунавския град, предизвиквайки най-умелите кулинари да премерят сили в Националния турнир по спортен грил и да се преборят за титлата „”.Желаещите да се включат в регионалната квалификация от Националния турнир по спортен грил в Русе трябва да се регистрират на  до петък (28 юли 2017 г.), а в събота да приготвят свое кулинарно изкушение и след 12:00 ч. да го представят пред членове на журито на турнира. Предварителният етап ще се проведе на 29 юли 2017 г. в хотел „Дунав плаза“, където всички кандидат-майстори ще трябва да донесат своите кулинарни творения и да демонстрират грил умения пред шеф Манчев и шеф Шишков. Двамата кулинарни експерти ще определят четирима регионални финалисти, които ще премерят сили в директен грил двубой в неделя от 18 ч. и ще определят претендента от Русе. Той ще представи града на финала в София и ще се бори за титлата Грил-майстор на България и голямата награда от 2 500 лв.Организаторите са предвидили различни атракциони за деца и възрастни, грил демонстрации с водещите кулинарни блогъри Сандра Алексиева и Даниела Колева, както и завладяващ летен концерт на група АКАГА. Посетителите на събитието ще могат да опитат от специално разработеното меню, приготвено от умели майстори на грила, но в същото време, всички желаещи ще могат сами да си приготвят бургери, стекове, ребра или да импровизират с различни качествени продукти. продължавa на 13 август във Варна, в Бургас на 20 август и в Пловдив на 27 август, а финалът на Националния турнир по спортен грил, ще се проведе в началото на септември в София.За повече информация следете: , както и на  и. ", "date": "2017.07.26", "title": " Манчев и Шишков търсят най-добрия майстор на грила в Русе"}
{"url": "https://trud.bg/%d0%be%d0%b1%d0%b2%d0%b8%d0%bd%d0%b5%d0%bd%d0%b8%d1%82%d0%b5-%d0%b7%d0%b0-%d0%bf%d0%be%d0%b1%d0%be%d1%8f-%d0%b2-%d0%b1%d0%b0%d1%80-%d0%b1%d0%b8%d0%ba%d0%b8%d0%bd%d0%b8-%d0%b2-%d1%81%d0%be%d0%b7/", "text": "Районен съд – Бургас определи да бъде взета мярка за неотклонение „Задържане под стража“ спрямо петимата обвиняеми – Георги Д., Георги Н., Димитър Х., Пламен Р. и Красимир А., за извършено хулиганство в бар в Созопол. Това съобщиха от пресцентъра на Районния съд в Бургас .Досъдебното производство е образувано на 23.07.2017 г. по разследването на „Виновните лица“ за престъпление по чл. 325, ал. 1 от НК. В хода на разследването като обвиняеми са привлечени Георги Н., Пламен Р. и Красимир А., за извършено престъпление по чл. 325, ал. 2, вр. ал. 1, вр. чл. 20, ал. 2, вр. ал. 1 от НК. Димитър Х. е привлечен като обвиняем за престъпление по чл. 325, ал. 4, вр. 2, вр. ал. 1, вр. чл. 20, ал. 2, вр. ал. 1 от НК, а Георги Д. за престъпление по чл. 325, ал. 4, вр. 2, вр. ал. 1, вр. чл. 20, ал. 2, вр. ал. 1 от НК и по чл. 144, ал. 3, вр. ал. 1 от НК. Спрямо обвиняемите са повдигнати обвинения за престъпления от общ характер, за които се предвиждат наказания за Георги Д. и Димитър Х. до шест години „Лишаване от свобода“, а за Георги Н., Пламен Р. и Красимир А. до пет години „Лишаване от свобода“.От установената до момента фактическа обстановка, Районен съд – Бургас намери, че са налице всички предпоставки за вземане спрямо обвиняемите на най-тежката мярка за неотклонение „Задържане под стража“. Настоящата съдебна инстанция направи извод за обосновано предположение за авторство на деянието от страна на петимата обвиняеми. Съпричасността към деянието от страна на Георги Д. , Георги Н., Димитър Х., Пламен Р. и Красимир А. се установява безпротиворечиво от показанията на всички разпитани свидетели, които посочват, че именно обвиняемите, придружени и от поне още 10 неустановени към момента лица, са влезли около 01.30 часа, в бар в гр. Созопол, като не са заплатили такса „вход“ при влизането в заведението и не са преминали през проверка за оръжия. Обвиняемите са носили в себе си огнестрелно и хладно оръжие, както и електрошок, които са държали в ръце, видно за всички присъстващи. Георги Д., Георги Н., Димитър Х., Пламен Р. и Красимир А. са нанасяли удари, блъскали хора и хвърляли предмети в заведението и са отправяли заплахи както към посетителите, така и към персонала, управителя и собственика на бара. Така посочените действия са станали достояние на множество лица, предизвиквайки възмущение и уплаха у тях.При вземането на най-тежката мярка за неотклонение „Задържане под стража“, Бургаският районен съд взе предвид действията на обвиняемите, които не са били провокирани, като са имали като първопричина – хулигански подбуди. Деянието е осъществено на публично място, станало достояние на множество граждани, като е създало изключително силен отрицателен обществен отзвук. Съдът намира поведението на обвиняемите като грубо нарушение на обществения ред. Чрез действията си Георги Д., Георги Н., Димитър Х., Пламен Р. и Красимир А. са засегнали нормите на нравствеността и деянието е осъществено демонстративно и безпардонно. Според съда, деянието се отличава с голям интензитет, тъй като по досъдебното производство има данни за насочване действията на обвиняемите към голям брой хора, на оживено място, очевидно с цел същите да станат достояние на множество лица, като демонстрират пълно незачитане на установения в страната правов ред. Тези изводи на съда се основават на факта, че обвиняемите са носили в себе си мачетета, ножове, огнестрелно оръжие и електрошок, които са размахвали и насочвали срещу част от присъстващите. Те са отправяли и заплахи, като са нанесли удари на множество лица, едно от които е с избит зъб, в следствие на нанесения му бой.Съдът отчете самия факт на влизане в заведението на голяма група млади мъже, които демонстрират притежанието на оръжия и нанасят удари на пострадали лица, което очертава обвиняемите като хора с изключително висока степен на обществена опасност, които могат с оглед липсата на волеви задръжки и изградена критичност към поведението си, да осъществят и друго общественоопасно деяние, ако към тях не се приложи най-тежката мярка за неотклонение, а именно „Задържане под стража“.Определението на Районен съд – Бургас може да бъде обжалвано или протестирано пред Окръжен съд – Бургас в тридневен срок.", "date": "2017.07.26", "title": " Обвинените за побоя в бар „Бикини“ в Созопол остават в ареста"}
{"url": "https://trud.bg/342-%d1%81%d0%b0-%d1%81%d0%b2%d0%be%d0%b1%d0%be%d0%b4%d0%bd%d0%b8%d1%82%d0%b5-%d0%bc%d0%b5%d1%81%d1%82%d0%b0-%d0%b2-%d0%bf%d1%80%d0%be%d1%84%d0%b8%d0%bb%d0%b8%d1%80%d0%b0%d0%bd%d0%b8%d1%82%d0%b5/", "text": "342 са свободните места в профилираните паралелки в област Велико Търново след трето класиране, съобщават от Регионалното управление на образованието. Под угроза са цели паралелки, след като в тях не са попълнени над 10 бройки.12 места не са заети в профил „Селски туризъм” ПГАТ в Павликени; 15 – в „Икономическа информатика” на Държавната търговска гимназия в Свищов. Там се търсят 10 ученици и за профил „Бизнес администрация”.В паралелката по немски език на свищовското СУ „Николай Катранов” са свободни 15 места. 12 желаещи се търсят за профил „Лозаровинарство” в СУ „Климент Охридски” в Сухиндол.Цели 17 са непопълнените бройки в ХГ „Св.св. Кирил и Методий” в Старата столица в профил „Хуманитарни науки”. 16 ученици не достигат за специалността „Ремонт на летателни апарати” в ПТГ „Васил Левски” в Горна Оряховица, а 19 – в профил „Работници в заведения за хранене” в ОУ „П.Р.Славейков” в Джулюница.Свободни места има и в Езиковата гимназия във Велико Търново за профилите „Френски език с английски език” и „Немски език с испански език”. 15 души пък не достигат за специалността „Компютърна техника и технологии” в ПГЕ „А.С.Попов” в областния град.", "date": "2017.07.26", "title": " 342 са свободните места в профилираните паралелки в Търновско след ІІІ класиране"}
{"url": "https://trud.bg/%d0%bf%d1%83%d1%81%d0%ba%d0%b0%d1%82-%d0%bf%d0%b5%d1%82-%d0%bf%d0%b0%d1%82%d0%b5%d1%82%d0%b0-%d0%b2-%d0%b5%d0%b7%d0%b5%d1%80%d0%be%d1%82%d0%be-%d0%b4%d0%be-%d0%b4%d0%b5%d1%82%d1%81%d0%ba%d0%b0%d1%82/", "text": "Пет зеленоглави патета ще бъдат пуснати да живеят в езерото с водоплаващите птици (срещу детската площадка), съобщиха от пресцентъра на Столична община. Инициативата е част от юбилейната кампания на Столична община по повод 135 години парк „Княз-Борисова градина“.За да се създаде подходяща среда за живот на патетата, езерото е оградено с дървена ограда, а на острова му е поставена къщичка с храна.„Решихме да възстановим първоначалния облик на езерото. От самото му създаване през 70-те години на 20 век. Езерото с водоплаващите птици е планирано и поддържано като дом на птици, които да радват посетителите на парка. От доста години в него за съжаление не живееха птици. Надяваме се, че след като сложихме ограда и допълнителна зеленина в езерото, то ще бъде достатъчно привлекателно за зеленоглавите патета и те няма да го напуснат. Обръщаме се към всички собственици на домашни кучета с апел да държат кучетата си далеч от езерото, така че да избегнем евентуални инциденти“, заяви зам.-кметът по екология Йоана Христова и покани всички желаещи да присъстват на пускането на патетата в четвъртък от 11,30 ч.Животните са предоставени на столичани от Спасителния център за диви животни в град Стара Загора. Грижа за птиците ще се полагат от парковата управа на Борисова градина със съдействието на експертите от Столичния зоопарк.", "date": "2017.07.26", "title": " Пускат пет патета в езерото до детската площадка в Борисовата градина"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%be%d0%b1%d1%8f%d0%b2%d0%b8-%d0%ba%d0%be%d0%b9-%d0%b5-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bd%d0%b8/", "text": "43-годишен мъж, родом от Дупница, е . Това съобщи заместник-окръжният прокурор от Пловдив Галин Гаврилов.За мъжа се знае, че по настоящем е живеел в Пловдив и се е занимавал с дребен бизнес – бил е собственик на соларно студио. Убийството е станало между 8.30 и 9.00 часа, докато 43-годишният мъж е разхождал кучето си. Самият той живее в района на парка. Случайни минувачи са открили трупа. Все още не могат да бъдат посочени обстоятелствата и причините за убийството. Мъжът не е криминално проявен.Кметът на район „Тракия“, където се намира парка, Костадин Димитров обясни, че в района има 22 камери за видеонаблюдение, но те са разположени по централните алеи, а убийството е станало в една от пресечките към тях. Въпреки това днес разследващите ще прегледат камерите.Костадин Димитров каза още, че целият парк е осветен и, че е най-добре охраняваният от общинска полиция, тъй като в него се разхождат много майки с деца и възрастни хора. В момента на място все още има разследващи, които извършват огледи. Районът е отцепен.Застреляният бизнесмен е Данаил Божилов, информира Предприети са активни оперативни и издирвателни действия по изясняването на всички факти и обстоятелства около инцидента.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Прокуратурата обяви кой е застреляният бизнесмен в Пловдив\t\t\t"}
{"url": "https://trud.bg/%d0%b4%d0%b5%d1%81%d0%b8%d1%81%d0%bb%d0%b0%d0%b2%d0%b0-%d1%88%d0%be%d0%bf%d0%be%d0%b2%d0%b0-%d0%b5-%d0%bd%d0%be%d0%b2%d0%b8%d1%8f%d1%82-%d0%b7%d0%b0%d0%bc%d0%b5%d1%81%d1%82%d0%bd%d0%b8%d0%ba-%d0%ba/", "text": "Със заповед на кмета инж. Дилян Млъзев досегашният старши експерт „Спортни и младежки дейности“ в общината Десислава Шопова е назначена за заместник-кмет по хуманитарните дейности. Тя е вторият зам.-кмет в кметския екип на администрацията и поема отговорностите по организацията и контрола на културата, образованието и младежките дейности в общината, предоставянето на социалните услуги, инициативите за насърчаване на творческите изяви на децата, предучилищната и училищната подготовка, спорта и спортните инициативи, международното сътрудничество и връзките с НПО.Работата на Шопова в общинската администрация започва през 2012 г. като секретар на Местната комисия за борба с противообществените прояви на малолетните и непълнолетните, на която сега като зам.-кмет става неин председател. Тя има опит и в управлението на няколко социални проекта на общината.Младата дама е завършила висшето си образование във Великотърновския университет с две специалности – магистър по социално-икономическа география и магистър по стопанско управление. Преди да постъпи в общинската администрация Шопова е работила в частния сектор. Тя е щастлива майка на две дъщери – петокласничката Сияна и едногодишната Радина.Заместник-кметът по икономическите дейности Йордан Димитров ще продължи да подпомага кмета на общината в осъществяването на неговите правомощия в териториалното развитие, търговските дружества с общинско участие, управлението на етажната собственост, планиране и изграждане на техническата инфраструктура, изпълнението на общинския бюджет и спазването на бюджетната и финансовата дисциплина.Актуалните проблеми, свързани с намаляването на административната тежест за гражданите и бизнеса и въвеждането на електронните услуги остават приоритет на секретаря на общината Ивона Кънчева-Савова, като в тези дейности кметът на общината ще се ангажира лично.", "date": "2017.07.26", "title": " Десислава Шопова е новият заместник-кмет на община Елена"}
{"url": "https://trud.bg/%d0%b3%d0%bb%d0%b0%d1%83%d0%ba%d0%be%d0%bc%d0%b0-%d0%b8%d0%bd%d0%be%d0%b2%d0%b0%d1%82%d0%b8%d0%b2%d0%bd%d0%b8-%d0%bc%d0%b5%d1%82%d0%be%d0%b4%d0%b8-%d0%b7%d0%b0-%d0%bb%d0%b5%d1%87%d0%b5%d0%bd%d0%b8/", "text": "– Д-р Петрова, бихте ли ни казали какво представлява заболяването глаукома? – Глаукомата е голяма група невродегенеративни заболявания, характеризиращи се с увреждане на зрителния нерв и загуба на зрителното поле на пациента. Заболяването се развива в резултат на генетични причини, без изяснен точен механизъм на унаследяване. В голяма част от случаите протича безсимптомно и пациентите забелязват настъпилите увреждания в много късен етап на заболяването. Това е и причината да наричат глаукомата „тихия крадец на зрението“.– Знаете ли дали се води статистика колко хора са засегнати от заболяването у нас и в световен мащаб? – Глаукомата е заболяване с нарастващо обществено значение. Броят на болните непрекъснато расте и това дава своето социално отражение. Около 60-70 млн. са засегнатите от глаукома в света, а в България те са над 60 000 души. Голяма част от заболелите обаче са все още недиагностицирани.– Как се поставя диагнозата? – Обикновено заболяването се диагностицира случайно при преглед или измерване на вътреочното налягане.Пациентите не съобщават за някакви специфични симптоми. В много малка част от случаите /при някои форми на глаукома/, заболяването протича с остра симптоматика. Оплакванията са от остра болка в окото, силно главоболие, влошаване на зрението, сълзене и дразнене от светлината. Поставянето на диагнозата не може да стане само след еднократно измерване на очното налягане. Необходимо е извършване на пълен очен преглед и на няколко специализирани изследвания -тонометрия, пахиметрия, гониоскопия, компютърна периметрия и скенер на очите.– Какво е лечението на това заболяване? – Лечението на заболяването има за цел да повлияе рисковите фактори за развитие и прогресия на заболяването. Най-значим и същевременно най-лесен за овладяване рисков фактор е вътреочното налягане. Цели се достигане и поддържане на онова налягане, което не позволява на заболяването да прогресира. В последните години усилията са насочени в търсене на механизми за повлияване и на другите рискови фактори за заболяването. Разполагаме с три основни лоста на лечение: медикаментозно, лазерно, хирургично.Всеки от тези методи има своето показание и място в терапията в зависимост от типа на глаукомата,стадия на заболяването и темпа на прогресия.– Бихте ли споделили за новисти в лечението на глаукомата? – Имам възможността да споделя съвсем пресните си впечатления от седмия Световен конгрес по глаукома, провел се от 28.06. до 01.07. т.г. в Хелзинки,Финландия. Голямата тема тази година беше най-новото направление в хирургията на глаукомата – Миниинвазивна глаукомна хирургия /MIGS/. Това на разбираем език представлява хирургия с минимално травматично действие върху тъканите, мощен ефект върху очното налягане и редки постоперативни усложнения. В голямата си част това са различни видове импланти /тръбички/,които улесняват оттичането на вътреочната течност и намаляват вътреочното налягане. За първи път в България такъв имплант беше поставен именно в нашата клиника от д-р Веселин Даскалов през м. март тази година. А именно импланта XEN на фирма Allergan, налагащ се като един от най-ефективните и революционни методи за хирургично лечение на глаукомата. Импланта представлява малка тръбичка с дължина 6 мм и отвор от 45 микрона, която се поставя в окото със специален инжектор през миниатюрен отвор. Процедурата трае около 10 минути и се извършва под капкова анестезия. Тръбичката е неразградима и остава в окото на пациента за постояннен контрол на налягането.В нашата клиника за краткия период от няколко месеца имаме над 15 имплантации на XEN. Резултатите са изключителни дори и за нас. Намалението на очното налягане е с около 40 % от изходното, като при почти всички пациенти медикаментозното лечение е изцяло прекратено. За нас е огромна привилегия възможността да разполагаме с тази най-съвременна методика в лечението на глаукомата. Стремежът ни винаги е бил да лекуваме нашите пациенти максимално ефективно,безопасно и иновативно.", "date": "2017.07.26", "title": " Глаукома – иновативни методи за лечение\t\t\t "}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b7%d0%b0%d0%bf%d0%bb%d0%b0%d1%88%d0%b8-%d1%81%d0%b0%d1%89-%d1%81-%d1%8f%d0%b4%d1%80%d0%b5%d0%bd-%d1%83%d0%b4%d0%b0%d1%80/", "text": "Режимът в Пхенян отправи нови заплахи към Съединените американски щати за ядрен удар в сърцето на страната, предава германската телевизия ZDF.Ако американците продължават с опитите си да предизвикат промяна в управлението на Северна Корея, то тя ще отговори с контраатака, твърдят медиите в южнокорейската столица Сеул.По-рано директорът на ЦРУ Майк Помпео намекна за смяна на правителството в Пхенян. Въпреки предупрежденията на международната общност, на 4 юли – Деня на независимостта на САЩ, Северна Корея проведе пореден тест на междуконтинентална балистична ракета, припомня телевизията.", "date": "2017.07.26", "title": " Северна Корея заплаши САЩ с ядрен удар"}
{"url": "https://trud.bg/%d0%b4%d0%b5%d0%ba%d0%bb%d0%b0%d1%80%d0%b0%d1%86%d0%b8%d1%8f%d1%82%d0%b0-%d0%bd%d0%b0-%d0%b1%d1%81%d0%bf-%d0%ba%d0%be%d1%8f%d1%82%d0%be-%d1%80%d0%b0%d0%b7%d0%b3%d0%bd%d0%b5%d0%b2%d0%b8-%d0%b3%d0%b5/", "text": "Декларация на БСП стана повод за остра реакция от страна на ГЕРБ. „Проблемът със суджука, ако го сложим от едната страна, от другата страна е купуването на ромски гласове, за да влезете в българския парламент“, посочи  от името на групата в отговор на БСП. Говорите за суджука, което не е проблем на БСП, но ГЕРБ взе ясното решение и се разграничи от подобно поведение, изтъкна Цветанов.„Аферата със суджука в Добрич е олицетворение на управлението“, заяви Стоян Мирчев в декларацията от името на ПГ на БСП, която разгневи ГЕРБ.Публикуваме пълния текст на декларацията на БСП:Декларация от името на ПГ на „БСП за България”Уважаеми г-н Председател, Уважаеми колеги,Сблъсъците в обществото ни вече достигнаха точка на взривяване. Има вече нетърпимост между цели съсловия, между работодатели и работници, ежедневни криминални прояви. Новинарските емисии представят грозни сцени от цялата държава. За жалост, България вече не прилича на европейска страна в 21 век. И всичко това е практически резултат от 3-те поредни управления на ГЕРБ и Бойко Борисов – вече 8 години – Борисов 1, 2, и сега 3.Това е видно и от фактите само от последните две седмици. Вчера пребиха в парка известен журналист от БНТ. Онзи ден пребиха на улицата нотариус. Бият лекари, учители. Лице, близко до вицепремиер, бе арестувано с банда трафиканти на незаконни имигранти. По някои плажове отново безчинстват въоръжени мутренски отряди. Член на СЕМ, вместо да бъде изгонен оттам заради публична заплаха над журналист, тези дни ще решава кой да бъде следващият директор на БНТ. В НДК не може да се разбере, злоупотребата за 1.4 милиона лв. ли е или е за десетки пъти повече. Скандал за партиен рекет за тонове суджук, който ще влезе в съда. И това е непрекъснат процес още от началото на третото правителство Борисов.Колеги, ние вече сме взривено общество и държава. Властта произвежда единствено и само грозни скандали. На крачка сме да ни отнемат председателството на ЕС от 01.01.2018г. А отговорността се носи само от бушоните, наредени от Борисов и Цветанов. Отговорност те не носят.На фона на всичко това, правителството, в лицето на Валери Симеонов, и работодателските организации също наливат масло в огъня. Искат да бъдат елиминирани синдикатите, защото пречели на бизнеса. Те били виновни за неуспехите им. Но колеги, това не е ли връщане в 19-ти век? Тогава индустриалните работници са водили кървави битки с полицията, за да отстояват основните трудови права – 8 часов работен ден, право на протести, и т.н. На всичко отгоре, тези образовани хора, работодателите, незнайно защо смесват минимална работна заплата и линия на бедност. Тоест те искат минималната работна заплата от 460 лв. да стане 314 лв., колкото е линията на бедността. Това е орязване с една трета – 32%.Тук да ви припомня една интересна съпоставка. Заплатите в целия реален сектор у нас са малко над 16 млрд. лв. годишно. Докато печалбите са повече от 20 милиарда. Само с малка част от тези печалби реалните доходи, особено на работещите бедни, могат чувствително да бъдат повишени. Вместо да бъдат намалявани още. От това би спечелила и икономиката като цяло, и държавата ни, и дори управляващите, ако се похвалят, че това е тяхна заслуга. У нас трудът вече 27 години е подценен, поне 2 пъти спрямо реалната ни производителност на труда. Изискванията към хората растат, а възнагражденията на поне 2/3 от работещите не растат реално. Условията на труд? Те в определени ситуации са брутално лоши и тежки, и социално незащитени. Това е реалност не от цивилизована Европа, а от Третия свят.Колеги, крайно време е да обърнем тази реалност. За това апелираме и към властта, и към работодателските организации. Нека не забравяме, че ние сме държава от Европа, но с най-висок процент работещи бедни и за това най-малката вина имат работниците. Тук да прибавим и пораженията от демографската катастрофа. Не само разрастването на гетата, но и възрастовата диспропорция – през 2040 г. от всеки 5 души 3-ма ще бъдат пенсионери и само 2-ма работещи. А единият от работещите – ще е неквалифициран и полуграмотен. Да добавим и образователната ни система, която произвежда 40% функционално неграмотни. Такова нещо не можем да приемем, не само защото сме лява партия, но преди всичко защото сме нормални хора и милеем за народа на България.Как можем да обобщим ситуацията днес? Държавните системи колабират. Икономиката ни се крепи на европейско донорство, което няма да е безкрайно. Демографската катастрофа ни изправя пред национален апокалипсис. Обширни територии се обезлюдяват. И при всичкото това, част от едрия бизнес иска да се елиминират синдикатите – те били пречели на производителността. На практика за какво става дума? Мафията превзема и тероризира все повече от градовете ни. А съдебната система вместо да се мобилизира за защита на обществото, прави обратното – сътворява ежедневно крещящи примери за хора ненамиращи правосъдие. Самоуправството се превръща в естествена форма на взаимоотношения в обществото ни. Вече всеки ден научаваме за открит терор по плажове и паркове, по улиците и пред офиси. Върнаха ни в бруталните мутренски времена от средата на 90-те години. И това- под зоркия поглед на Борисов и треперещите под него бушончета.Дами и господа управляващи,Трябва да си кажем, че поведението ви в парламента в тази първа сесия показа- дали от нежелание или от немощ, не знам, но не започнахте да решавате нито един проблем от горепосочените. Изгубихте ценно национално време в един критичен момент. Свидетели сме на ежедневни корупционни скандали. Патриотки прекарват бежанци. Любими министърки на Борисов гърмят със скандали около корупция в АПИ и НДК. Задържаният шеф на ДАИ- за сделка със столична община за 135 млн. лв. … Това е днес България – под вашата власт. Позорно стоим на първото място по-корупция. Чуждестранните инвестиции ни върнаха 20 години назад. Пребиват хора посред бял ден в центъра на столицата.Държавата колабира, колеги и това става поради две причини: за трети път от 2009 г. Борисов управлява държавата – но по един и същ, бандитски начин; не се вслушвате в нито една конструктивна критика, нито от обществото, нито от опозицията в този парламент – БСП. Ако не ни чуете и този път, мандатът ви ще е още по-къс от предишния. Гневът се натрупва в обществото. Колкото и комично да звучи, г-н Цветанов, аферата със суджука от Добрич е олицетворение на същността на управлението ви, веднъж са 4 тона, друг път 4 милиарда лв. Алтернатива на пагубното ви управление има. Хората ще я потърсят скоро!АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Декларацията на БСП, която разгневи ГЕРБ"}
{"url": "https://trud.bg/%d0%b3%d0%b5%d1%80%d0%b1-%d1%81%d0%b5-%d0%be%d1%82%d0%ba%d0%b0%d0%b7%d0%b0-%d0%be%d1%82-%d0%b0%d0%bd%d1%82%d0%b8%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8%d1%82%d0%b5-%d0%bf/", "text": "ГЕРБ оттегля поправките в Закона за съдебната власт, които забраняват съдийските организации да се финансират от външни донори. Това обяви в парламента председателят на групата на ГЕРБ Цветан Цветанов.С промените законодателите от ГЕРБ, Обединените патриоти и ДПС предлагаха пари за съсловните организации на магистратите да идват само от Европа.Поравката бе наречена „антиамериканска“, защото щеше да прекрати финансирането на съсловните организации на магистратите от фондация „Америка за България“.„Америка за България“ дарява милиони за реставрацията на две базилики в Пловдив, обясни Цветанов.Очаквайте подробности", "date": "2017.07.26", "title": " ГЕРБ се отказа от „антиамериканските поправки“ в Закона за съдебната власт"}
{"url": "https://trud.bg/%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d1%85%d0%b0%d0%bc%d0%b0%d1%81-%d0%be%d1%81%d1%82%d0%b0%d0%b2%d0%b0-%d0%b2-%d1%87%d0%b5%d1%80%d0%bd%d0%b8%d1%8f/", "text": "Европейският съд потвърди решението си движението „Хамас“ да остане в „черния“ списък на терористични организации, въпреки призивите да бъде извадено от него, предаде АФП.Съдът отмени решение от 2014 г., заявявайки, че „не е трябвало да бъде отменяно включването на „Хамас“ в европейския списък на терористичните организации“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Движението „Хамас“ остава в „черния“ списък на терористичните организации"}
{"url": "https://trud.bg/%d0%bb%d0%b5%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b8%d0%b7%d0%b3%d0%be%d1%80%d1%8f-%d0%b7%d0%b0%d0%b5%d0%b4%d0%bd%d0%be-%d1%81-%d0%b2%d0%be%d0%b4%d0%b0%d1%87%d0%b0/", "text": "Лек автомобил изгоря в крайпътна нива ,в района на петричкото село Старчево, а в него огнеборците откриха овъглен труп на водача.Трагичният инцидент е станал около  09:55 часа в сряда. Предполага се,че колата е излетяла от пътя и се е приземила в нивата, където е гръмнала газовата бутилка на возилото. Водачът вероятно не е успял да излезе и е изгорял в пожара. Автомобилът „Фолксваген Голф” се води на името на възрастен човек от селото, но селяните казват,че  колата се е карала от 27 годишен младеж. Полицията установява самоличността на загиналия.За случая е уведомена РП-Петрич. Работата по установяване на причините за инцидента продължава.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Лек автомобил изгоря заедно с водача"}
{"url": "https://trud.bg/%d1%81%d0%b5%d0%ba%d1%81-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d0%bb%d0%b0-%d1%85%d0%b5%d0%bc%d1%83%d1%81-%d0%ba%d0%b0%d0%ba-%d1%80%d0%b5%d0%b0%d0%b3%d0%b8%d1%80%d0%b0/", "text": "Късно вечерта катаджии минават по магистрала „Хемус“ и гледат – встрани от пътя е отбила кола, стои до пътя и се поклаща. Отиват те да проверят колата, светват с фенерче вътре и какво виждат – мъж и жена правят секс. Единият катаджия се покашля, почуква по прозореца на кола и пита:– Господине, какво правите?– Ох, ух – правя секс с жената – отговаря шофьорът на колата.Полицаят тутакси започва да е извинява:– Ама аз…, ние…, такова – помислихме, вие тука с някаква проститутка…Мъжът го прекъсва:– То и аз така мислех, преди да светнете с фенерчето… Блондинка и брюнетка гледат филм. Главният герой е на прозореца и иска да се самоубие. И тогава брюнетката казва:– Хайде да се обзаложим за 50 лева, че ще скочи.– Добре, а аз се обзалагам, че няма да скочи. – казва блондинката.След 5 минути главният герой скача. Блондинката подава парите на брюнетката, а тя и казва:– Не мога да ти взема парите, аз съм гледала този филм и преди.Тогава блондито отговаря:– То и аз съм го гледала преди, но не очаквах, че ще скочи отново! – Скъпи, искам да си купя бански с големи чашки!– Ти не си за чашки бе, мила, ти си за чинийки… Супер малко и забутано село. Две баби седят на пейка и си говорят. По едно време лъскав черен джип с бясна скорост прелита пред тях и пада в дерето. Едната баба казва:– Гинке, гледай, още един с GPS… На плажа…– Съблечи ме с думи, скъпи!– Мии, щипалка ти влезе в бикините – не я ли усещаш?! Мъж се прибира по-раничко от работа и още от вратата чува странни звуци, които се носят от спалнята. Затичва се той, нахълтва в спалнята, а там жена му лежи задъхана и запотена….– Какво ти става, ма?– Имам сърдечен пристъп…- стене жената.Мъжът се затичва към телефона в антрето и започва да набира номера на Бърза помощ, а четиригодишният му син го дърпа за панталона и казва:– Тате, тате, а чичо Гошо от съседния апартамент се е скрил чисто гол в гардероба….Мъжът оставя телефонната слушалка, връща се в спалнята, отваря гардероба, а там наистина седи чисто гол съседът Гошо.– Гошо, идиот с идиот такъв… Жената има сърдечен пристъп, а ти тука ми се разкарваш гол из къщи да ми плашиш детето…. Двама души стоят на улицата и си говорят. Минава кола и ги изпръсква с кал.– Да запишем номера и да се оплачем, за да го глобят.– Какъв смисъл! От това нашите шофьори няма да станат по-любезни. В Англия ако шофьор те изпръска, връща се, извинява ти се, после те кани у дома, предлага ти душ, отнася ти дрехите на химическо чистене и цял ден те вози, където ти е нужно.– Това се е случило с вас?– Не, с жена ми. Стара баба в болницата. Обикаля по коридорите, никой няма. Най-сетне вижда мъж, идва към нея:– Чадо, а къде е тук зъбарят?– Не се казва „зъбар“, бабче, а „стоматолог“. Направо по коридора, третата врата вляво.– Благодаря, чадо, а къде ви очарят?– Не се казва „очар“, бабче, а офталмолог. На третия етаж, първата врата вдясно.– Благодаря, чадо, а ти какъв си?– Не знам при вас как му казвате, тук гинеколог се води. Жена казва на мъжа си:– Хайде да го направим днес на пода!– Защо? – пита удивен той.– Ами искам най-после да усетя нещо твърдо! Мъж влиза в адвокатска кантора „Джексън, Джексън, Джексън и Ръш“.– Бих желал господин Ръш да защитава моите интереси в съда! – казва той на секретарката.– Защо именно Ръш? Бихте могли да се възползвате от помощта на някой от Джексъновците.– Ръш навярно е най-хитрият. След като е успял да се включи в такава компания… След семеен скандал мъжът заявява на съпругата си:– Ще взема да напиша над леглото ни в спалнята колко си зла, та да те разбере целият град! Катаджия спира кола:– Господине, имате ли представа колко поднасяше колата Ви?– Пил съм 8 бири.– Това не е извинение да оставяте жена Ви да кара. – Келнер, искате ли да продавате два пъти повече алкохол?– Разбира се, господине, но как?– Като пълните чашите! Дядо се жалва при доктора:– Не искам да се будя в мокро легло. Какво бихте ме посъветвали?– Два варианта: памперси или хамак! – Как не ви беше съвестно да убиете човек само заради един-единствен долар?– Долар по долар милион става, господин съдия.", "date": "2017.07.26", "title": " Секс на магистрала „Хемус“ – как реагира катаджията?"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d0%b7%d0%b0%d0%bc%d0%b5%d0%bd%d1%8f-%d0%b6%d0%b8%d0%b2%d0%ba%d0%be-%d0%bc%d0%b0%d1%80%d1%82%d0%b8/", "text": "Даниела Димитрова ще влезе в Народното събрание на мястото на оттеглилия се депутат от Добрич Живко Мартинов.Това обяви в парламента Цветан Цветанов.На мястото на Мартинов трябваше да влезе Живко Желязков, но при него сработил синдромът „15/15“.", "date": "2017.07.26", "title": " Даниела Димитрова заменя Живко Мартинов в парламента"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-15-%d0%b3%d0%be%d0%b4%d0%b8%d1%88%d0%bd%d0%b0-%d0%ba%d1%80%d0%b0%d0%bb%d0%b0-%d0%be%d1%82-%d0%ba%d1%83%d1%82%d0%b8%d1%8f-%d0%b7%d0%b0-%d0%b4%d0%b0%d1%80/", "text": "Кражба от кутия за дарения в църква в Бяла черква, разкриха служители на РУ – Павликени. Вчера в полицейското управление е получен сигнал.По данни на тъжителя от кутия за дарения в местен храм липсвали 5 лв. В резултат на предприетите незабавни действия по разследването извършителят е установен – 15-годишно местно момиче, неизвестно до момента на полицията.Отнетата сума е възстановена. По случая е образувана преписка, която ще бъде докладвана в прокуратурата, с мнение за налагане на възпитателни мерки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Спипаха 15-годишна, крала от кутия за дарения в храм в Павликенско"}
{"url": "https://trud.bg/%d0%b4%d0%b5%d0%bd%d0%b8%d1%86%d0%b0-%d0%b7%d0%bb%d0%b0%d1%82%d0%b5%d0%b2%d0%b0-%d0%be%d0%b1%d1%8f%d0%b2%d0%b8-%d1%87%d0%b5-%d0%bd%d0%b5-%d0%b7%d0%bd%d0%b0%d0%b5%d0%bb%d0%b0-%d0%b7%d0%b0-%d0%b2%d1%81/", "text": "„Не очаквайте от един принципал да знае всички разплащания, които прави едно търговско дружество – все пак то си има изпълнителен директор, финансов директор. Това обяви след едночасов престой при следователите  и разпит в Специализираното звено „Антикорупция“, бившият вицепремиер за Българското европредседателство в служебния кабинет Деница Златева. Златева  стана поредният призован на разпит в Специализираното звено „Антикорупция“ по разследването за т.нар. дело „НДК“.Обвиняем за финансови нарушения – че е изразходвал за други цели милиони, отпуснати за Българското председателство, е бившият изпълнителен директор на на културната институция  Мирослав Боршош.„Знам, че има одобрени дейности, които са съгласно доклад на междуведомствената работна група. Има три спечелени обществени поръчки.Нека да оставим следствието да си свърши работата и до установи наистина каква стойност е изразходвана. В крайна сметка всеки е невинен до доказване на противното.“, допълни Златева, цитирана от.Показания за това как се в управлявала културната институция вече дадоха вицепремиерът Томислав Дончев и министърът за европредседателството Лиляна Павлова.", "date": "2017.07.26", "title": " Деница Златева обяви, че не знаела за всички разплащания в НДК"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-26-%d0%b3%d0%be%d0%b4%d0%b8%d1%88%d0%b5%d0%bd-%d0%b7%d0%b0-%d1%81%d0%b5%d1%80%d0%b8%d1%8f-%d0%be%d1%82-%d0%ba%d1%80%d0%b0%d0%b6%d0%b1%d0%b8/", "text": "Великотърновски криминалисти задържаха 26-годишен многократно осъждан мъж от областния град за серия от кражби. Престъпленията са извършени в периода 22-24 юли в областния град. От два автомобила, паркирани на ул.“Оборище“ са били откраднати документи и лични вещи и от магазин на ул. „М. Габровска“ са откраднати две рибарски макари.От проведените действия по разследването криминалистите влезли в дирите на извършителя –Д. М. с 14 криминални и съдебни регистрации. Той е задържан за срок до 24 часа по Закона за МВР. След доклад на материалите в прокуратурата Д. М. е привлечен като обвиняем. Мярката му за задържане е удължена на 72 часа. Инкриминираните вещи са установени и върнати на собствениците им.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Арестуваха 26-годишен за серия от кражби в Търново"}
{"url": "https://trud.bg/%d1%80%d0%b0%d0%b7%d1%81%d1%82%d1%80%d0%b5%d0%bb%d1%8f%d1%85%d0%b0-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba-%d0%bd%d0%b0-%d1%84%d0%b8%d1%82%d0%bd%d0%b5%d1%81-%d1%86%d0%b5%d0%bd/", "text": "Ново показно убийство бе извършено в сряда сутринта между 8.30 и  9 часа в близост до една от централните алеи в парк „Лаута” в Пловдив.Неизвестният засега килър е прострелял в гърдите жертвата си, докато мъжът на средна възраст на име Даниел Божилов разхождал кучето си недалеч от парк-хотел „Пловдив”, където в началото на януари 2015 г. бе убит многократният ни шампион по бокс Димитър Стоянов-Митьо Лудия. Според заместник-окръжния прокурор на Пловдив Галин Гаврилов между двата показни разстреля няма абсолютно никаква връзка, освен че са извършени в парк „Лаута”. „Убитият днес мъж е на 43 години от Дупница, но живеещ в Пловдив. Починал е от огнестрелна рана, а по случая е назначена съдебно-медицинска експертиза. Трупът е бил намерен между 8.30 и 9.00 часа от разхождащи се в парк „Лаута” граждани. Издирват се преки свидетели на случилото се”, съобщи заместник-окръжният прокурор на Пловдив Галин Гаврилов. Убиецът явно добре е познавал навиците на жертвата си и знаел, че той всяка сутрин разхожда кучето си из близкия до жилището му парк „Лаута”. „На въпросната алея, в близост до която е извършено убийството няма монтирани камери за видеонаблюдение, но из целия парк техният брой е 22 и записите от тях тепърва ще се гледат и проверяват”, коментира кметът на район „Тракия” Костадин Димитров. Той допълни, че през деня в парк „Лаута” има и патрул на „Общинска охрана, но когато е било извършено покушението служителите на реда работният ден на служителите на реда още не е бил започнал. „Сигналът за смъртоносно прострелян мъж на алея в парк „Лаута” е получен малко преди 9 часа. На местопроизшествието е извършен  оглед от криминалисти на областната дирекция на МВР, а районът е заграден. За случая е уведомена Окръжна прокуратура – Пловдив и е образувано е досъдебно производство. Предприети са активни оперативни и издирвателни действия по изясняването на всички факти и обстоятелства около инцидента, както и самоличността на жертвата”, съобщиха от Областната дирекция на МВР-Пловдив.43-годишният Даниел Божилов въртял дребен бизнес със соларни инсталации и фитнес уреди и имал малък солариум. Разследващите нямаха никаква информация относно слуховете, че убитият имал общ бизнес с двукратния олимпийски шампион по кану-каяк от Игрите в Барселона през 1992 година и дори бил съдружник на настоящия общински съветник в пловдивския парламент. Спекулациите вероятно са тръгнали от факта, че убийството е извършено на метри от най-големия фитнес в околностите на парк „Лаута” и район „Тракия”, а негови съсобственици са Николай Бухалов и неговият съдружник Йордан Кочев. „Не знам кой ги пуска и разпространява тези слухове, които могат  да навредят на бизнеса ни и да стреснат хората, но в тях няма и грам истина. Познавам всички собственици на фитнеси в „Тракия” и Пловдив начело с Жоро Мечката, но убитият в парк „Лаута” мъж не е сред тях. Него нито съм го виждал, нито съм го чувал”, декларира пред „Труд” Николай Бухалов, който беше доста ядосан от слуховете и информациите, свързващи името и бизнеса му с това на жертвата Даниел Божилов..АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Второ показно убийство в парк „Лаута” в Пловдив\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%bf%d1%80%d0%b5%d0%b4%d0%bf%d0%be%d1%87%d0%b8%d1%82%d0%b0%d1%82-%d1%81%d1%80%d0%b5%d1%89%d0%b8%d1%82%d0%b5-%d1%81-%d0%bf%d1%80%d0%b8%d1%8f/", "text": "Българинът предпочита да се среща повече с приятели, отколкото с роднини. Това сочат данни от  от 2015 г. за предпочитанията на европейците на възраст над 16 години да се срещат редовно със семейството си или с приятели в свободното си време.Според анализа 22% от българите се срещат със семейството и роднините си всеки ден. Същият е процентът и на тези, които се виждат с близките всяка седмица или месец. Едва 2% признават, че правят това само веднъж годишно.Една четвърт от българите предпочитат всекидневните срещи с приятели, а около 30 на сто правят това всяка седмица в свободното си време. 4% от българите заявяват, че правят срещи с приятели само веднъж в годината.Резултатите от анализа показват, че южните нации много повече предпочитат редовните семейни срещи или събиранията с приятели, отколкото представителите на северните.Повече от една трета от хората в ЕС се срещат с роднини всяка седмица в свободното си време.Страните, в които има най-често семейни събирания са Кипър, Словакия и Гърция. В тези страни най-много граждани споделят, че са в ежедневен контакт с роднините си.В балтийските страни е обратното. В Латвия едва 7% от анкетираните заявяват, че всекидневно се срещат със семейството си. Приблизително толкова са и гражданите на Литва и Естония.Ежедневните срещи с приятели пък са най-предпочитани в Гърция, Хърватия и в Кипър и най-малко желани в Малта, Полша и Литва, сочи европейската статистика.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Българите предпочитат срещите с приятели пред тези с роднини"}
{"url": "https://trud.bg/%d0%bf%d0%be%d1%87%d0%b8%d0%bd%d0%b0-%d0%b1%d0%b0%d1%80%d0%b1%d0%b0%d1%80%d0%b0-%d1%81%d0%b8%d0%bd%d0%b0%d1%82%d1%80%d0%b0/", "text": "На 90-годишна възраст почина Барбара Синатра, вдовицата на легендарния актьор и певец Франк Синатра.Тя е починала във вторник в дома си в Ранчо Мираж, Калифорния, от естествена смърт, заобиколена от членове на семейството и приятели.Барбара Синатра е четвъртата съпруга на Франк Синатра. Преди да се омъжи за него, бившата моделка е известна светска персона в Палм спрингс. Бракът му с Барбара е най-дългият за Франк. Двойката се жени през 1976 г. и остава заедно до смъртта на Франк Синатра през 1998 г.Актьорът и певец преди това е бил женен за Нанси Барбато, Ава Гарднър и Мия Фароу.През 1986 г. Франк и Барбара Синатра основават Центъра за деца, носещ нейното име. Оттогава организацията е подпомогнала над 20 000 млади жертви на физически, сексуален и емоционален тормоз. Барбара Синатра почти до последно е била активна, събирала е средства и се е срещала с деца, подпомагани от организацията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Почина Барбара Синатра"}
{"url": "https://trud.bg/%d0%be%d0%b1%d1%83%d1%87%d0%b5%d0%bd%d0%b8%d0%b5-%d0%b7%d0%b0-%d0%b1%d0%b5%d0%b7%d0%be%d0%bf%d0%b0%d1%81%d0%bd%d0%be-%d0%b8%d0%b7%d0%bf%d0%be%d0%bb%d0%b7%d0%b2%d0%b0%d0%bd%d0%b5-%d0%bd%d0%b0-%d0%b8/", "text": "Еднодневен обучителен семинар на тема „Предизвикателствата по противодействие на детската сексуална експлоатация и трафика на деца чрез Интернет“ ще се проведе утре в хотел „Болярски” във Велико Търново.Обучението се организира от Местната комисия за борба с трафик на хора и Местната комисия за борба с противообществени прояви на малолетни и непълнолетни и е насочен към експерти от региона, работещи с деца, както и служители на Областната дирекция на МВР и Районна прокуратура – Велико Търново.Лектор на обучението ще бъде инспектор Любомир Тулев – сектор „Киберпрестъпност“ при Главна дирекция „Борба с организираната престъпност” в МВР.Темите, които ще бъдат засегнати по време на обучението, ще бъдат свързани най-вече с актуалните тенденции в престъпленията с деца в интернет, формите и методи на експлоатацията на деца през интернет, Интернет като средство за набиране на деца с цел трафик и въвличане в проституция, реч на омразата сред подрастващите в Интернет и не на последно място ще бъдат обсъдени политиките за превенция в тази област.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Обучение за безопасно използване на интернет ще се проведе във Велико Търново"}
{"url": "https://trud.bg/%d0%b4%d0%b5%d1%82%d1%81%d0%ba%d0%b8%d1%8f%d1%82-%d1%82%d1%83%d1%80%d0%bd%d0%b8%d1%80-%d1%82%d1%80%d0%b8%d1%84%d0%be%d0%bd-%d0%b8%d0%b2%d0%b0%d0%bd%d0%be%d0%b2-%d0%be%d0%bf%d1%80/", "text": "Най-добрите футболни отбори за деца до 9-годишна възраст мерят сили в детския турнир „Трифон Иванов“, който бе открит днес във Велико Търново. Надпреварата, носеща името на Железния защитник на Етър и националния отбор, представлява финален етап от първенството във Футбол 9 и ще определи носителя на купата. За отличието днес и утре на стадион „Ивайло“ се борят отборите на „Етър ВТ“, „Левски“ /София/, ЦСКА – София, „Берое“/Стара Загора/, „Локомотив“ /Г. Оряховица/ и „Черноморец“ /Бургас/.Турнирът „Трифон Иванов“ е иницииран от кмета на Велико Търново Даниел Панов. Второто му издание бе открито от заместник-кмета проф. Георги Камарашев, председателя на Зоналния съвет на БФС Бончо Генчев и директорът на ОП „Спортни имоти и прояви“ Петко Павлов. Те пожелаха на младите футболисти да следват пътя на легендарния Трифон Иванов и да постигнат неговите спортни успехи.Тимовете, съставени от деца, родени след 1 януари 2006 г., са разделени в две групи, а мачовете са формат две полувремена по 30 минути. Във всяка среща на терена излизат по осем полеви играчи и един вратар. В група „А“ са отборите на „Етър ВТ“, „Черноморец“ (Бургас) и ЦСКА-София, а в група „Б“ стартират „Локомотив“ (Горна Оряховица), „Левски“ (София) и „Берое“ (Стара Загора).Мачовете за разпределяне на местата от първо до четвърто са на рождената дата на легендарния бранител от САЩ’94 – 27 юли. Финалът на турнира започва в 11, 30 ч., а награждаването на призьорите е веднага след последния съдийски сигнал. Първото издание на спортното събитие в памет на Трифон Иванов бе през миналата година, а победител стана „Лудогорец“ (Разград). Организатори са Община В. Търново, Зоналният съвет на Българския футболен съюз и ОП „Спортни имоти и прояви“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Детският турнир „Трифон Иванов“ определя шампионите във Футбол 9"}
{"url": "https://trud.bg/%d0%bc%d1%83%d0%b7%d0%b5%d1%8f%d1%82-%d0%b2-%d0%b3%d0%be%d1%80%d0%bd%d0%b0-%d0%be%d1%80%d1%8f%d1%85%d0%be%d0%b2%d0%b8%d1%86%d0%b0-%d1%81%d1%8a%d0%b1%d0%b8%d1%80%d0%b0-%d0%b4%d0%be%d0%b1%d1%80%d0%be/", "text": "В периода от 7 юни до 28 юли 2017 г. за трето поредно лято се проведоха редовни археологически разкопки на крепостта Ряховец. Продължени бяха проучванията от предходните сезони – в района на западната порта и част от прилежащата й крепостна стена, както и в близост до северната порта, при започнатия през 2015 г. сондаж.Проучени са и нови участъци от вътрешността на крепостта. По време на разкопките бяха открити близо 500 находки, сред които късноримски и средновековни монети, накити, предмети от въоръжението, средновековни цели керамични съдове, както и множество керамични фрагменти от античността и средновековието.Преди да бъдат събрани във фонда на Горнооряховския музей, находките се нуждаят от почистване. В тази връзка Исторически музей – Горна Оряховица кани в събота, 29 юли, всички желаещи да се докоснат до археологическите открития и да участват в тяхното почистване. Освен възможността да научат повече за проучванията и намерените предмети, музеят ще предостави на доброволците безплатен вход за експозициите през целия ден. Всички, които искат да се включат в помощ на археолозите, са добре дошли в Исторически музей – Горна Оряховица през съботния ден от 10 до 17 часа.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Музеят в Горна Оряховица събира доброволци за почистване на над 500 находки от Ряховец"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%be%d1%86%d0%b5%d0%bb%d1%8f-%d0%b2-%d0%bf%d1%80%d0%b5%d0%bc%d0%b0%d0%b7%d0%b0%d0%bd%d0%b0-%d0%ba%d0%be%d0%bb%d0%b0-%d0%be%d1%82-%d0%b4%d1%8a%d1%80%d0%b2%d0%be/", "text": "Дърво рухна върху автомобил при силна буря край шуменското село Васил Друмев, спасителен екип е помогнал на шофьора да излезе от „Ауди“-то, превърнало се в капан. Инцидентът станал към 16,25 часа във вторник и до пожарната в Шумен постипил сигнал, че в смачканата кола бедства шофьорът.На място веднага е изпратен екип, който освободил затиснатия автомобил от падналото дърво. Пострадалият водач П.К. /42г./ бил изваден от колата и пренесен до линейка на Центъра за спешна медицинска помощ. Откаран е за преглед в болницата. След прегледа станало ясно, че мъжът има травми, но няма опасност за живота му. Унищожен е таванът на автомобила, задно панорамно и предно панорамно стъкло, както и предната врата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Шофьор оцеля в премазана кола от дърво"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8-%d1%81%d1%80%d0%b5%d1%89%d1%83-%d0%ba%d0%b0%d0%b4%d1%80%d0%be%d0%b2%d0%b8-%d0%bf%d1%80%d0%be%d0%bc%d0%b5%d0%bd%d0%b8-%d0%b3%d0%be%d1%82%d0%b2%d1%8f/", "text": "Синдикалните организации във ВИК – Монтана обявиха готовност за протести, ако Министерството на регионалното развитие и благоустройството /МРРБ/ започне кадрови промени в ръководството на дружеството. Всеки опит за политически кадрувания е заплаха за постигнатите с труд и професионализъм резултати в предприятието и за работните ни места, заявиха ВИК служителите.В края на миналата седмица след въпрос на парламентарния контрол за открития във водата на три села в община Бойчиновци наднормен арсен, министърът на регионалното развитие Николай Нанков обяви, че ръководството на ВИК – Монтана е допуснало сериозни пропуски и смята, че с бързи кадрови промени ще се постигнат по-добър мениджмънт и резултати, които да гарантират здравето и сигурността на гражданите.Изказването на министъра съвпадна и с обявените  в новия петгодишен план на ВИК дружеството по-високи цени на водата в област Монтана, които предизвикаха недоволство сред гражданите и местните управи. „ВИК е действало своевременно и адекватно след откриването на завишени количества арсен във водоизточник в община Бойчиновци. Всички дадени предписания от Регионалната здравна инспекция са изпълнени веднага, организирано е снабдяването на население с водоноски, а учени, изследват причините за замърсяването и търсят изход от ситуацията!”, обяви шефът на ВИК инж. Валери Иванов.Предложената нова единна цена на водата в областта от 1,6005 лева за куб. м. и инвестиции  от 5,8 млн. лева до 2021 г. са формирани според изискванията на закона, общините са запознати с тях преди месеци, а одобрението им предстои на закрито заседание на КЕВР, каза още инж. Иванов. „Не сме съгласни с коментара на министър Нанков. Не желаем постигнатите от дружеството резултати и социални придобивки да бъдат заложник на кадрови експерименти, продиктувани от политически интереси!”, заявиха членовете на КТ „Подкрепа” и КНСБ във ВИК  изразиха готовност за протести, ако се пристъпи към необосновани смени в ръководството на дружеството.", "date": "2017.07.26", "title": " Протести срещу кадрови промени готвят във ВИК –Монтана"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b8%d0%b7%d0%b8%d0%b3%d1%80%d0%b0%d0%b5-%d1%80%d0%be%d0%bb%d1%8f%d1%82%d0%b0-%d0%bd%d0%b0-%d0%bf%d0%be%d1%81/", "text": "България може да изиграе ролята на посредник за цялостното придвижване на Балканите към Европа. Това каза пред журналисти в Министерски съвет Негово Превъзходителство Ерик Рубин, посланик на САЩ в България, след среща с премиера Борисов.„Проведох много хубава кратка среща с министър-председателя, за да изразя нашата подкрепа за плановете за подписване на споразумение с Македония. Мислим, че това е много позитивна стъпка напред на Балканите, и силно подкрепяме усилията на правителствата на България и Македония да подпишат споразумение по този въпрос. Също така силно подкрепяме прогреса, който България и Гърция постигнаха заедно, за да завършат проекта за интерконекторна връзка, който е изключително важна част от енергийната диверсификация на Европа“, заяви американският посланик.„Силно подкрепяме прогреса, който е постигнат, а също и виждането за фокуса към Балканите в Европейското председателството на България. Мисля, че България може да изиграе ролята на посредник с помощта за цялостното придвижване на Балканите към Европа“, допълни още той.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " България може да изиграе ролята на посредник за придвижване на Балканите към Европа"}
{"url": "https://trud.bg/%d0%b1%d0%b5%d1%82%d0%be%d0%bd%d0%be%d0%b2%d0%be%d0%b7-%d0%b5-%d0%b1%d0%bb%d1%8a%d1%81%d0%bd%d0%b0%d0%bb-%d0%b6%d0%b5%d0%bd%d0%b0-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d0%bd%d0%be/", "text": "Бетоновоз, движейки се назад, е блъснал жена в Сандански. Това съобщават от Областна дирекция на МВР-Благоевград. Инцидентът е станал в района на новостроящата се автогара.По първоначални данни пострадалата е с фрактура на крака, все още не е ясно дали има опасност за живота й. Тя е транспортирана в болницата в Сандански.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Бетоновоз е блъснал жена в района на новостроящата се автогара в Сандански"}
{"url": "https://trud.bg/%d0%b1%d0%bb%d0%b8%d0%b7%d0%be-60-000-%d0%ba%d1%8a%d1%81%d0%b0-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b8%d0%b7%d0%b7%d0%b5/", "text": "При съвместна опирация на служители от ОДМВР-Хасково и служители на Митница Бургас на ГКПП Капитан Андреево снощи са иззети 11 560 къса цигари без акцизен бандерол, 13.9 грама зелена тревиста маса и 4.6 грама канабис, 706,300 грама златни накити, 4733 текстилни изделия и 414 чифта обувки. Съставени са по едно досъдебно и бързо производство 8 акта по Закона за митниците, съобщиха от МВР.Съвместните действия са предприети с цел противодействие на контрабандата, превозването и съхранението на акцизни стоки без бандерол и други закононарушения на Закона за митниците, Закона за марките и географските означения, Закона за движение по пътищата и Кодекса за застраховане. В хода на операцията са проверявани лица, леки автомобили, микробуси и автобуси.Полицаи от столичното Второ РУ са иззели 42 600 къса цигари без бандерол. На 28 юни, около 9.40 ч. в хода на полицейска операция по противодействие на разпространение на акцизни стоки без бандерол служители от Второ РУ задържали А.А./38г./. Акцията била проведена на територията на ж. к. „Филиповци”, след получен сигнал за мъж, разпространяващ акцизни стоки без бандерол.При последвалите процесуално- следствени действия в дома на А.А. полицаите намерили и иззели 42 600 къса цигари от различни марки без акцизен бандерол. По случая било образувано досъдебно производство, а А.А. е задържан с полицейска мярка до 24 часа. След доклад на събраните материали в Софийска районна прокуратура задържаният е привлечен като обвиняем и му е наложена мярка за неотклонение „подписка”.Над 2000 къса цигари и 10 кг тютюн са иззели служители на ОДМВР – Плевен входа на полицейска операция срещу противодействието на акцизни стоки. На различни места в частен дом в Кнежа, обитаван от 33-годишна жена, са открити 2036 къса контрабандни цигари от различни марки. Уведомена е прокуратурата, по случая е образувано досъдебно производство.10,660 кг насипен тютюн 100 къса цигари са отрити в тайници на кооперативния пазар в Плевен. За случая са изготвени четири констативни протокола.2499 къса цигари от различни марки и без български акцизен бандерол са иззели вчера служители на сектор „Противодействие на икономическите престъпления“ при областната дирекция в Кюстендил. Контрабандната стока била открита на работното място на 51 – годишна жена. Работата по документирането на престъпление против данъчната система продължава.Полицаи и антимафиоти са иззели контрабандни цигари и тютюн в Брезник и Трън. Служители на сектор „Противодействие на икономическата престъпност“ при ОДМВР – Перник, колегите им от Териториален сектор „Борба с организираната престъпност“ и представители на РУ – Брезник проверили къща в брезнишкото село Велковци, обитавана от двама мъже с постоянен адрес столицата.Намерени и иззети са 2600 къса саморъчно направени цигари без бандерол и около 400 грама кафеникава ситно нарязана листна маса със специфичен мирис на тютюн. Срещу 54-годишния Н.Х. и В.Т./31г./ е образувано административно-наказателно производство и работата продължават служители от РУ – Брезник.Около един килограм тютюн е иззет от къща за гости в трънското с. Бусинци. Полицаи от РУ – Трън посетили имота, собственост на 61-годишня Н.Г. по сигнал за семеен скандал. При извършената проверка е открит плик с около един килограм суха листна маса с кафеникав цвят и мирис на тютюн. Срещу 61-годишния мъж е започнато досъдебно производство. Работата по разследването продължава.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Близо 60 000 къса контрабандни цигари иззеха служители на МВР"}
{"url": "https://trud.bg/%d0%bc%d0%be%d0%bd-%d0%b2%d1%8a%d0%b2%d0%b5%d0%b6%d0%b4%d0%b0-%d0%b4%d0%b8%d1%81%d1%82%d0%b0%d0%bd%d1%86%d0%b8%d0%be%d0%bd%d0%bd%d0%be-%d0%be%d0%b1%d1%83%d1%87%d0%b5%d0%bd%d0%b8%d0%b5-%d0%bf%d0%be/", "text": "Министерството на образованието и науката работи за въвеждане на дистанционно обучение по български език и литература, за да може повече деца от различни краища на света да го научат. Това заяви министърът на образованието и науката Красимир Вълчев в приветствието си към Асоциацията на българските училища в чужбина (АБУЧ), която празнува 10-годишен юбилей, съобщиха от МОН.„Днес имаме над 300 училища по света, в които на 3 март, 24 май и 15 септември се чува българският химн. Гласът на българските деца е доказателство за вашата успешна работа“, каза министърът пред представителите на училищата. Дистанционното обучение ще е възможност за онези деца и ученици, където няма голяма българска общност и училище, също да усвоят езика.„Все по-голяма част от българите ще живеят зад граница и ще се увеличават. Най-малкото няма да намалява склонността към пътуване. Все повече хора ще искат да се върнат обратно в България и да знаят български език. Това поставя предизвикателства към нас да развиваме политиката“, посочи министърът.За неделните училища вече има адаптирани учебни програми по български език и литература, разработени съвместно с АБУЧ и СУ „Св. Климент Охридски“. Те са в съответствие с държавните образователни стандарти и синхронизирани с общата европейска езикова рамка. Красимир Вълчев съобщи, че предстои утвърждаване и на нови програми по история и география на България за училищата в чужбина.Министърът на образованието и науката изрази подкрепа за усилията за признаване на българския език като матуритетен, особено в страните, където имаме големи диаспори. „Готови сме да работим с другите страни, да подкрепим и да инициираме в координация с останалите институции национална кампания за превръщането на българския език в матуритетен. Радвам се, че имаме партньорство с всички институции – това е гаранция за по-нататъшното развитие на образователната политика“, заяви министър Вълчев. Той посочи, че започналата през 2008 година политика на подкрепа на неделните училища от държавните институции трябва да продължи с увеличаване на бюджета и финансирането всяка година.В днешния глобален свят, в днешното световно общество във все по-голяма степен нашата родина ще бъде обединена от нашия език и култура, убеден е министър Красимир Вълчев.От есента ще отворят врати 44 нови училища.Благодарение на учителите в българските училища зад граница 24 часа в денонощието на всички континенти в 40 държави от новата учебна година 13 334 деца ще учат български език, посочи зам.-министърът на образованието и науката Деница Сачева.Тя отличи с грамоти на МОН „Неофит Рилски“ учители от образователните институции в чужбина. МОН даде и на всяко училище специални плакати с всички български гербове и химни. Специален плакет за Асоциацията получи от министъра на образованието Ирина Владикова, директор на българското училище „Св.св. Кирил и Методий“ във Виена и председател на Асоциацията на българските училища в чужбина.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " МОН въвежда дистанционно обучение по български език за българите по света"}
{"url": "https://trud.bg/%d1%81%d0%ba%d0%be%d0%bf%d0%b8%d0%b5-%d1%80%d0%b5%d1%88%d0%b8-%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%bf%d0%be%d0%b4%d0%bf%d0%b8%d1%81%d0%b2%d0%b0-%d0%b4%d0%be%d0%b3%d0%be%d0%b2/", "text": "Македонското правителство прие съгласувания текст на Договора за приятелство, добросъседство и сътрудничество с България, съобщава електронното издание МКД. Това е станало на заседание на кабинета в Скопие късно вечерта във вторник.Според приетото решение министър-председателят Зоран Заев ще подпише Договора за приятелство, добросъседство и сътрудничество между Република Македония и Република България.„Имах много добра кратка среща с министър-председателя, на която изразих нашата подкрепа за плановете за подписване на Договора с Македония, което мисля, че е много позитивна стъпка напред за Балканите, каза в София пред журналисти посланикът на САЩ у нас Ерик Рубин.Силно подкрепяме усилията на българското и македонското правителство да подпишат договора, също така подкрепяме напредъка на България и Гърция да изпълнят интерконекторния проект, който е много важна част от енергийната диверсификация в Европа, отбеляза американският посланик.Подкрепяме и визията за фокус върху Балканите по време на българското председателство, за което България може да изиграе съществена роля, каза още Ерик Рубин.", "date": "2017.07.26", "title": " Скопие реши: Зоран Заев подписва договора с България\t\t\t"}
{"url": "https://trud.bg/%d0%bb%d0%b5%d0%be%d0%bd%d0%b0%d1%80%d0%b4%d0%be-%d0%b4%d0%b8-%d0%ba%d0%b0%d0%bf%d1%80%d0%b8%d0%be-%d0%b8-%d0%ba%d0%b5%d0%b9%d1%82-%d1%83%d0%b8%d0%bd%d1%81%d0%bb%d0%b5%d1%82-%d0%bf%d1%80%d0%be%d0%b4/", "text": "Леонардо ди Каприо и Кейт Уинслет предлагат благотворителен търг частна вечеря, съобщи говорител на актьора.Бляскавата вечеря, която ще се състои в ресторант в Ню Йорк по избор на победителя през есента, е едно от многото предложения в благотворителния търг на фондацията на актьора.По време на миналогодишното такова събитие благотворителната организация, посветена на опазването на околната среда, събра 45 млн. долара.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Леонардо ди Каприо и Кейт Уинслет продават вечеря със себе си на благотворителен търг"}
{"url": "https://trud.bg/%d0%be%d0%b1%d0%b6%d0%b0%d0%bb%d0%b2%d0%b0%d0%bd%d0%b5-%d1%81%d1%82%d0%be%d0%bf%d0%b8%d1%80%d0%b0-%d0%b0%d1%81%d1%84%d0%b0%d0%bb%d1%82%d0%b8%d1%80%d0%b0%d0%bd%d0%b5-%d0%b7%d0%b0-14-%d0%bc%d0%bb%d0%bd/", "text": "Фирма обжалва обществената поръчка за машинно асфалтиране на улиците в Шумен за 1,4 млн.лв. и това може да забави обновлението до есента. За това алармира кметът Любомир Христов и уточни, че софийското дружество с претенции не участва в поръчката, няма и своя история на изпълнител.„Стана поминък на някои хора да обжават и по този начин да забавят поръчки и да печеят определени средства“, негодува градоначалникът. От подобни действия страдат и други общини в страната, затова въпросът е поставен пред Националното сдружение на общините и се очаква оттам да излязат с инициатива за промени в Закона за обществените поръчки. Шуменският казус вече е минал през Комисията за защита на конкуренцията и общината печели, но в четвъртък ще го гледа и Върховен административен съд. Претенциите са към заложеното условие фирмите-кандидати да разполагат със собствен или нает възел за производство на асфалтобетон на територията на Шумен, защо общината иска да се полагат смеси със 70 градуса топлина. Общината е пуснала процедурата за преасфалтиране още в началото на годината, но сега тя е спряна и опасенията са да не се отложат ремонтите до октомври-ноември, коментира зам.кметът по строителство инж.Боян Тодоров. В момента по 11 улици на града и четири села са извършени кърпежи от общинско предприятие.", "date": "2017.07.26", "title": " Обжалване стопира асфалтиране за 1,4 млн.лв. в Шумен"}
{"url": "https://trud.bg/%d0%b8%d0%b7%d0%be%d0%b1%d1%80%d0%b5%d1%82%d0%b0%d1%82%d0%b5%d0%bb%d0%bd%d0%b8-%d1%88%d0%be%d1%84%d1%8c%d0%be%d1%80%d0%b8-%d0%b1%d0%be%d0%b9%d0%ba%d0%be%d1%82%d0%b8%d1%80%d0%b0%d1%82-%d1%81%d0%b8/", "text": "От Общината във Враца разпространиха куриозен видеоклип, на който се вижда как шофьори бойкотират синята зона в центъра на града, като се опитват да избягват загражденията. Част от нарушителите вече са глобени, информира .Един от героите в записите от видеокамерите е таксиметров шофьор, който посред бял ден помита новата бариера, вместо да изтегли билетче за синята зона.Бариерата все пак оцелява, защото в цената ѝ са предвидени подобни маневри, коментират от ОП „Паркинги и гаражи”.Други шофьори и техните спътници пък се справят с бариерата, като си помагат с ръце.Някои от нарушителите стигат и по-далеч и вместо през бариерата, се измъкват през зелените площи.От общината поставят масивни саксии, но и те не помагат.В момента един час престой в синята зона струва 2 лв. Целта на новия пропускателен режим е да се намали движението в центъра и пешеходците да се движат свободно.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Изобретателни шофьори бойкотират синята зона във Враца"}
{"url": "https://trud.bg/%d0%b5%d0%b2%d1%80%d0%be%d0%bf%d0%b5%d0%b9%d1%86%d0%b8%d1%82%d0%b5-%d1%81-%d0%b2%d1%81%d0%b5-%d0%bf%d0%be-%d0%bc%d0%b0%d0%bb%d0%ba%d0%be-%d1%81%d0%bf%d0%b5%d1%80%d0%bc%d0%b0%d1%82%d0%be%d0%b7%d0%be/", "text": "Представителите на силния пол в Западния свят губят все повече „мъжката си сила”.Това установява международно проучване, публикувано в научно списание  за репродуктивно здраве.В периода 1973 – 2011 г. са изследвани мъже от Европа, Северна Америка, Австралия и Нова Зеландия. Резултатите показват, че броят на сперматозоидите сред господата през 70-те години на 20 век е над два пъти повече от този на мъжете през 2011 г. Причините все още са неизвестни. Сред „заподозрените” са мобилните телефони, които мъжете носят дълго време в джоба на панталоните.Учените бързат да успокоят, че намаленият броя все пак не означава промяна в качеството на спермата, защото освен броя важни са подвижността и вида на сперматозоидите. Те не са наблюдавани по време на изследването.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Европейците с все по-малко сперматозоиди, показва международно проучване\t\t\t"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%bc%d0%b0-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d1%81%d0%bb%d0%b5%d0%b4-%d0%b2%d0%b5%d1%80%d0%b8/", "text": "Четирима души са пострадали при верижна катастрофа между три автомобила на изхода на Пловдив към автомагистрала „Тракия“, в района на разклона за село Царацово. Това съобщиха от Областна дирекция на МВР-Пловдив.Инцидентът е станал около обяд. Няма информация за тежко пострадали. Участниците в катастрофата са откарани в болница.По първоначални данни едната от колите е отнела предимство и се е сблъскала с втори автомобил. От своя страна той е навлязъл в платното за насрещно движение и се е ударил в трето моторно превозно средство.Движението в района се извършва без затруднения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Четирима души са пострадали след верижна катастрофа край Пловдив\t\t\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%b5-%d0%b7%d0%b0-%d0%bf%d0%be%d0%b2%d0%b5%d1%87%d0%b5-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%be-%d0%bf%d1%80%d0%b8%d1%81/", "text": "„Разговарях с колегите от МВР, надявам се да има повече полицейско присъствие в Борисова градина“, коментира столичният кмет Йорданка Фандъкова във връзка със зачестилите нападения в парка.Тя изрази съпричастност към хората, които бяха нападнати (включително ) и очакване СДВР и полицията да разкрият извършителите. „Ако има необходимост и предписания, сме готови да продължим да разширяваме навсякъде видеонаблюдението, но в крайна сметка най-важното е да се намират извършителите и много бързо те да бъдат наказвани“, обясни столичният кмет.Тя отчете, че в парковата част на Борисовата градина е изградено осветление и видеонаблюдение. „Там има 36 камери, а преди две години разширихме с 6 камери видеонаблюдението“, обясни  кметът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Фандъкова е за повече полицейско присъствие в Борисовата градина"}
{"url": "https://trud.bg/%d0%b8%d0%ba%d0%be%d0%bd%d0%b0-%d0%bf%d1%80%d0%b8%d0%bd%d0%b0%d0%b4%d0%bb%d0%b5%d0%b6%d0%b0%d0%bb-%d0%bd%d0%b0-%d0%b8%d0%bc%d0%bf%d0%b5%d1%80%d0%b0%d1%82%d0%be%d1%80-%d0%be%d1%82%d0%ba%d1%80%d0%b8/", "text": "Икона от слонова кост, която най-вероятно е принадлежала на император, откриха в Русокастро. В момента там текат разкопки на местната крепост, водени лично от шефа на Регионалния музей в Бургас- Милен Николов.Археолозите предполагат, че светинята е била притежание на  император, защото слоновата кост, от която е изработена, е била много по-скъпа от златото. Доставки от нея през Средновиковието са били правени само за императори. Единствената друга икона от слонова кост, открита у нас е открита на Трапезица, преди повече от век.Безценната находк , открита при разкопките на крепостта Русокастро, е с  лицево изображение на архангел Гавраил и на св. Василий Велики. На обратната страна са изобразени два кръста – напрестолен и процесиен. Изображенията са част от сцената „Благовещение“. По същество находката представлява крило от триптих. Той е бил трисъставен и е ползван като походен олтар.Била е изработена през 10 век в Константинопол, съобщиха археолозите.", "date": "2017.07.26", "title": " Икона, принадлежала на император, откриха в Русокастро\t\t\t"}
{"url": "https://trud.bg/%d1%81%d0%b5%d0%bc-%d0%bf%d0%be%d1%81%d0%b5%d0%b3%d0%b0%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0%d0%b4-%d0%b6%d1%83%d1%80%d0%bd%d0%b0%d0%bb%d0%b8%d1%81%d1%82%d0%b8-%d0%b5/", "text": "Съветът за електронни медии посреща с тревога и безпокойство новината за бруталното нападение над журналиста от Българската национална телевизия Иво Никодимов и категорично осъжда всякакви опити за посегателство върху личността и достойнството на гражданите. Това става ясно от декларация, публикувана на сайта на .Посегателството над журналисти е посягане срещу свободата на словото, са категорични от Съвета за електронни медии. СЕМ се противопоставя на всички прояви на беззаконие и употреба на престъпна сила и вярва, че институциите ще си свършат професионално работата по разследване и наказване на извършителите.Ето пълния текст на декларацията:Съветът за електронни медии посреща с тревога и безпокойство новината за бруталното нападение над журналиста от Българската национална телевизия Иво Никодимов и категорично осъжда всякакви опити за посегателство върху личността и достойнството на гражданите.Иво Никодимов е журналист с ярко присъствие от екрана на обществената медия. Побоят и агресията срещу хора със запомняща се и активна гражданска позиция по редица актуални проблеми са прояви на примитивност и безсилие, когато аргументите не стигат, и целят всяване на страх. Подобни действия от омраза са престъпления не само срещу личността, но и срещу утвърдените ценности на демокрацията.Посегателството над журналисти, независимо от подбудите на престъплението, е посягане срещу свободата на словото и конституционното право на информация.СЕМ се противопоставя на всички прояви на беззаконие и употреба на престъпна сила и вярва, че институциите ще си свършат професионално работата по разследване и наказване на извършителите.СЕМ пожелава силна воля и бързо възстановяване на Иво Никодимов и се надява в най-скоро време той отново да заеме мястото си сред екипа на националната медия.", "date": "2017.07.26", "title": " СЕМ: Посегателството над журналисти е посягане срещу свободата на словото"}
{"url": "https://trud.bg/%d1%81%d1%82%d0%b0%d1%80%d0%be%d1%82%d0%be-%d0%b1%d0%be%d1%8f%d0%bd%d1%81%d0%ba%d0%be-%d1%83%d1%87%d0%b8%d0%bb%d0%b8%d1%89%d0%b5-%d1%81%d0%b5-%d0%b2%d1%8a%d0%b7%d1%80%d0%b0%d0%b6%d0%b4%d0%b0-%d0%b2/", "text": "До края на октомври ще е завършен ремонтът на старото Боянско училище, в което ще се помещава детска градина, съобщи столичният кмет Йорданка Фандъкова по време на проверка на обекта. По думите й, през ноември месец там ще могат да се образуват две групи. Така в новата детска градина ще могат да постъпят 50 малчугана.Инвестициите в проекта са над 1 млн. и 200 хил. лв. Интересна част от сградата ще бъде зала, посветена  на историята на Бояна и Боянската църква.Столичния кмет съобщи още, че през август ще бъде ремонтирано и училището в Бояна с подмяна на отоплителна инсталация и покрив.„Изграждаме и нова детска градина в Драгалевци. През февруари нови 4 групи ще бъдат приети там“, отбеляза Фандъкова. По думите й, до края на тази година предстои да бъдат приключени още 2 детски градини – в Красна поляна и в Люлин.Като цяло тази година столична община е отделила 11 млн.лв. за ремонти на училища и детски градини. Ще бъдат реновирани 40 училища и детски градини.", "date": "2017.07.26", "title": " Старото Боянско училище се възражда в детска градина от ноември\t\t\t"}
{"url": "https://trud.bg/%d0%b5%d0%b2%d1%80%d0%be%d0%bf%d0%be%d0%bb-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd%d0%b0-%d0%b8%d0%b7%d0%bd%d1%83%d0%b4%d0%b2%d0%b0%d0%bd%d0%b8%d1%8f-%d0%b2-%d0%b8%d0%bd%d1%82%d0%b5/", "text": "Броят на жертвите на изнудване чрез интернет се е увеличил с 11,4 на сто само за една година, съобщи Европол.„Онлайн рекетите бележат тенденция на увеличение от 2012 г. насам”, се казва в изявление на организацията по повод 1 година от откриването на интернет страницата „„, предаде БГНЕС.Общият брой на жертвите в периода април 2016 г. до март 2017 г. е достигнал 2,58 милиона души. В предишните 12 месеца те са б или 2,31 милиона, което представлява увеличение от 11,4 %, сочат данните на компанията за компютърна сигурност „Касперски“.През юли 2016 г. Европол, холандската полиция, „Касперски“ и „Интел“ стартираха новия сайт „No More Ransom“ за борба с интернет изнудванията. Той е достъпен на 26 езика и досега е бил посетен от 1,3 милиона души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Европол: Жертвите на изнудвания в интернет са се увеличили"}
{"url": "https://trud.bg/12-000-%d1%81%d1%80%d0%b5%d1%89%d1%83-35/", "text": "Рядко срещата разлика ще има на трибуните на стадион „Лазур“ в Бургас в четвъртък вечер. 35 смели португалски сърца ще се изправят срещу 12 000 пламенни бултраси в дуела от третия квалификационен кръг на Лига Европа между „Ботев“ и „Маритимо“.След дълга авиодрама португалците все пак пристигнаха в Бургас с чартърен полет от летище „Кристиано Роналдо“. Шефовете на „Маритимо“ искаха делегацията да пътува във вторник, но ураганни ветрове около остров Мадейра провалиха плановете.“Българите са сериозен съперник и ще ни създаде проблеми – призна треньорът Давиел Рамос. – Искаме на всяка цена да продължим.“Треньорът на „Ботев“ Николай Киров няма да прави промени от състава, разгромил „Бейтар“ с 4:0. Повелята е „канарчетата“ да не допуснат гол на свой терен. Повечето асове на „Ботев“ съзнават, че освен за клубната емблема играят и за себе си. Но всички начело с Тодор Неделев, Омар Косоко и Яя Меледже са гарантирали, че остават в клуба до края на участието в Лига Европа.„С всеки кръг става по-трудно, но ще направим всичко, за да продължим – гарантира Киров. – Сега съперник ни е отбор от отбор, който е сред щестте топ първенства в Европа.“", "date": "2017.07.26", "title": " 12 000 срещу 35"}
{"url": "https://trud.bg/%d0%bc%d1%82%d0%b5%d0%bb-%d1%81-%d1%80%d1%8a%d1%81%d1%82-%d0%bd%d0%b0-%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%b8-%d0%bf%d0%b5%d1%87%d0%b0%d0%bb%d0%b1%d0%b0%d1%82%d0%b0-%d0%b7%d0%b0/", "text": "Мтел отчита ръст на приходите и печалбата преди лихви, данъци и амортизации (EBITDA) за второто тримесечие на 2017 година. Това показват обявените във вторник финансови резултати на Telekom Austria Group. Повишението на приходите е с 3,4% до 103,3 млн. евро, а ръстът на EBITDA е с 8,6% до 33,4 млн. евро. Тенденцията за ръст на приходите на компанията продължава вече пето поредно тримесечие.Положителните резултати се дължат на продължаващата тенденция за търсене на смарт устройства, свързано с повишена употреба на 4G мобилен интернет, стабилизиране на цените в бизнес сегмента, както и навлизането на телекома в новия пазар на разпространение на собствено телевизионно съдържание с каналите си Mtel Sport 1 и Mtel Sport 2. Така приходите в мобилния сегмент се повишиха с 2,6% до 80,2 млн. евро за втората четвърт на 2017 година, а фиксираните услуги отбелязват ръст на приходите с 6,2% до 23,1 млн. евро за същия период. В тази четвърт Мтел отчита повишение на общите приходи от услуги с 0,3% до 90,5 млн. евро.Мтел отбелязва и ръст на общия брой клиенти с 0,7% до 4.101 милиона. Причината е забелязващия се вече ефект от усилията на мениджмънта да подобри обслужването на клиентите и да предложи продукти, които отговарят най-точно на нуждите на българския пазар. Средният приход от абонат (ARPU) на Мтел за второто тримесечие на 2017 година остава стабилен с минимално намаление от 1,7% до 5,4 евро, въпреки силно конкурентната обстановка. Средният приход от фиксирана линия (ARPL) пък се увеличава с 5,3 % з до 11,3 евро благодарение на новите спортни канали и предлагането на нови услуги на настоящи клиенти.", "date": "2017.07.26", "title": " Мтел с ръст на приходите и печалбата за второто тримесечие на 2017 г."}
{"url": "https://trud.bg/%d0%b2%d0%b8%d0%b6%d1%82%d0%b5-%d1%80%d0%b5%d1%88%d0%b5%d0%bd%d0%b8%d1%8f%d1%82%d0%b0-%d0%bd%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82-4/", "text": "Актуализира се съставът на Съвета за развитие към правителствотоПравителството актуализира състава на Съвета за развитие, като направи промени в Постановление №110 на МС от 2010 г., с което е създадена структурата. С редакциите съставът на Съвета за развитие се променя според актуалната структура на Министерския съвет, приета с Решение на Народното събрание от 4 май 2017 г. Оптимизират се и функциите спрямо координацията на управленските политики на правителството.За председател на Съвета е определен министър-председателят, а членове са заместник министър-председателите и всички министри. Секретар на съвета е началникът на политическия кабинет на министър-председателя. Структурата има за цел да координира единната позиция по стратегически въпроси, свързани с устойчивото развитие на страната. Разглеждането на основни документи като стратегии, програми, планове, концепции и законопроекти в Съвета за развитие подпомага МС при тяхното приемане.Осъвременени са списъците на продуктите, свързани с отбраната и на изделията и технологиите с двойна употребаПравителството осъвремени Списъка на продуктите, свързани с отбраната и Списъка на изделията и технологиите с двойна употреба, които подлежат на контрол при внос. С приемането на новите текстове България изпълнява поети ангажименти по линия на ЕС и международните режими за експортен контрол и неразпространение на оръжията за масово унищожение. Отразени са актуалните изменения, съответстващи на тези в Общия списък на оръжията на ЕС и на международните режими за експортен контрол и неразпространение на оръжията за масово унищожение в националното законодателство.По отношение на вноса на изделия и технологии с двойна употреба, всяка държава-членка на ЕС може да въведе мерки по контрола на национално ниво. Законът за експортния контрол на продукти, свързани с отбраната, и на изделия и технологии с двойна употреба, въвежда регистрационен режим по отношение на вноса на т. нар. „чувствителни“ изделия и технологии с двойна употреба.В Списъка на изделията и технологиите, които подлежат на контрол при внос, са отразени и приетите през 2016 г. промени в съответните списъци на международните режими за експортен контрол.Община Септември получава държавни имоти за изграждане на велосипедна алеяОбщина Септември получи безвъзмездно от държавата три имота за изграждане на велосипедна алея между селата Варвара и Ветрен дол, в чиито землища се намират терените. Те са с обща площ 52,5 дка. Реализацията на проекта ще доведе до трайно задоволяване на обществени потребности от местно значение, свързани с облагородяване на района, развитие на спорта и туризма, както и създаване на възможност за активно движение на населението в общината.С друго решение община Русе получи собствеността върху две професионални гимназии – по селско стопанство „Ангел Кънчев“ и по дървообработване и вътрешна архитектура „Йосиф Вондрак“. Досега училищата са били публична държавна собственост, управлявани от Министерството на земеделието, храните и горите като техен принципал. Учебните заведения са с отпаднала необходимост за ведомството, тъй като са обявени за общински.Министерският съвет промени свое решение от 16 ноември 2012 г., с което са отчуждени имоти и части от имоти – частна собственост, за държавна нужда за изграждането на обход на Монтана. С промяната са направени корекции, свързани с отчуждените собственици на имоти, без да се засяга размерът на определените обезщетения. Прекратен е и статутът на „Свободна зона – Видин“ по смисъла на Указ № 2242 за свободните зони, като дейността на едноименното дружество се подчинява на общия режим. Това ще доведе до привличане и реализиране на инвестиции в града и региона, което от своя страна ще окаже благоприятен ефект върху икономическото развитието на тази част от България.Одобрен е Отчетът за изпълнението на Плана за действие „Предприемачество 2020 – България“ за 2016 г.Правителството одобри Отчет за изпълнението на Плана за действие „Предприемачество 2020 – България“ за 2016 г. От включените в документа общо 32 мерки през изминалата година са изпълнени 18.Най-голям напредък през 2016 г. е констатиран по отношение на препоръките в областта „Образование и обучение в предприемачество в подкрепа на растежа и създаването на нови предприятия“, където са реализирани 12 мерки. С това страната ни започва да изпълнява една от основните препоръки на ЕК към страните-членки, предвиждаща застъпване на основното умение „предприемачество“ в учебните програми в началното, средното, професионалното и висшето образование.Планът за действие „Предприемачество 2020 – България“ е разработен в съответствие с препоръките на приетия от Европейската комисия План за действие „Предприемачество 2020 – Възраждане на предприемаческия дух в Европа“.Осигуряват се 2 млн. лв. за заетост в общини с висока безработицаПравителството одобри вътрешнокомпенсирани промени на разходите по бюджета на Министерството на труда и социалната политика за 2017 г. Преструктурирането води до увеличаване на утвърдените средства за активна политика на пазара на труда с 2 000 000 лева.Със сумата ще се финансира нова национална програма за заетост и обучение на безработни от общини с висока безработица, която ще бъде включена в Националния план за действие по заетостта за 2017 г. До края на тази година програмата ще се реализира в 14 общини от областите Враца, Видин и Монтана. По нея ще се осигури субсидирана заетост на около 830 безработни в периода септември – декември.Приоритетно в обучение и заетост ще се включват продължително безработни, безработни младежи (до 29 години), както и безработни, които получават социални помощи или са с основно и по-ниско образование и без професионална квалификация. Всички включени в програмата безработни ще преминат мотивиране за активно търсене на работа. Хората, които се нуждаят, ще бъдат включени в курсове за ограмотяване или за придобиване на квалификация по професия. По новата програма ще се осигурява субсидирана заетост на пълно или непълно работно време. Наетите ще изпълняват различни дейности в частния сектор или общественополезни дейности към общините, като ремонт на обществени сгради, комунално-битово обслужване, поддържане на недвижимо културно наследство или оказване на услуги на населението.Работодатели по програмата могат да са частни фирми, общински администрации и предприятия, социални предприятия, неправителствени организации и др. Те ще получават средства за трудовите възнаграждения на наетите лица и дължимите осигуровки за сметка на работодателя, съгласно Националния план за действие по заетостта за 2017 г.Разрешава се пребиваването на съюзнически и чужди въоръжени сили във връзка със Съвместна българо-американска подготовкаПравителството разреши преминаването през и пребиваването на територията на България с невоенен характер на съюзнически и чужди въоръжени сили във връзка с провеждането на Съвместната българо- американска подготовка „BLACK SEA ROTATIONAL FORCES – 17.1“ – PLATINUM LION 17-2.Съвместната подготовка се реализира в изпълнение на споразумението между България и САЩ за сътрудничество в областта на отбраната и на Плана за съвместна българо-американска подготовка и учения в страната и чужбина през 2017 година с участието на сили и средства от държави-членки и партньори на НATO.Съвместната подготовка ще се проведе в периода от 30 юли до 10 август в района на учебен полигон „Ново село“ с участието на сили и средства от Министерството на отбраната и структурите на пряко подчинение на министъра на отбраната, Съвместното командване на силите и Сухопътните войски на Република България, формирования от Силите на САЩ в Европа и формирования, сили и средства от трети страни.Ще участват военнослужещи и военни формирования с щатно въоръжение, снаряжение и бойна техника от въоръжените сили на Република България, САЩ, Украйна, Република Словения, Румъния, Република Сърбия, Република Македония, Република Молдова и Република Албания, общо до 1000 души и до 37 единици сухопътна техника и въоръжение.Общото планиране на Съвместната подготовка се извършва под ръководството на командването на Морската пехота на САЩ в Европа и Африка, съвместно с Българската армия.Изменя се решението на МС относно участието в мисията на НАТО в АфганистанПравителството прие изменение на РМС № 707 от 17 октомври 2014 г. за прекратяване участието на формирования и военнослужещи от въоръжените сили на България в операцията на Международните сили за поддържане на сигурността (ISAF) в Афганистан и за разрешаване участието на до 110 военнослужещи с личното им въоръжение и екипировка и военна техника от въоръжените сили на България в мисията на НАТО за подготовка, съветване и подпомагане в Афганистан „Решителна подкрепа”.Усложнената военно-политическа обстановка в Афганистан наложи военните органи на НАТО да преразгледат състава на силите, участващи в мисията, и да отправят призив към държавите-участнички за увеличаване на приноса им. Към момента в района на мисията, където българските военнослужещи изпълняват задълженията си, се извършва реконструкция и разширяване на съоръженията, в резултат на което постовете за охрана ще бъдат значително увеличени. Това води до необходимостта броят на участващия в мисията личен състав да нарасне с 50 души, съответно съставът на контингента ни да достигне до 160 военнослужещи, което налага изменение на сега действащото Решение № 707, разрешаващо участието на до 110 военнослужещи.Приносът на България към мисията на НАТО за подготовка, съветване и подпомагане в Афганистан „Решителна подкрепа” е израз на външната политика на страната ни и форма на изпълнение на съюзните ни ангажименти към Алианса.Одобрени са резултатите от българското участие в заседания на Съвета на ЕСПравителството одобри резултатите от българското участие в заседанието на Съвет „Общи въпроси“ на ЕС, което се проведе на 20 юни в Люксембург. Акцент беше подготовката на заседанието на Европейския съвет на 22-23 юни. Одобрена беше и 18-месечна програма на Съвета на ЕС за периода 1 юли 2017 г. – 31 декември 2018 г., представена от Триото председателства Естония, България и Австрия. Одобрени бяха също текстовете на Специфичните препоръки по страни в рамките на Европейски семестър. Обсъди се напредъкът по прилагането на Междуинституционално споразумение за по-добро законотворчество.Съвeтът на ЕС „Общи въпроси“ проведе и заседание по член 50 на Договора на ЕС. Главният преговарящ от страна на Европейската комисия Мишел Барние представи информация за проведения първи кръг преговори за оттегляне на Обединеното кралство на Великобритания и Северна Ирландия от ЕС. Обсъдена беше също процедурата, водеща до вземането на решение относно преместването на Европейската агенция по лекарствата и Европейския банков орган в контекста на оттеглянето на Обединеното кралство от ЕС.На 6 и 7 юли в Талин, Естония, на неформално заседание се събра Съветът „Правосъдие и вътрешни работи“. В част „Вътрешни работи“ бяха проведени дискусии относно актуалната обстановка в Италия, реформата в общата европейска система за убежище, политиката в областта на връщането, оперативната съвместимост на европейските бази данни в сферата на правосъдието и вътрешните работи, съхранението на трафични данни за нуждите на правоприлагащите органи. В частта „Правосъдие“ бе обсъдена продажбата на стоки онлайн, както и проблемите с конфискацията на имущество, придобито от престъпна дейност.Приет е План за действие към Националната програма за превенция на насилието и злоупотребата с децаПравителството прие План за действие за периода 2017-2018 г. за изпълнение на Националната програма за превенция на насилието и злоупотребата с деца. Заложените мерки и дейности целят предприемането на адекватни и навременни действия от страна на органите за закрила и ангажираните институции и организации за превенция на насилието и подобряване на взаимодействието между тях. Изпълнението на плана ще повиши информираността на децата как работи системата за закрила и как могат да сигнализират отговорните институции.Специален акцент е поставен върху мерките за превенция и противодействие на училищния тормоз между учениците и включването им в спортни занимания като възможност за предотвратяване на агресията и насилието. Планът предвижда провеждане на кампании за увеличаване на информираността за случаите на насилие над деца и промяна на обществените нагласи към проблема. Предвидени са обучения за специалистите, които работят с тази група деца, повишаване на капацитета на отговорните институции и осигуряване на специализирана приемна грижа за деца, преживели насилие.Правителството разреши извършването на хидротехнически работи в акваторията на пристанищен терминал Бургас-изток-2Правителството разреши изпълнението на дейности, свързани с хидротехнически работи във връзка с реализиране на строителството на обект „Кейови места за обработка на товари и вертикална планировка на територията на пристанищен терминал Бургас-изток-2 и драгажни дейности в оперативната акватория и зона за маневриране“ с моторен кораб „UMD Hercules“, плаващ под знамето на Република Либерия. Драгажните дейности ще се извършват от „ЕИС – Строителна компания“ ЕООД в изпълнение на сключен договор с „БМФ Порт Бургас“ ЕАД. Разрешението е за срок до 20 декември 2017 г.Вицепремиерът Томислав Дончев става председател на Съвета за административната реформаМинистерският съвет прие промени в правителственото постановление от 2009 г., с което се създава Съвет за административната реформа. Измененията са свързани с новата структура и състав на Министерския съвет, съгласно Решенията на 44-то Народно събрание от 4 май 2017 г.За председател на съвета е определен заместник министър-председателят Томислав Дончев. Към членовете на съвета се добавя председателят на Държавна агенция „Електронно управление“ с цел осигуряване на връзката между административната реформа и електронното управление.В съответствие с поетите ангажименти на правителството за намаляване на административната тежест като основен акцент в административната реформа, към съвета се създава и Регулаторен борд. Основните му функции ще се състоят в извършване на периодични секторни прегледи на административното регулиране и административния контрол на стопанската дейност и в даване на становища относно предложени за въвеждане регулаторни режими или друга форма на увеличаване или намаляване на регулаторната тежест за гражданите и бизнеса.Одобрен е текст на споразумение за партньорство във връзка с Българското председателство на Съвета на ЕСПравителството одобри проект на споразумение за партньорство на дейности по организирането на подготовката и провеждането на Българското председателството на Съвета на Европейския съюз 2018 и упълномощи ресорния министър да подпише съответни споразумения.Спонсорството е насочено към възможността за предоставяне на доброволен принос към дейностите по организиране и провеждане на Председателството чрез безвъзмездно предоставяне на стоки и/или услуги за периода на Председателството, за определена част от този период, за изпълнение на конкретна дейност от Председателството или в периода на неговата подготовка.За спонсори на Председателството могат да подават заявление само юридически лица, членове на организации с нестопанска цел, представляващи и защитаващи интересите на работодателски организации в определен бранш, отрасъл на български и чуждестранни производители и търговци. Основните области за осъществяване на дейности по спонсорство са транспортни услуги; информационни стоки и услуги; телекомуникации и свързани услуги; логистични услуги; кетъринг; текстилни изделия и други стоки за подаръци и сувенири; рекламни и печатни материали; доставки на стоки и предоставяне на услуги, за които е идентифицирана необходимост и което ще доведе до повишаване на качеството и подобряване на услугите. Разработени са два варианта на двустранен договор към споразумението за спонсорство.На спонсорите на Председателството не се предоставят, и те няма да получат никакво търговско предимство по отношение на нормативно регламентираната конкурентна среда, като сключването на споразумения за спонсорство не означава, че Правителството изразява предпочитания към определени производители, доставчици, стоки или услуги, търговски марки и др. подобни.Всички дейности по спонсорството се провеждат в съответствие единствено с изискванията на законодателството на Република България, държавната политика и приоритети при организирането и провеждането на Българското председателство, като всички споразумения се изпълняват под ръководството и контрола на министерството.Одобрена е позицията на страната ни по дело С-185/17 на Съда на ЕСПравителството одобри позицията на Република България по дело С-185/17 на Съда на Европейския съюз, образувано по преюдициално запитване на Административен съд – Варна по висящо пред него КНАХД № 3124/2016 г. с касатор – началникът на Митница Варна и ответник по касационната жалба – „Сакса“ ООД. С това решение правителството дава и съгласие за встъпване в производство.Преюдициалното запитване е отправено на основание чл. 267, параграф 1 от Договора за функционирането на Европейския съюз. Искането е за отмяна на Решение № 1856/20.10.2016 г., постановено по НАХД № 1383/2016 г. по описа на Варненския районен съд, за отмяна на Наказателно постановление № 310/2015/2016, с което на „Сакса“ ООД е наложена имуществена санкция в размер на 96 955,52 лева.Страните по делото пред Административен съд – Варна са частноправен субект и публичноправен субект, което обосновава пряк публичноправен интерес от изготвянето на позиция. Конституирането на Република България като страна в производството по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на ЕС.Предоставят се 35,1 млн. лв. на общини за подобряване на инфраструктуратаПравителството одобри допълнителни разходи и трансфери за 2017 г. по бюджетите на редица общини в общ размер на 35,1 млн. лева. Средствата ще се използват приоритетно за ремонт на общинска улична мрежа на територията на редица населени места и за реализиране на инфраструктурни проекти в подкрепа на общинската социална и жилищна среда. Предоставени са допълнително и 1,5 млн. лв. по бюджета на Министерството на здравеопазването за закупуването на апаратура и за изграждане на структура по кардиология, в т.ч. инвазивна кардиология в МБАЛ „Силистра“. Средствата се предоставят за сметка на преструктуриране на разходи и/или трансфери по централния бюджет за 2017 година.Общо 16 служители на европейски институции ще бъдат командировани за подпомагане на Българското председателство на Съвета на ЕСПравителството измени РМС № 154 от 2017 г. за определяне броя на командированите служители на институции на Европейския съюз, които да подпомогнат провеждането на Българското председателство на Съвета на ЕС през 2018 г.С промените се осигуряват допълнителни бройки за командировани служители на институции на Европейския съюз за Министерството на външните работи, Министерството за Българското председателство на Съвета на ЕС 2018, Министерството на икономиката, Министерството на културата и Министерството на енергетиката.Прехвърля се също незаета бройка на Министерството на земеделието, храните и горите към Министерството на труда и социалната политика. По този начин за подпомагане на провеждането на Българското председателство на Съвета на Европейския съюз през 2018 г. ще бъдат командировани общо 11 служители на Европейската комисия, 3 служители на Генералния секретариат на Съвета на Европейския съюз и 2 служители на Европейския парламент.Целта е екипите в столицата и в Постоянното представителство на Република България към ЕС да бъдат подсилени от служители на институциите на ЕС със специфична експертиза в конкретни области. Оказаната експертна подкрепа ще допринесе за успешното провеждане на Българското председателство на Съвета.Мая Белитова е определена за председател на Етичната комисия по трансплантацияПравителството измени РМС от 2016 г. за определяне състава на Етичната комисия по трансплантация, като за нов председател на комисията е определена доц. д-р Мая Белитова.Мая Белитова е магистър по медицина с придобита специалност „Анестезиология и интензивно лечение“. От 1996 г. до 1990 г. е асистент в Клиниката по анестезиология и интензивно лечение в Държавна университетска болница „Царица Йоанна“ – София. В периода 1999 г. – 2005 г. е старши асистент, а в периода 2005 г. – 2010 г. е главен асистент в Клиниката по анестезиология и интензивно лечение в Университетска многопрофилна болница за активно лечение „Царица Йоанна – ИСУЛ“’ ЕАД, гр. София.През 2001 г. става началник на сектор по еднодневна хирургия в клиниката, а в периода 2011 г. – 2014 г. е началник на сектор по неврохирургия в клиниката. Понастоящем е началник на Клиниката по анестезиология и интензивно лечение и заместник-директор по медицинската дейност на Университетска многопрофилна болница за активно лечение „Царица Йоанна – ИСУЛ“ ЕАД, гр. София.България и Македония ще си сътрудничат в областта на природния газВ съответствие със своите държавни енергийни политики и общата енергийна политика на ЕС и Енергийната общност, България и Македония ще си сътрудничат с цел проучване на възможностите за развитие на нова директна връзка между газовите системи на двете страни. Това е предвидено в проекта на Меморандум за разбирателство за сътрудничество в областта на природния газ между Министерството на енергетиката на Република България и Министерството на икономиката на Република Македония, одобрен от правителството на днешното му заседание.За изпълнение целите на Меморандума ще бъде създадена съвместна газова работна група, която в шестмесечен срок от влизането на документа в сила ще подготви предварително технико-икономическо проучване за изграждане на газовата връзка. То трябва да представи анализ на техническите, пазарните, икономическите, финансовите и регулаторните аспекти на проекта и да идентифицира решения за необходимата инфраструктура на територията на двете държави.Въз основа на резултатите от тези проучвания ще бъдат взети последващи решения относно изграждането на нова газова връзка между двете държави.Подписването на Меморандума е изцяло в съответствие с целите на сътрудничество в Енергийната общност, създаване на регионален енергиен пазар в Югоизточна Европа и пълното му интегриране с вътрешния енергиен пазар на ЕС. Документът отчита ползите за сигурността на доставките за региона на Югоизточна Европа и ЕС от изпълнението на проектите от Южния газов коридор, включително междусистемните връзки Гърция-България, Турция-България, регионалния газоразпределителен център „Балкан“, както и други проекти от общ европейски интерес в областта на газовата инфраструктура.Правителството одобри Културна програма на Българското председателство на Съвета на ЕС през 2018 г.Правителството одобри Културна програма на Българското председателство на Съвета на ЕС през 2018 г. Програмата цели консолидирането на позитивния образ на страната ни и постигането на по-широка видимост за ролята ни като ротационен председател на Съвета на ЕС, в т.ч. и по отношение на националните ни приоритети.Освен важна и неделима част от провеждането на Българското председателство, формираща цялостния имидж на страната, Културната програма представлява реална възможност страната ни да бъде изведена на преден план и позиционирана трайно и категорично на европейската културна сцена, като бъде подчертан приносът на България за развитието на европейската и световна култура, изкуство и традиции.Културната програма е съобразена с приоритетите на Триото, мерките, заложени в Плана за подготовка на Председателството, Комуникационния план за Българското председателство, приет с РМС № 200/2017 г., като отчита календара на официалните събития. Културната програма се разглежда в тясна взаимовръзка с всички останали стратегически, политически и планови документи, свързани с членството на България в Европейския съюз.С оглед на необходимостта дейностите по изпълнение на Програмата адекватно да отразяват спецификите на културната среда в България и зад граница, в нея е заложена нужната диверсификация на целите и посланията, както и на целевите групи. В този контекст са обособени две измерения – национално и международно измерение. В Програмата се предвижда да бъдат включени както специално създадени събития, така и утвърдени прояви, които се провеждат традиционно. Част от събитията, които ще се реализират на територията на страната ще бъдат селектирани чрез обявяване на процедура от Национален фонд „Култура“. Основната културна програма ще се провежда в София.Изпълнението на Програмата в национален план се осъществява от Министерство на културата във взаимодействие с Министерството за подготовката и провеждането на Българското председателство на Съвета на Европейския съюз през 2018 г., Столична община и Община Пловдив. Във външен план Културната програма се координира и изпълнява от Министерството на културата и Министерството на външните работи.Изпълнението на Културната програма ще се осъществява в рамките на планираните средства за подготовката и провеждането на Българското председателство на Съвета на ЕС през 2018 г. съгласно ПМС № 67/2017 г.Отпускат се 17,4 млн. лв. за изплащане на неосигурено униформено облекло на служителите на МВРПравителството одобри допълнителни разходи по бюджета на Министерството на вътрешните работи за 2017 г.Средствата в размер на 17 474 000 лв. са за изплащане на левовата равностойност на неосигурено униформено облекло на държавните служители по Закона за Министерството на вътрешните работи, които са имали право на униформено облекло за 2011 г., 2012 г., 2013 г., 2014 г. или 2015 г. и за които такова не е осигурено.България и Македония ще изградят железопътна връзка между София и СкопиеПравителството одобри Меморандум за разбирателство между Министерство на транспорта, информационните технологии и съобщенията на Република България и Министерство на транспорта и съобщенията на Република Македония за развитието на железопътните връзки между София и Скопие.Българската страна поема ангажимент за доизграждането на железопътната връзка по направлението София – Перник – Радомир – македонска граница до 2027 г. Македония, от своя страна, се ангажира да изгради жп направлението Крива паланка – Деве баир – българска граница до края на 2025 г.Правителството упълномощава министъра на транспорта, информационните технологии и съобщенията да подпише меморандума от името на кабинета.Правителството одобри проекта на Договор за приятелство, добросъседство и сътрудничество между Република България и Република МакедонияПравителството одобри проект на Договор за приятелство, добросъседство и сътрудничество между Република България и Република Македония.Подписването на Договор за приятелство, добросъседство и сътрудничество с Република Македония е израз на желанието на Република България да изгради добросъседски отношения, основани на европейските ценности.Осезаеми резултати след подписването на договора ще бъдат: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Вижте решенията на Министерски съвет от 26 юли 2017"}
{"url": "https://trud.bg/11-%d0%b3%d0%be%d0%bb%d0%b0-%d0%bd%d0%b0-%d1%86%d1%81%d0%ba%d0%b0-%d1%86%d0%b0%d1%80%d1%81%d0%ba%d0%be-%d1%81%d0%b5%d0%bb%d0%be/", "text": "Обновената база в Панчарево видя една от най-атрактивните контроли през новия век! ЦСКА победи „Царско село“ в луд мач със 7:4. И двата отбора използваха футболисти, които са играли малко и са на проби. За ЦСКА започна французинът Юнес Каабуни, но още не се знае дали ще му бъде предложен договор. От 10 дни той е в България и тренира с отбора. Втородивизионният „Царско село“, който започна с победа във втора професионална лига – 3:2 над „Несебър“, даде страхотен отпор на гранда. Резултатът летеше от едната на другата крайност – 1:0 за гостите, обрат за ЦСКА до 4:2 на почивката. След това „Царско село“ изравни за 4:4, но накрая загуби. Хеттрик за „червените“ вкара Кевин Кубемба, а 2 пъти се разписа Густаво Кулма. „Царско село“ пък показа, че ще е сред важните фактори в първенството на втора лига през новия сезон.", "date": "2017.07.26", "title": " 11 гола на ЦСКА – „Царско село“"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%bd%d0%b5%d1%81%d0%b5%d0%b1%d1%8a%d1%80-%d0%be%d0%b1%d1%8f%d0%b2%d1%8f%d0%b2%d0%b0-%d0%ba%d0%be%d0%bd%d0%ba%d1%83%d1%80%d1%81-%d0%b7%d0%b0-%d0%bf%d0%be%d0%b5/", "text": "По повод празника на Несебър – 15 август, Община Несебър обявява началото на Национален поетичен конкурс на тема „Несебър“.Културната проява се провежда под патронажа на кмета Николай Димитров и в нея могат да участват автори без ограничение във възрастта. Конкурсът има за цел да провокира творческото писане и създаване на литературни произведения, посветени на един от най – красивите и древни градове в Европа, световна туристическа дестинация и културна ценност, част от престижната листа на ЮНЕСКО.Конкурсът е явен, а всеки участник може да представи до две стихотворения, придружени с кратка биографична и творческа информация, както и данни за обратна връзка като адрес, телефон и имейл. Произведенията, участващи в конкурса, трябва да не са публикувани другаде, освен в периодичния печат, и да не са награждавани в други регионални или национални конкурси. Конкурсните стихотворения ще се журират от компетентно жури с тричленен състав.Авторите, спечелили първа, втора и трета награда, получават диплом от Община Несебър, предметна награда и парична премия:І място – в размер на 500 лв. ІІ място – в размер на 300 лв. ІІІ място – в размер на 200 лв.Журито има право да присъжда поощрителни награди и специални награди.Стихотворенията, отличени в конкурса, ще бъдат качени на официалния интернет сайт на Община Несебър – www.nesebarinfo.com, както и във фейсбукстраницата ShareNessebar. Предвижда се и издаването на алманах, в който да бъдат публикувани текстовете на номинираните и участници в конкурса. Наградният фонд на конкурса се осигурява от Община Несебър.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Община Несебър обявява конкурс за поезия\t\t\t"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d0%be%d1%87%d0%b0%d0%ba%d0%b2%d0%b0%d0%bc%d0%b5-%d1%81%d0%bb%d0%b5%d0%b4-%d0%bf%d0%be%d0%b4%d0%bf%d0%b8%d1%81%d0%b2%d0%b0/", "text": "Подписването на Договора за приятелство, добросъседство и сътрудничество с Република Македония е израз на желанието на България да изгради модерни добросъседски отношения, основани на европейските ценности. Това заяви министър-председателят Бойко Борисов по време на днешното правителствено заседание. Той отбеляза, че в продължение на години няколко български правителства от целия политически спектър са били ангажирани в преговорите, отстоявайки българския национален интерес.Според Борисов посещението на министър-председателя на Република Македония Зоран Заев в София и изразената позиция към общата история е първа крачка в стремежа за изграждане на нов дух в отношенията със съседите. „Европейският съюз оцени договора като първа стъпка и ново начало за развитие на европейската перспектива на Република Македония“, допълни премиерът.Министър-председателят Бойко Борисов отбеляза още, че с подписването на договора ще бъде отворена нова страница в отношенията между двете страни и ще се установят отношения на сърдечни приятелства.В рамките на заседанието министър Ивайло Московски представя и друг документ, който ще даде възможност да се предприемат конкретни действия по доизграждането на железопътната връзка между България и Македония.Ето пълния текст на стенограмата:Точка 26 Проект на Решение за одобряване проект на Меморандум за разбирателство между Министерството на транспорта, информационните технологии и съобщенията на Република България и Министерството на транспорта и съобщенията на Република Македония за развитието на железопътните връзки между София и Скопие.БОЙКО БОРИСОВ: Московски!ИВАЙЛО МОСКОВСКИ: Господин премиер, уважаеми колеги, Меморандумът за разбирателство между Министерството на транспорта, информационните технологии и съобщенията на Република България и Министерството на транспорта и съобщенията на Република Македония касае основно развитието на железопътните връзки между София и Скопие и ще даде възможност за предприемането на конкретни действия по доизграждането на железопътната връзка между България и Македония и слага времеви граници за финализирането на съответно от българска страна от направлението Гюешево – македонска граница до 2027 година, а от македонска страна направлението Крива паланка – Деве баир – българска граница до края на 2025 година. С влизането в сила на настоящия меморандум ще се осигури възможността за извършване на железопътни превози между България и Македония и ще позволи коопериране на превозвачите на двете държави на основата на търговски и пазарни споразумения, бизнес правила, трансгранично привличане на капитали и общо стимулиране на развитието на производствени и финансови в туристическите сектори на икономиката, касае основно ускоряване на всички мерки по изграждането на коридор № 8, който беше проактивно заявен и от комисаря Хан и от съответно ръководството на двете държави. Искрено се надяваме, че ще бъдат положени максимални усилия от двете страни, за да бъде реализиран този толкова важен коридор за цяла Европа.БОЙКО БОРИСОВ: В този ред на мисли и срещата в Триест, и в Берлинския процес е включен и именно коридор № 8, за да може да има това свързване между двете държави, които ние толкова настояваме. И за това искам да ви запозная и с Договора за приятелство, добросъседство и сътрудничество между Република Македония и Република България, който би трябвало да се подпише на 1 август. Подписването на Договора за приятелство, добросъседство и сътрудничество с Република Македония е израз на желанието на Република България да изгради модерни добросъседски отношения основани на европейските ценности. В продължение на години няколко правителства на Република България от целия политически спектър бяха ангажирани в тези преговори отстоявайки българския национален интерес. След началото на процеса на преодоляване на дългогодишна политическа криза в Република Македония се създават условия за финализиране на двустранния договор. За успешното завръщане на Република Македония на европейския път е от съществено значение страната да преодолее наследените пропагандни стереотипи и неконструктивни действия спрямо съседите. Посещението на министър-председателя на Република Македония Зоран Заев в София и изразената позиция към общата история бе първа крачка в стремежа за изграждане на нов дух в отношенията със съседите. Европейският съюз оцени Договора за приятелство, добросъседство и сътрудничество с Република България като първа стъпка и ново начало за развитие на европейската перспектива на Република Македония. Договорът ще бъде юридически обвързващ документ между двете страни уреждащ трайно и стабилно добросъседските отношения и стремежа за развитие на сътрудничеството между двете държави. С подписването на Договора за приятелство, добросъседство и сътрудничество ще отворим нова страница в отношенията между Република България  и Република Македония и установим отношения на сърдечни приятелства. Очакваме след подписването да се предприемат реални действия от страна на властите в Република Македония за прекратяване на антибългарската пропаганда, езика на омразата и отказ от претенции към Република България. С подписването на договора двете държави ще дадат положителен пример за това, че решават самостоятелно по най-добрия начин отворени въпроси. С използването на термина „Общата ни история“ в договора казваме, че историята ни обединява, а не ни разединява. Осезаеми резултати ще бъдат и сътрудничество с двустранен и многостранен план, разширяването на транспортните връзки и комуникации и участие и усвояване на средства по регионални инфраструктурни и по трансгранични проекти, както и улесняване на контактите между гражданите на двете страни. Подписването на договора ще допринесе за развитието на мултимодалния коридор № 8 и търговията между двете страни, които ще донесат преки ползи на гражданите на Република България и Република Македония. Освен това влизането на Македония в НАТО, е може би едно от най-добрите неща, които гарантират и сигурността на българо-македонската граница. Коалиционните ни партньори и двете партии са го гледали и са дали положително становище. Действително най-лесно е да не се подпише и да се отложи във времето така, както няколко правителства досега са действали. Според мен, ако подкрепите този договор, това дава възможност решавайки си проблемите със съседите, тук специално искам дебело да подчертая, че ние държим да се отрегулират отношенията и за името между Гърция и Република Македония, това трябва да е един общ процес и считам, че това само е за добро на двете държави. Тази заедничка, както те наричат история, можем да празнуваме празници заедно, да се радваме заедно, а не непрекъснато тази тежка конфронтация, която върви и досега, на практика не е от полза за никого. И ако на везните поставим Република Македония в НАТО или Република Македония с тежките политически конфликти години наред да няма правителство, аз мисля, че нашият български интерес е да подкрепим един такъв договор. Надявам се и в Парламента договорът да получи одобрение и да бъде ратифициран.Точка 27 Проект на Решение за одобряване проект на Договор за приятелство, добросъседство и сътрудничество между Република България и Република Македония.БОЙКО БОРИСОВ: Приема се.", "date": "2017.07.26", "title": " Бойко Борисов: Очакваме след подписването на договора Скопие да предприеме действия за прекратяване на антибългарската пропаганда и езика на омразата (СТЕНОГРАМА)\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%bc%d0%b0%d1%80%d0%ba%d0%b8%d1%80%d0%b0%d0%bd%d0%b5%d1%82%d0%be-%d1%81-%d0%bd%d0%b0%d0%b4%d0%bf%d0%b8%d1%81%d0%b8-%d0%bf%d0%be%d0%b3%d0%bb%d0%b5/", "text": "Започна маркирането на пешеходните пътеки във Велико Търново с надписи „Погледни“, заедно със стрелки за посоките, в които пешеходците трябва да се огледат преди пресичане. Инструкциите вече са разчертани по „зебрите“ на булевард „България“. Поетапно и останалите пешеходни пътеки ще се сдобият с надписи.Решението бе взето от общинската комисия по транспорт, безопасност на движението, обществен ред и сигурност, председателствана от заместник-кмета проф. Георги Камарашев. Идеята е на експерт от дирекция „Строителство и устройство на територията“ и бе внесена от общинския съветник Георги Недев.Инициативата е съгласувана със сектор „Пътна полиция“ и има за цел допълнително да подобри поведението на пешеходците като участници в движението, както и да заостри вниманието им към трафика от автомобили. Надписите са нанесени с пластична боя и са бъдат разположени в началото и края на обозначените места за пресичане.Изцяло подновена е хоризонталната пътна маркировка по булевард „България“. Подновени са осевите линии, островите и всички пешеходни пътеки.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Започна маркирането с надписи „Погледни“ на пешеходните пътеки във Велико Търново"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d1%83%d1%80%d0%be%d1%86%d0%b8-%d0%b7%d0%b0-%d0%b4%d0%b5%d1%86%d0%b0-%d1%81-%d0%bf%d1%80%d0%be%d0%b1%d0%bb%d0%b5%d0%bc%d0%b8-%d0%b2-%d1%80%d0%b0/", "text": "Първите безплатни уроци по латино танци за деца с проблеми в развитието стартират тази вечер от 18 часа в арт-денс център UN BESO в старата столица. В рамките на следващите три месеца всяка сряда и петък от 18 часа ще се провеждат едночасови тренировки в школата на ул. Никола Габровски 5. Програмата цели да подкрепи социализацията на деца с аутизъм, синдром на Даун или проблеми в развитието.Идеята за танцовата група, която е първа по рода си във Велико Търново, се е зародила преди около година, разказва Дарина Георгиева от денс-центъра, когато майка записала в редовните часове детето си със синдром на Даун. Оказало се, че музиката и самата среда му повлияли изключително добре, а това окуражило танцьорите да направят занятията си достъпни и за децата със специални потребности от новия летен сезон. “Знаем, че при тях самата интеграция е по-деликатна, затова правим специална група за деца, ориентировъчно между 7 и 18 години”, уточнява Дарина. Целта е децата да се отделят от родителите си и да получат шанса да общуват със свои връстници.Танцовата школа набира и доброволци в популярната платформа Time heroes, за да може в един следващ етап  те да съдействат на децата, да ги придружават на тренировките, тогава, когато родителите нямат тази възможност.Разработената програма използва два подхода на работа. Първият е пасивен – при него децата и обучителите слушат популярни латино песни и само наблюдават как се изпълняват характерните за танца движения. Вторият метод е наречен активен, защото включва различни дихателни упражнения, йога и повече движение.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Безплатни уроци за деца с проблеми в развитието провежда UN BESO в Търново"}
{"url": "https://trud.bg/%d0%b8%d0%b7%d0%bc%d0%b5%d0%bd%d1%8f-%d1%81%d0%b5-%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%b7%d0%b0-%d1%83%d1%87%d0%b0%d1%81%d1%82%d0%b8%d0%b5%d1%82%d0%be-%d0%bd%d0%b8-%d0%b2-%d0%bc/", "text": "Правителството прие изменение на РМС № 707 от 17 октомври 2014 г. за прекратяване участието на формирования и военнослужещи от въоръжените сили на България в операцията на Международните сили за поддържане на сигурността (ISAF) в Афганистан и за разрешаване участието на до 110 военнослужещи с личното им въоръжение и екипировка и военна техника от въоръжените сили на България в мисията на НАТО за подготовка, съветване и подпомагане в Афганистан „Решителна подкрепа”, съобщиха от МС.Усложнената военно-политическа обстановка в Афганистан наложи военните органи на НАТО да преразгледат състава на силите, участващи в мисията, и да отправят призив към държавите-участнички за увеличаване на приноса им. Към момента в района на мисията, където българските военнослужещи изпълняват задълженията си, се извършва реконструкция и разширяване на съоръженията, в резултат на което постовете за охрана ще бъдат значително увеличени.Това води до необходимостта броят на участващия в мисията личен състав да нарасне с 50 души, съответно съставът на контингента ни да достигне до 160 военнослужещи, което налага изменение на сега действащото Решение № 707, разрешаващо участието на до 110 военнослужещи.Приносът на България към мисията на НАТО за подготовка, съветване и подпомагане в Афганистан „Решителна подкрепа” е израз на външната политика на страната ни и форма на изпълнение на съюзните ни ангажименти към Алианса.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Увеличават мисията ни в Афганистан до 160 бойци\t\t\t"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%81%d1%82%d0%b0%d0%b2%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0/", "text": "Министерският съвет прие промени в правителственото постановление от 2009 г., с което се създава Съвет за административната реформа. Измененията са свързани с новата структура и състав на Министерския съвет, съгласно Решенията на 44-то Народно събрание от 4 май 2017 г.За председател на съвета е определен заместник министър-председателят Томислав Дончев. Към членовете на съвета се добавя председателят на Държавна агенция „Електронно управление“ с цел осигуряване на връзката между административната реформа и електронното управление.В съответствие с поетите ангажименти на правителството за намаляване на административната тежест като основен акцент в административната реформа, към съвета се създава и Регулаторен борд. Основните му функции ще се състоят в извършване на периодични секторни прегледи на административното регулиране и административния контрол на стопанската дейност и в даване на становища относно предложени за въвеждане регулаторни режими или друга форма на увеличаване или намаляване на регулаторната тежест за гражданите и бизнеса.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Томислав Дончев става председател на Съвета за административната реформа"}
{"url": "https://trud.bg/%d0%be%d0%b4%d0%be%d0%b1%d1%80%d0%b5%d0%bd%d0%b8-%d1%81%d0%b0-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be/", "text": "Правителството одобри резултатите от българското участие в заседанието на Съвет „Общи въпроси“ на ЕС, което се проведе на 20 юни в Люксембург, съобщиха от МС.Акцент беше подготовката на заседанието на Европейския съвет на 22-23 юни. Одобрена беше и 18-месечна програма на Съвета на ЕС за периода 1 юли 2017 г. – 31 декември 2018 г., представена от Триото председателства Естония, България и Австрия. Одобрени бяха също текстовете на Специфичните препоръки по страни в рамките на Европейски семестър. Обсъди се напредъкът по прилагането на Междуинституционално споразумение за по-добро законотворчество.Съвeтът на ЕС „Общи въпроси“ проведе и заседание по член 50 на Договора на ЕС. Главният преговарящ от страна на Европейската комисия Мишел Барние представи информация за проведения първи кръг преговори за оттегляне на Обединеното кралство на Великобритания и Северна Ирландия от ЕС. Обсъдена беше също процедурата, водеща до вземането на решение относно преместването на Европейската агенция по лекарствата и Европейския банков орган в контекста на оттеглянето на Обединеното кралство от ЕС.На 6 и 7 юли в Талин, Естония, на неформално заседание се събра Съветът „Правосъдие и вътрешни работи“. В част „Вътрешни работи“ бяха проведени дискусии относно актуалната обстановка в Италия, реформата в общата европейска система за убежище, политиката в областта на връщането, оперативната съвместимост на европейските бази данни в сферата на правосъдието и вътрешните работи, съхранението на трафични данни за нуждите на правоприлагащите органи. В частта „Правосъдие“ бе обсъдена продажбата на стоки онлайн, както и проблемите с конфискацията на имущество, придобито от престъпна дейност.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Одобрени са резултатите от българското участие в заседания на Съвета на ЕС"}
{"url": "https://trud.bg/%d0%b1%d0%bb%d1%81-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d0%b0%d0%bb%d1%82%d0%b5%d1%80%d0%bd%d0%b0%d1%82%d0%b8%d0%b2%d0%b5%d0%bd-%d0%b1%d1%8e%d0%b4%d0%b6%d0%b5%d1%82-%d0%bd%d0%b0/", "text": "Български лекарски съюз (БЛС) изготви макрорамка на бюджета на НЗОК за 2018 г. за медицински дейности, в който не е заложен дефицит.„Трябва да се сложи край на планирането на дефицит в медицинските дейности и медицинските изделия, прилагани в болничната помощ. Практиката показва, че той винаги е за сметка на дейността на колегите, ангажирани в здравеопазването“, коментира д-р Грозев – председател на БЛС, съобщиха от съсловната организация.“Когато седнахме на масата да готвим рамката на бюджет 2018, основната ни цел беше да сме кратки, точни и ясни в това, което е необходимо на нас, работещите в здравния сектор. Много са факторите, които налагат промени – населението застарява, което означава че е добре лекувано и преживява по-дълго, откриват се нови болници, има много недооценени пътеки и такива, които не са актуализирани от 10 години.”, сподели проф. Хаджийски – зам. председател на БЛС.В проекто-бюджета, изготвен от БЛС, са взети предвид размера на здравноосигурителните плащания, които ще се достигнат до края на бюджетната 2017, допълнителните средства по средносрочната бюджетна рамка за 2018 г., както и повишения размер на минималната работна заплата от 01.01.2017 г. и приетото увеличение от 01.01.2018 г.“Съгласно разчетите на експертите ни, прогнозите приходи в бюджета на НЗОК за 2018 г. могат да достигнат 3 784 000 хил. лева, а има възможност да нарастнат и до 3 855 000 хил. лева. Това на практика е увеличение в рамките на 330 000 – 402 184 хил. лв, сравнено с предходната година”, заяви д-р Грозев.Увеличението се дължи на повишения размер на минимална работна заплата, завишените здравноосигурителни прагове, променената вноска за сметка на държавата в размер на 5% за здравноосигурените лица, както и на по-успешната събираемост на здравноосигурителните вноски. “Предлагаме увеличение за ПИМП и СИМП, с което да достигнем 20-22% от бюджет за медицински дейности. Трябва да се осигурят ресурси за регулативните стандарти, увеличаване на обемите и стойността на медикодиагностичните дейности, а с това ще постигнем по-високо качество”, добави Грозев.Според главния секретар на съсловната организация д-р Борисов, би било редно информацията за това от къде и какви приходи има НЗОК да е публична. Той сподели и предложението на БЛС да се направят различни сметки за приходите в НЗОК, за да са ясни сумите, които влизат във фонда от различните източници – здравноосигурени работещи лица, НОЙ, Социално министерство и пр.“Настояваме и за някои нормативни промени, които ще внесат спокойствие в системата. За нас е належащо резерва на НЗОК да се намали на 5%, но да може да бъде отварян само при извънредни ситуации като природни бедствия, неконтролируема епидемиологична обстановка и пр.”, каза председателят на БЛС. Според предложение на съсловната организация надсъбраните средства от НАП трябва да се разпределят пропорционално по бюджетните параграфи и дейности.“Ние искаме пациентите сами да избират болницата, екипа и мястото, където ще се лекуват, а не това да е обект на административни указания. Стремим да се приближим към безлимитна дейност в сектора, защото разходите за здраве са инвестиция в икономиката”, заключи д-р Галинка Павлова – зам. председател на БЛС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " БЛС представи алтернативен бюджет на здравната каса без дефицит"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d1%81%d0%b5-%d0%ba%d0%bb%d0%b0%d0%bd%d1%8f%d1%82-%d0%bf%d1%80%d0%b5%d0%b4-%d0%b8%d0%ba%d0%be%d0%bd%d0%b0-%d0%bb%d0%b5%d0%ba%d1%83%d0%b2%d0%b0%d1%89/", "text": "Миряните в Пловдив и региона пълнят всеки божи ден митрополитския храм „Света Великомъченица Марина” , за да се поклонят и отправят молитва към Бог пред част от покрова и ризата на Света Богородица и пред  чудотворната икона на Света Богородица Всецарица, за която се твърди, че лекува и най-коварните човешки болести начело с рака.Те бяха донесени в града под тепетата в навечерието на храмовия празник на 17 юли. Светините, които бяха донесени от  игумен Петър Еремеев, наместник на Високо-Петровския манастир и ректор на Руския православен университет „Св. Йоан Богослов“ в Москва, ще бяха изложени за поклонение в митрополитския храм „Света Богородица” до 26 юли (сряда) вечерта. Бяха донесени у нас с личното благословение на патриарха на Москва и цяла Русия Кирил и на 27 юли (четвъртък) покровът и одеждите на Света Богородица ще бъдат пренесени в град Хисаря в храм „Св. Пантелеймон“ за поклонение от всички вярващи. На 28 и 29 юли 2017 г. те ще се намират в Смолян в храм „Св. Висарион Смолянски”.„Над тези велики светини на християнския свят грее образа на Света Богородица Всецарица, който ни гледа ласкаво и ни облива с любовта си от тази тук свещена икона. Тази икона е точно копие на чудотворната икона на Света Богородица „Всецарица“, която се съхранява в манастира Ватопед на Света гора – Атон. Преди да бъде осветена, тя престоя, отнесена от двама наши братя, докосната до своя първообраз, за да попие чудодейната и чудотворна сила и да я разпръсква отнине и до века в нашия тук митрополитски храм, откъдето да благославя и майчински да се грижи за нашия любим православен народ от Пловдивска епархия”, заяви пловдивският владика Николай в словото си навръх храмовия празник на църквата „Света Марина”.Дядо Николай съобщи тогава, че чудотворната икона на Света Богородица Всецарица е дарена на Пловдивската митрополия от депутата Йордан Цонев, който за заслугите си бе награден с орден „Свети апостол Ерм”. „Освен иконата на Света Богородица Всецарица тук са и  одеждите, с които майката на Самия Господ Иисус Христос е ходила по земята. Няма какво да говорим – Света Богородица е тук сред нас, телом и духом. Каквото и да кажем, ще е дребно, жалко и нищожно. Затова ви предлагам малко да помълчим и всеки сам, на ум, да отправи молитва към Божията майка и да й благодари за безкрайната милост, с която тя благоволи да ни удостои днес”, завърши словото си пловдивският владика.", "date": "2017.07.26", "title": " В Пловдив се кланят пред икона, лекуваща рак, и част от покрова и ризата на Света Богорица и икона, лекуваща рак (СНИМКИ)"}
{"url": "https://trud.bg/2-%d0%bc%d0%bb%d0%bd-%d0%bb%d0%b5%d0%b2%d0%b0-%d0%be%d1%82-%d0%b4%d0%b0%d0%bd%d1%8a%d0%ba-%d0%b7%d0%b0-%d1%85%d0%b0%d0%b7%d0%b0%d1%80%d1%82%d0%b0-%d1%81%d0%b5-%d0%b8%d0%bd%d0%b2%d0%b5%d1%81%d1%82/", "text": "2 млн.лева от данъка за хазарта в България ще се инвестират  в мерки за борба с агресията по програмата за младежки дейности. Това обяви зам.-министърът на младежта и спорта  Ваня Колева. Тя беше на официалното откриване  на Конгреса на EDS (Европейските студенти демократи) във Варна, в който участват над 100 младежи от близо 30 държави и  продължава 5 дни. „По процедурата за кандидатстване през 2017 г. по Националната програма за младежки дейности  са подадени 64 проекта от цялата страна”, посочи Ваня Колева. Вече са изградени 36 младежки информационни консултантски центрове и се дава възможност в среда без административни тежести неправителствени организации и младежки неформални групи да реализират своите проекти. „Вече се изпълняват 49 проекта. Целта е младите хора да бъдат активни и да променят своето бъдеще”, посочи зам.-министърът. Тя поздрави Варна за спечелената титла Европейска младежка столица през 2017 г. и анонсира, че именно тук министерството предвижда да бъде отбелязан 12 август – Международният ден на младежта. „Съвместно с община Варна ще организираме поредица от инициативи, включително и хепънинг, като ще обявим и осемте младежки посланици на България – успешни млади хора, спортисти и изпълнители с големи постижения. Мотото ще бъде „България обича младите“, каза още  Ваня Колева. По време на българското председателство на ЕС догодина Министерството на младежта и спорта ще организира младежка европейска конференция с участие на над 250 младежи от всички 28 страни-членки. Те ще изработят конкретни препоръки и предложения към ЕК.", "date": "2017.07.26", "title": " 2 млн. лева от данък за хазарта се инвестират в  борба с агресията\t\t\t"}
{"url": "https://trud.bg/%d0%bd%d0%b0%d0%b4-2000-%d0%bb%d0%b2-%d0%b7%d0%b0%d0%bf%d0%bb%d0%b0%d1%82%d0%b0-%d0%b7%d0%b0-%d1%80%d0%b0%d0%b9%d0%be%d0%bd%d0%b5%d0%bd-%d0%ba%d0%bc%d0%b5%d1%82-%d0%b2%d1%8a%d0%b2-%d0%b2%d0%b0%d1%80/", "text": "По-високи заплати ще получават от 1 август районните кметове във Варна. Това гласува общинският съвет по предложение на кмета на града Иван Портних. То бе мотивирано с факта, че възнаграждeнията са били замразени от 2009 г. насам, въпреки че от 2014 г. МС даде възможност да бъдат увеличени.След корекцията петимата „малки“ кметове ще получават от 2000 до 2300 лв., като най-високо е възнаграждението в най-големия район „Приморски“. Местният парламент одобри и увеличения на заплатите на кметовете на прилежащите към общината села Казашко, Тополи, Звездица, Константиново и Каменар, които ще се разписват срещу 1100-1450 лв. месечно. Корекциите няма да увеличат разходите на общинската хазна, тъй като са в рамките на годишния стандарт за делегираната държавна дейност по бюджета за 2017 г., увериха от администрацията.", "date": "2017.07.26", "title": " Над 2000 лв. заплата за районен кмет във Варна"}
{"url": "https://trud.bg/%d0%b4%d0%be%d0%b3%d0%be%d0%b2%d0%be%d1%80%d1%8a%d1%82-%d0%b7%d0%b0-%d0%b4%d0%be%d0%b1%d1%80%d0%be%d1%81%d1%8a%d1%81%d0%b5%d0%b4%d1%81%d1%82%d0%b2%d0%be-%d1%81-%d0%bc%d0%b0%d0%ba%d0%b5%d0%b4%d0%be/", "text": "Договорът за добросъседство с Македония е възможност да гледаме заедно напред в общото бъдеще. Това каза пред журналисти в Тирана българският заместник министър-председател по правосъдната реформа и министър на външните работи Екатерина Захариева във връзка с Договора за добросъседство между България и Македония, който беше приет от правителствата на двете страни.„Днес българското правителство, а вчера македонското одобриха проекта на договор и упълномощиха министър-председателите на двете държави да го подпишат. Това са усилия на поредица от правителства, започващи от 2008 година. Много кръгове от преговори бяха проведени по проекта на договор и той е в интерес на двете страни. България има интерес всичките й съседи да бъдат членове на ЕС, да бъдат развити демокрации, да не бъдат затворени, да не бъдат изолирани и преди всичко да не бъдат антибългарски. Така че този договор дава наистина възможност за подобряване на отношенията, за възможност историята да обединява, а не да разделя, така, както трябва да бъде. Има редица такива примери в ЕС. Това дава възможност да гледаме заедно напред в общото бъдеще, да имаме възможност да свържем икономиките си“, каза българският външен министър.Захариева отбеляза, че към момента дори няма изградена добра пътна инфраструктура между двете страни. „А в същото време хората искат да са заедно. Над 500 хил. туристи посещават България, 300 хил. българи посещават Македония. Така че това е шанс и възможност да подобрим отношенията си, да празнуваме заедно общата си история, да почитаме общите си исторически личности и да гледаме напред в бъдещето“, допълни министър Захариева. „Да се надяваме този договор да постави ново начало. Дълъг ще бъде процесът. Нека да сме реалисти. Много важното във него е, че той, почивайки на декларацията от 1999 година, надгражда с механизъм за наблюдение на изпълнение на Договора от двамата министри на външните работи всяка година. Дава възможност за развитие на по-тясно икономическо сътрудничество, дава възможност за една комисия, която да допринесе за общото, по-добро разбиране и тълкуване на историята, основана на автентични исторически източници“, заяви още българският вицепремиер.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Договорът за добросъседство с Македония е възможност да гледаме заедно напред в общото бъдеще, заяви Екатерина Захариева"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d0%b3%d0%b5%d1%80%d0%b3%d0%be%d0%b2-%d0%b2-%d0%be%d1%82%d0%ba%d1%80%d0%b8%d1%82%d0%be-%d0%bf%d0%b8%d1%81%d0%bc%d0%be-%d0%ba%d0%be%d1%80%d0%bd%d0%b5%d0%bb%d0%b8/", "text": "Областният лидер на БСП –Пловдив Георги Гергов не остана длъжен на председателя на Националния съвет на червената партия Корнелия Нинова и в открито писмо до нея и медиите я обвини, че „не е приятел на истината”. След като напусна националното ръководство на столетницата заради скандала „ЦУМ-гейт”, Гергов преди няколко дни заяви, че „всеки председател на БСП си отива и че ще е по-добре Нинова да си отиде по-рано”. От своя страна Корнелия Нинова го репликира, но Георги Гергов реши да й каже още „някои неща” в открито писмо. Ето и неговият текст:„Уважаема госпожо Нинова, преди да затворим страницата по случая Георги Гергов, добре е да си кажем още някои неща, защото човек, дори често да си служи с неистини трябва да го прави с мяра. Много добре знаете, че по Ваше предложение отговарях за коалиционната политика в БСП. В това си качество съм се срещал с ръководствата на почти всички български партии. Политическа партия ГЕРБ не прави изключение. За резултатите от всяка среща съм Ви информирал лично. Когато се учудвате, че съм разговарял с политическа партия ГЕРБ Вие се показвате като човек, който не е приятел с истината.  Твърдението, че „интервюто на Георги Гергов е най-добрият пример за паралелна държава и за задкулисие, срещу което се обявих на конгреса, на който бях избрана“ е невярно. Ако това е вашето разбиране за задкулисието и паралелната държава, то Вие се борите срещу нещо друго и лично можете спокойно да си останете част от задкулисието. Относно ходенето ви в Пловдив, поканата с открито писмо и съдържанието на не съвсем лицеприятния разговор, за който говорите. Пред очите на публиката и присъствалите Вие подменяте нещата. Защо употребих думата „инкогнито“, Вие най-добре знаете. Относно това дали ви е страх като заявявате: „Не ме е страх, заявявам категорични и принципни позиции, това е промяна на прехода, която цялата политическа класа, обвързана с икономически връзки окраде този народ“ по-важното е дали си давате сметка къде стоите лично Вие в този преход.”", "date": "2017.07.26", "title": " Георги Гергов в открито писмо: Корнелия Нинова не е приятел на истината"}
{"url": "https://trud.bg/%d0%be%d0%b1%d1%89%d0%b8%d0%bd%d0%b8%d1%82%d0%b5-%d0%bf%d0%be%d0%bb%d1%83%d1%87%d0%b0%d0%b2%d0%b0%d1%82-351-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%b8%d0%bd%d1%84%d1%80%d0%b0%d1%81%d1%82/", "text": "Правителството одобри допълнителни разходи и трансфери за 2017 г. по бюджетите на редица общини в общ размер на 35,1 млн. лева. Средствата ще се използват приоритетно за ремонт на общинска улична мрежа на територията на редица населени места и за реализиране на инфраструктурни проекти в подкрепа на общинската социална и жилищна среда.Предоставени са допълнително и 1,5 млн. лв. по бюджета на Министерството на здравеопазването за закупуването на апаратура и за изграждане на структура по кардиология, в т.ч. инвазивна кардиология в МБАЛ „Силистра“.Средствата се предоставят за сметка на преструктуриране на разходи и/или трансфери по централния бюджет за 2017 година.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Общините получават 35,1 млн. лв. за инфраструктура"}
{"url": "https://trud.bg/78-%d0%b3%d0%be%d0%b4%d0%b8%d1%88%d0%bd%d0%b0-%d0%b4%d0%b0%d0%bc%d0%b0-%d1%88%d0%be%d1%84%d0%b8%d1%80%d0%b0-%d1%81-238-%d0%ba%d0%bc%d1%87-%d0%bd%d0%b5-%d0%bc%d0%be%d0%b6%d0%b5%d0%bb%d0%b0-%d0%b4/", "text": "79-годишна жена бе спряна от белгийската полиция да шофира с 238 км/ч, съобщават местните медии.Дамата, собственик на Porsche Boxster GTS, не можела да заспи. Затова решила да излезе да се поразсее.Пред съда жената обяснила, че не е усетила колко бързо шофира. Признала се обаче за виновна и се съгласява напълно с присъдата си. Тъй като нямала предишни нарушения, съдията ѝ определил наказание 4000 евро глоба и отнемане на книжката за три месеца.А как изглежда подобно шофиране, може да видите във видеото долу.", "date": "2017.07.26", "title": " 79-годишна дама шофира с 238 км/ч, не можела да заспи\t\t\t"}
{"url": "https://trud.bg/16-%d0%b5%d0%b2%d1%80%d0%be%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8-%d1%89%d0%b5-%d0%bf%d0%be%d0%bc%d0%b0%d0%b3%d0%b0%d1%82-%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "16 служители на европейски институции ще бъдат командировани за подпомагане на Българското председателство на Съвета на ЕС. На днешното си заседание правителството измени предишното решение на Министерски съвет за определяне броя на командированите служители на институции на Европейския съюз, които да подпомогнат провеждането на Българското председателство на Съвета на ЕС през 2018 г.С промените се осигуряват допълнителни бройки за командировани служители на институции на Европейския съюз за Министерството на външните работи, Министерството за Българското председателство на Съвета на ЕС 2018, Министерството на икономиката, Министерството на културата и Министерството на енергетиката. Прехвърля се също незаета бройка на Министерството на земеделието, храните и горите към Министерството на труда и социалната политика. По този начин за подпомагане на провеждането на Българското председателство на Съвета на Европейския съюз през 2018 г. ще бъдат командировани общо 11 служители на Европейската комисия, 3 служители на Генералния секретариат на Съвета на Европейския съюз и 2 служители на Европейския парламент.Целта е екипите в столицата и в Постоянното представителство на Република България към ЕС да бъдат подсилени от служители на институциите на ЕС със специфична експертиза в конкретни области. Оказаната експертна подкрепа ще допринесе за успешното провеждане на Българското председателство на Съвета.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " 16 еврочиновници ще помагат на българските институции в подготовката за председателството"}
{"url": "https://trud.bg/70-%d0%b3%d0%be%d0%b4%d0%b8%d1%88%d0%b5%d0%bd-%d0%be%d1%82-%d1%80%d0%be%d0%b4%d0%bd%d0%be%d1%82%d0%be-%d1%81%d0%b5%d0%bb%d0%be-%d0%bd%d0%b0-%d0%bc%d0%b0%d0%b9%d0%ba%d0%b0%d1%82%d0%b0-%d0%bd%d0%b0/", "text": "70-годишен мъж от селото, в което живее майката на Христо Стоичков Пенка, е направил опит да се самоубие, като си е забил нож в гърдите. Инцидентът се е разиграл в дома на пенсионера дядо Стоил Д., който е извадил невероятен късмет, че преди да му изтече кръвта, на ужасяващата гледка случайно се е натъкнал негов роднина. Той веднага се обадил на спешен телефон 112, а екипът на пристигналата след минути от Пловдив в Ясно поле линейка успял да спаси живота на дядото и да му окаже първа помощ.След намеса на хирурзите от Университетска болница „Свети Георги” вече няма опасност за живота на 70-годишния старец, който още крие причината, която го довела до решението да опита да сложи край на живота си. Работата по случая продължава, а в дома на възрастния мъж, посегнал на живота си, е извършен оглед.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " 70-годишен от родното село на майката на Христо Стоичков си заби нож в гърдите"}
{"url": "https://trud.bg/%d0%b1%d1%80%d1%8e%d0%ba%d1%81%d0%b5%d0%bb-%d0%b7%d0%b0%d0%bf%d0%bb%d0%b0%d1%88%d0%b8-%d0%b2%d0%b0%d1%80%d1%88%d0%b0%d0%b2%d0%b0-%d1%81-%d0%bd%d0%b5%d0%b7%d0%b0%d0%b1%d0%b0%d0%b2%d0%bd%d0%be/", "text": "ЕС „незабавно“ ще предприеме стъпки за отнемането на правото на глас на Полша в Съвета на ЕС, ако страната продължи с противоречивата си съдебна реформа. Това предупреди заместник-председателят на Европейската комисия Франс Тимерманс.„Препоръката на Комисията е полските власти да не предприемат никакви мерки за отстраняване или принудително пенсиониране на съдии от Върховния съд. Ако такива мерки бъдат предприети, Комисията е готова незабавно да даде начало на процедура по Член 7“, каза Тимерманс, имайки предвид членът от Лисабонския договор, който предвижда налагане на вътрешни санкции, включително и лишаване от право на глас в Съвета на ЕС.Досега тази мярка, наречена „ядрена опция“ не е била прилагана. В същото време заместник-председателят приветства факта, че полският президент Анджей Дуда е наложил вето върху част от съдебната реформа на правителството на дясната „Закон и справедливост“, но припомни, че два от четирите закона са приети.„През изминалата седмица някои неща се промениха в Полша, а някои не… Трябва да отбележим и приветстваме това, че президентът Дуда обяви решението си да наложи вето два от четирите закона“, в реформата, каза Тимерманс. „Въпреки това фактът, че два от четирите закона са подписани, както и това, че работата ще продължи по другите два, означава, че трябва ясно да изразим нашите тревоги“, посочи още той.От своя страна Варшава обвини Брюксел в шантаж. „Няма да приемем шантаж от страна на служители на ЕС, особено такъв, който не се основава на факти. Всички закони, подготвени от полския парламент, са в съответствие с Конституцията и демократичните правила“, заяви говорителят на правителството Рафал Боченек пред местните медии.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Брюксел заплаши Варшава с „незабавно“ лишаване от глас заради спорната съдебна реформа"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d1%81%d1%8a%d1%85%d1%80%d0%b0%d0%bd%d0%b5%d0%bd%d0%b8%d0%b5%d1%82/", "text": "Съхранението и разпространението на българския език зад граница е условие за запазване на българската идентичност. Предизвикателствата на съвремието и глобалният свят изискват държавна позиция в негова подкрепа. Това заяви днес вицепрезидентът Илияна Йотова на юбилейната годишна конференция на Асоциацията  на българските училища в чужбина, съобщиха от пресслужбата на държавния глава. Според нея политиката към българските училища извън граница не може да се изчерпи само с признание или финансови средства, необходими са диалог и ангажимент.„Време е да помислим с отговорност за статута на тези училища, за условията на работа, за мотивирането на учителите, които не само се борят за запазване на българското самосъзнание и за разпространението на българската култура зад граница, но и са залог един ден техните ученици да се върнат в България“, каза вицепрезидентът.Илияна Йотова се обърна към нашите сънародници, които живеят извън територията на страната. „Знам колко ви е трудно да пазите автентичния български дух и тази важна мисия никога не трябва да се забравя“, посочи вицепрезидентът.Илияна Йотова изрази своята убеденост, че е наложително утвърждаването на българския език като матуритетен в страните, където живеят големи общности наши сънародници и приравняването му към общата европейска езикова рамка.Вицепрезидентът подкрепи идеите за създаване на Институт за български език „Иван Вазов“ и за създаване на Национален комитет в подкрепа на петицията за признаване на българския език за матуритетен.„Не трябва просто да имаме вярата, че нашите деца ще се върнат тук, а да обединим усилията на всички институции българският език да стигне до тях и да работим упорито за това, да имаме подготвен и успешен модел и условия, с които да ги посрещнем“, каза Илияна Йотова.Конференция на Асоциацията на българските училища в чужбина се проведе в СУ „Климент Охридски“ под надслов „10 години Асоциация на българските училища в чужбина – възродител и посланик на съвременна България по света 2007-2017“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Вицепрезидентът Йотова: Съхранението на българския език зад граница е условие за запазване на националната идентичност"}
{"url": "https://trud.bg/%d0%b1%d0%b8%d0%b2%d1%88-%d0%b8%d0%b3%d1%80%d0%b0%d1%87-%d0%bd%d0%b0-%d1%86%d1%81%d0%ba%d0%b0-%d0%b1%d0%bb%d0%b5%d1%81%d1%82%d0%b8-%d0%b2-%d1%88%d0%b0%d0%bc%d0%bf%d0%b8%d0%be%d0%bd%d1%81%d0%ba%d0%b0/", "text": "Бразилският плеймейкър Жоан Фелипе вече е суперзвезда на хита в квалификациите на Шампионската лига. Неговият „Вардар“ (Скопие) победи „Копенхаген“ с 1:0 в първи мач от третия предварителен кръг. Фелипе игра за ЦСКА през сезона 2015/2016, когато отборът първо бе хит, а след това клубът фалира. Преди двата двубоя с „Копенхаген“ македонците отстраниха още един скандинавски отбор – шведския „Малмьо“. Фелипе отиде във „Вардар“, когато ЦСКА се разпадна. Тогава ръководството на „червените“ не направи дори опит да продаде звездите си, камо ли да ги задържи. За един сезон Фелипе изигра 28 мача и вкара три гола за ЦСКА.", "date": "2017.07.26", "title": " Бивш играч на ЦСКА блести в Шампионската лига"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d0%b4%d0%be%d0%b1%d1%80%d0%b8-%d0%b4%d0%be%d0%b3%d0%be%d0%b2%d0%be%d1%80a-%d0%b7%d0%b0-%d0%b4%d0%be%d0%b1/", "text": "Правителството одобри проект на Договор за приятелство, добросъседство и сътрудничество между Република България и Република Македония.Подписването на Договор за приятелство, добросъседство и сътрудничество с Република Македония е израз на желанието на Република България да изгради добросъседски отношения, основани на европейските ценности, съобщиха от пресслужбата на кабинета.Осезаеми резултати след подписването на договора ще бъдат: сътрудничеството в двустранен и многостранен план, разширяването на транспортните връзки и комуникации, участие и усвояване на средства по регионални инфраструктурни и по транс-гранични проекти, както и улесняване на контактите между гражданите на двете страни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Правителството одобри договорa за добросъседство с Македония"}
{"url": "https://trud.bg/%d0%ba%d0%bb%d0%b0%d1%81-%d1%81%d1%83%d0%b4%d0%b6%d1%83%d1%86%d0%b8-%d0%b8-%d0%b1%d0%be%d1%80%d1%88%d0%be%d1%88%d0%b8/", "text": "Една тъпа разправия за т. нар. клас „прослужено време“ се конкурира със суджуците на депутата Живко от Добрич. Прави се опит така да се катурне или захлупи грандиозният скандал с пропилените милиони от бившия шеф на НДК Мирослав Боршош.Изтървана реплика на патриотичното вице Валери Симеонов изправи на всеоружие работодатели срещу синдикати. Вместо класът да бъде подложен на безпристрастно разследване и обсъждане – „за“ или „против“, махането му бе сервирано като нещо вече решено (виж стр. 14). За да отприщи море от недоволство и а-ха да забравят хората за далаверите в НДК, например.Ако ГЕРБ гледаха по-внимателно на кадрите – свои и коалиционни, нямаше кой да яде суджука или да източва Двореца на културата. Но, след дъжд качулка. Оказва се, че за далаверите също се иска клас и „прослужено време“.", "date": "2017.07.26", "title": " Клас, суджуци и Боршоши"}
{"url": "https://trud.bg/%d1%80%d0%b0%d0%b7%d0%ba%d1%80%d0%b8%d1%85%d0%b0-576-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be-%d0%bf%d1%80%d0%b5%d0%b1%d0%b8%d0%b2%d0%b0%d0%b2%d0%b0%d1%89%d0%b8-%d0%b2-279-%d0%bf%d1%80/", "text": "576 незаконно пребиваващи лица и без адресна регистрация в Асеновград са разкрити при проверките, извършени от полицията в 279 къщи в циганската махала „Лозница” покрай и след протестите по улиците на града след нанесения побой на 26 юни над деца спортисти, треньори и родители от местния клуб по кану-каяк „Асеновец”. Тези данни бяха огласени по време на срещата между представители на инициативния комитет на протестиращите се с градската управа в Община Асеновград. От екипа на кмета д-р Емил Караиванов съобщиха, че до момента са съборени и 17 незаконни постройки в квартал „Лозница”, а проверките там продължават от сформирани мобилни екипи от жандармерия, криминална полиция и специалните части. Активно се работи и по осъществяването на идеята за създаване на районно управление в гетото.  Първата акция за ликвидиране на незаконно застрояване в района над квартал „Лозница” в Асеновград премина миналия петък. Екип от общината, представители на МВР, ЕVN, пожарната и Спешна помощ бяха осигурени на място преди началото на действията по събарянето, обяви кметът на Асеновград д-р Емил Караиванов.Общината предварително сключи договор за акцията по премахване на постройките със строителна фирма, нейният екип и техника бяха на място. От общо 16 разлепени заповеди за принудително събаряне, преди започване на разрушаването със строителна техника, се констатира, че 2 постройки са доброволно съборени предните дни, а в деня на акцията – още две. Останалите 12, описани със заповеди незаконни застроявания, бяха премахнати, като предварително прецизно бе проверено да не би вътре да има останали хора, животни, взривоопасни материали или неизключено ел. захранване. Акцията премина без напрежение и реакции, една малка част от обитателите на съборените постройки проявиха интерес да се регистрират като нуждаещи се и на място социалните работници са извършели за целта консултация и анкетиране, допълни още д-р Караиванов. Община Асеновград продължава  проверките за незаконно  строителство, а по отношение на вече констатираното такова тече законовата процедура.В следващите дни от инициативния комитет ще решат дали да възобновят протестите в града. Жителите на Асеновград остават в готовност за протести, съобщи Йордан Тодоров от Инициативния комитет. По думите му след провелата се втора среща с кмета и институциите снощи хората не са доволни от свършеното. Малко преди срещата те разпространиха ултимативно писмо до институциите с 9 искания и закана да бъдат поискани оставки, ако тези искания не бъдат изпълнени. Засега все още се обсъжда дали да се съберат и тази неделя, но не като протест, а само за да се поддържа огънят. Незаконните постройки в Асеновград са над 120, а са бутнати само 49. „Ако им се дава 15-дневен срок всеки път, те ще ги бутат три години“, категоричен е Йордан Тодоров. В Асеновград не са доволни и от Темида за това, че съдиите пуснаха двама от задържаните, а обявеното „бързо производство“ все още не е започнало.", "date": "2017.07.26", "title": " Разкриха 576 незаконно пребиваващи в  279 проверени къщи в циганската махала на Асеновград (СНИМКИ)"}
{"url": "https://trud.bg/%d0%b2-%d0%b5%d0%b7%d0%b5%d1%80%d0%be%d1%82%d0%be-%d0%bd%d0%b0-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%be%d1%82%d0%bd%d0%be%d0%b2/", "text": "5 зеленоглави патета ще бъдат пуснати да живеят в Езерото с водоплаващите птици (срещу детската площадка) в четвъртък (27 юли) от 11:30 часа.Инициативата е част от юбилейната кампания на Столична община, по повод 135 години парк „Княз-Борисова градина“. За да се създаде подходяща среда за живот на патетата, езерото е оградено с дървена ограда, а на острова му е поставена къщичка с храна, съобщиха от общинската администрация.„Решихме да възстановим първоначалния облик на езерото. От самото му създаване през 70-те години на 20 век., Езерото с водоплаващите птици е планирано и поддържано като дом на птици, които да радват посетителите на парка. От доста години в него за съжаление не живееха птици. Надяваме се, че след като сложихме ограда и допълнителна зеленина в езерото, то ще бъде достатъчно привлекателно за зеленоглавите патета и те няма да го напуснат. Обръщаме се към всички собственици на домашни кучета с апел да държат кучетата си далеч от езерото, така че да избегнем евентуални инциденти“, подчерта зам.-кметът по Екология Йоана Христова и покани всички желаещи да присъстват на пускането на патетата в четвъртък.Животните са предоставени на столичани от Спасителния център за диви животни в гр. Стара Загора. Грижа за птиците ще се полагат от парковата управа на Борисова градина със съдействието на експертите от Столичния зоопарк.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " В езерото на Борисовата градина отново ще плуват патици"}
{"url": "https://trud.bg/%d0%b6%d0%b5%d0%bb%d0%b5%d0%b7%d0%be%d0%bf%d1%8a%d1%82%d0%bd%d0%b0%d1%82%d0%b0-%d0%b2%d1%80%d1%8a%d0%b7%d0%ba%d0%b0-%d1%81%d0%be%d1%84%d0%b8%d1%8f-%d1%81%d0%ba%d0%be%d0%bf%d0%b8%d0%b5-%d1%82%d1%80/", "text": "Правителството одобри Меморандум за разбирателство между Министерство на транспорта, информационните технологии и съобщенията на Република България и Министерство на транспорта и съобщенията на Република Македония за развитието на железопътните връзки между София и Скопие.Българската страна поема ангажимент за доизграждането на железопътната връзка по направлението София – Перник – Радомир – македонска граница до 2027 г. Македония, от своя страна, се ангажира да изгради жп направлението Крива паланка – Деве баир – българска граница до края на 2025 г.Правителството упълномощава министъра на транспорта, информационните технологии и съобщенията да подпише меморандума от името на кабинета.", "date": "2017.07.26", "title": " Железопътната връзка София-Скопие трябва да е готова до 2027 г."}
{"url": "https://trud.bg/%d1%86%d1%8f%d0%bb%d0%be%d1%81%d1%82%d0%bd%d0%be%d1%82%d0%be-%d0%bf%d1%80%d0%b5%d0%b0%d1%81%d1%84%d0%b0%d0%bb%d1%82%d0%b8%d1%80%d0%b0%d0%bd%d0%b5-%d0%bd%d0%b0-%d1%83%d0%bb-%d0%b2%d0%b0%d1%81/", "text": "Цялостното преасфалтиране на главната улица „Васил Левски“ във Велико Търново стартира на 31 юли – понеделник. Строителните работи ще продължат около седмица. Дейностите по подготовка на трасето и полагане на слоевете на новата настилка са разделени на два етапа.Със заповед, издадена от кмета на старопрестолния град Даниел Панов, ще бъде въведена временна организация на движението. Тя ще е в сила от 31 юли до 6 август включително, или до приключване на ремонта.По време на първия етап забранено ще бъде преминаването на автомобили в участъка на ул. „Васил Левски“ от кръстовището при сградата на Община Велико Търново до пресечката с ул. „Цар Освободител“. Рестрикцията ще важи за времето на 8,30 ч. до 17,00 ч., във всеки от дните, като началната дата е 31 юли /понеделник/. Пропускани ще бъдат единствено автобусите по обществените транспортни линии.Вторият етап предвижда забраняване на автомобилното движение в участъка от кръстовището на ул. „Васил Левски“ с ул. „Цар Освободител“ до пресечката с ул. „Бачо Киро“ в района на Студентски стол №2. Ограниченията ще важат за времето от 8,30 до 17,00 ч., като крайната дата е 6 август /неделя/. Забраната няма да важи единствено за обществения транспорт, като маршрутите на автобусите няма да бъдат променяни.През тези периоди водачите на автомобили следва да използват обходните маршрути през улиците „Христо Ботев“, „Марно поле“, „Цар Самуил“, „Цар Тодор Светослав“, „Бачо Киро“, „Седми юли“.При възникване на необходимост и по преценка на контролните органи на МВР, движението може да бъде временно ограничавано или спирано и извън посочените часове. Докато трае ремонтът, зоните за платени престой и паркиране трябва да бъдат освободени от автомобили.Продължават предварителните дейности – оформени бяха „джобове“ за съдовете за смет, а от днес започна почистването на дъждоприемните шахти и подмяната на капаците им.", "date": "2017.07.26", "title": " Цялостното преасфалтиране на ул. „Васил Левски“ във Велико Търново стартира в края на юли"}
{"url": "https://trud.bg/%d0%b1%d0%b0%d1%87%d0%ba%d0%be%d0%b2%d1%81%d0%ba%d0%b8%d1%8f%d1%82-%d0%bc%d0%b0%d0%bd%d0%b0%d1%81%d1%82%d0%b8%d1%80-%d0%bf%d0%b0%d0%b7%d0%b8-%d1%87%d0%b0%d1%81%d1%82%d0%b8%d1%86%d0%b0-%d0%be%d1%82/", "text": "Малка частица от честната риза на Пресвета Богородица се пази в Бачковската света обител. Тя е вградена в умален формат и поставена в рамка, за да бъде непокътната. Светинята е дарение от грузинската църква като още едно доказателство за близките отношения и признателност между българската и грузинската църкви.Скъпият дар е донесен от Тбилиси през август 2016 година за честванията на 1100-годишнината от успението на свети Йоан Рилски от епископ Герасим Шарашенидзе, който отговаря за външните работи на Грузинската православна църква. Именно в неговата епархия се пази цялата одежда на Божията майка. Денят, в който й се отдава почит, е 2 юли.На този ден тази година за първи път светинята бе изложена в манастирския храм „Успение Богородично“ в Бачковския манастир за всеобщо поклонение на миряните, просещи застъпничеството на Божията Майка, чрез дрехата, носена лично от нея. Игуменът на Бачковския манастир архимандрит Симон заяви, че светинята с частицата от честната риза на Пресвета Богородица ще бъде изложена за поклонение и на празника Успение Богородично на 15 август.Особен център на манастирския духовен живот в Пловдивския регион е поклонението и почитта към Бачковската чудотворна икона на Пресвета Богородица. Иконата е на територията на манастира най-вероятно от времето на неговото основаване и винаги е оставала център на вниманието на монаси, вярващи и посетители. Не секва потокът от поклонници, които идват да получат благословията на чудотворния образ, споделят болката си и измолят защитата му.Самото разположение на св.икона е по волята на изобразената Божия майка и е свързано със скриването и намирането й. А именно, по време на трудните начални години на турското господство, иконата е била скрита в местността Клувията, където е намерена отново в началото на 17-и век и донесена в манастира. За почуда на монасите, тя изчезнала и отново била намерена на същото място в планината и върната. Това се повторило на два пъти, докато един от братята в манастира не получил в съня си заръката на Света Богородица, образът й да бъде изложен в съборната църква на манастира, вдясно от централната врата, в отделен иконостас, с три стъпала пред него, за да посреща всеки нуждаещ се и за да бъде винаги в храма.Съществува също така предание, че Чудотворната икона е копие на легендарната икона на света Богородица, нарисувана от Лука и прелетяла сама от Грузия до манастира. Изображението на Божията майка е от типа „умиление”, облечено в сребърни и златни обкови. Все още частичните проучвания върху живописта й, сочат като най-вероятна датировка ХІ век или края му. Отстрани на образа на св.Богородица, може да се разчете надписът „влахерниотиса”, което говори, че тя повтаря живописния тип или пък е копие на прочутата Влахернска св.Богородица – покровителка на Константинопол.Бидейки покровител на града срещу различните врагове и военни набези, не би било учудващо, ако основателят Григорий Бакуриани, сам воин, е поискал и централната икона в основания от него манастир да възпроизвежда споменатия първообраз. Макар и потъмнял образът на св.Дева е достатъчно различим, за да видим безрезервната посветеност и любов в склонението на майчиното лице към Боговъплатения „Син Человечески”. Двете полета отстрани на фигурите са покрити от по-стария сребърно-позлатен обков, подарен в 1311г. от двама братя монаси в Обителта през ХІVв. – Атанасий и Окропир. Върху него е изчукан надпис на старогрузински език.Вероятно от същото време, ако не и по-стара, е увенчаващата главата на Божията майка сребърно-позлатена ажурна диадема, покрита по-късно, в началото на ХІХв., от масивен сребърен нимб с надпис в средата „Петко Хаджи и Добра 1819г.” Прието е, че същите са дарители на релефната сребърна ризница, покриваща сега изцяло телата на Иисус и майка му.Преданието ни казва, че Петко Хаджи е подарил сребърния обков в знак на благодарност за излечението на дъщеря му пред иконата. Ризницата е забележително постижение на златарското изкуство на епохата, предава изразително драперията на одеждите и поривът на телата едно към друго. Във връзка и в памет на намирането и връщането на чудотворния образ е учредено още в ХVІІ век литийно шествие на Втория ден на Великден до Клувията, което е останало традиция и до ден днешен.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Бачковският манастир пази частица от дрехата на Св. Богородица (СНИМКИ)"}
{"url": "https://trud.bg/%d0%bf%d0%be-1000-%d0%bb%d0%b2-%d0%b7%d0%b0-%d0%b4%d0%b2%d0%b5-%d0%bc%d0%bb%d0%b0%d0%b4%d0%b8-%d0%b0%d1%82%d0%bb%d0%b5%d1%82%d0%ba%d0%b8/", "text": "Председателят на фондация „Български спорт“ Николай Божинов връчи парични награди по 1000 лева на двете млади и талантливи лекоатлетки, които направиха фурор и рекорди в последните две седмици. Това са 15-годишната Александра Начева – сребърна медалистка на троен скок от световното до 18 г., и 17-годишната Лиляна Георгиева – сребърна медалистка на 1500 м от европейското до 20 г. Двете състезателки получиха спортна екипировка „Асикс“ от Любо Ганев, а спортният министър Красен Кралев като бивш лекоатлет им даде ценни съвети как да развиват кариерата си. „В министерството правим всичко възможно да оказваме по-голяма грижа за младите таланти, защото те са бъдещето на българския спорт“, коментира министърът. Кралев ги награди с почетни медали.", "date": "2017.07.26", "title": " По 1000 лв. за две млади атлетки"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d1%82%d0%be%d0%bf%d0%ba%d0%b8-%d0%bc%d0%b8%d0%ba%d0%b0%d1%81%d0%b0-%d0%b7%d0%b0-%d0%b2%d0%be%d0%bb%d0%b5%d0%b9%d0%b1%d0%be/", "text": "Водещият японски производител на спортни топки „Микаса“ ще продължи да предоставя безплатно голямо количество от своите изделия на български спортисти, информира представителят на компанията у нас Любо Ганев. Федерацията по волейбол получава по 1035 топки на година на стойност около 65 000 лева. За преподписването на договора за следващите две години от Япония у нас пристигна специално Томонари Отаке, мениджър за продажбите на европейския пазар.„Направихме предложение и към федерацията по баскетбол да дадем безвъзмездно топки „Микаса“ на абсолютно всички клубове, без да искаме нищо, освен да играят с тях“, разкри Любо Ганев. Той заяви, че топките на японската марка се използват в някои от европейските шампионати по баскетбол и също в престижни състезания по водна топка. Всички български клубове по волейбол, баскетбол и водна топка имат възможност да получават стоките на почти заводски цени, за да могат да си позволят качествени продукти.", "date": "2017.07.26", "title": " Безплатни топки „Микаса“ за волейбола и баскетбола"}
{"url": "https://trud.bg/%d0%b0%d1%81%d0%b8%d0%ba%d1%81-%d0%b0%d1%80%d0%b5%d0%bd%d0%b0-%d0%b5-%d0%b8%d0%bc%d0%b5%d1%82%d0%be-%d0%bd%d0%b0-%d0%be%d0%b1%d0%bd%d0%be%d0%b2%d0%b5%d0%bd%d0%b0%d1%82%d0%b0-%d0%b7/", "text": "„Асикс Арена“ ще бъде името на зала „Фестивална“ в следващите 6 години. Спортното съоръжение е изцяло ремонтирано и ще отвори врати през септември след извършването на последните довършителни работи. Волейболната легенда Любо Ганев като представител за България и Румъния на реномирания японски производител на спортни стоки „Асикс“ подписа 6-годишен договор с държавното дружество „Академика 2011“, което е собственик на залата. По силата на контракта съоръжението получава името „Асикс Арена“ срещу сумата от 100 000 лева годишно. Тези средства ще помогнат на залата да се самоиздържа и да дава ниски цени за наем за спортна подготовка и състезания. Приходите ще се допълват от отдаването за други културни и бизнес събития. „Изключително се гордеем от завършения проект“, коментира спортният министър Красен Кралев, по чиято инициатива грохналата зала вече е изцяло обновена и представлява най-модерно съоръжение. „Самият факт, че световноизвестна компания като „Асикс“ се ангажира да даде името си, показва, че сме на прав път. Това ни дава много сериозна подкрепа в нашите амбиции да обновим изцяло спортната инфраструктура в България и да покажем един нов модел за работа и партньорство между държавните институции и частните компании“, добави министърът. Основното спортно приложение на „Асикс Арена“ ще бъдат лекоатлетическата подготовка и състезания. Капацитетът на залата е 3700 зрители, а за културни събития като концерти могат да бъдат посрещнати до 6000 зрители. Цялостната реконструкция е на стойност 7 милиона лева – 4 милиона от „Академика 2011“ и 3 милиона по договори за енергийна ефективност. Използваните технологии свалят драстично с повече от 40% разходите за отопление и охлаждане. „Завършването на залата е историческо събитие за българската атлетика, защото тя се завръща в своя дом, който ни липсваше в последните 5-6 години. Искам да благодаря на Любо Ганев, че за пореден път помага на българския спорт и на министър Кралев, че си изпълни думата и направи това, което ние чакаме от години“, заяви при подписването на договора шефът на федерацията по лека атлетика Добри Карамаринов. Любо Ганев също изрази благодарност към спортното министерство за осъществената дългоочаквана реконструкция на залата. „За „Асикс“ е голяма чест да й даде своето име“, каза той и добави: „Колкото повече нови спортни обекти има, толкова повече се подобряват постиженията на нашите състезатели. Ще продължим да помагаме с каквото можем на българския спорт, защото той има нужда и го заслужава.“", "date": "2017.07.26", "title": " „Асикс Арена“ е името на обновената зала „Фестивална“"}
{"url": "https://trud.bg/%d0%bf%d0%be%d0%bb%d1%88%d0%b0-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b5%d0%b2%d1%80%d0%be%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%bd%d1%8f%d0%bc%d0%b0/", "text": "Консервативното правителство във Варшава отправи остри критики към Европейската комисия, която по-рано днес заплаши да отнеме правото на глас на Полша в Съвета на ЕС заради спорната правосъдна реформа в страната, съобщава AFP.Зам.-председателят на ЕК , че Комисията е готова да задейства „ядрената опция“ за незабавно отнемане на глас, предвидена в Член 7 на Лисабонския договор, заради намерението на полските управляващи да въведат в националното законодателство възможност за предсрочно пенсиониране на съдии.„Няма да приемем шантаж от страна на служители на ЕС, особено такъв, който не се основава на факти. Всички закони, подготвени от полския парламент, са в съответствие с Конституцията и демократичните правила“, заяви говорителят на правителството Рафал Боченек пред местните медии.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Полша отговори на Еврокомисията: Няма да се поддадем на шантаж"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%be%d1%82%d0%bf%d1%83%d1%81%d0%bd%d0%b0-174-%d0%bc%d0%bb%d0%bd-%d0%bb%d0%b2-%d0%b7%d0%b0-%d0%ba%d0%be%d0%bc%d0%bf%d0%b5%d0%bd%d1%81%d0%b0/", "text": "Правителството одобри допълнителни разходи по бюджета на Министерството на вътрешните работи за 2017 г. Средствата в размер на 17 474 000 лв. са за изплащане на левовата равностойност на неосигурено униформено облекло на държавните служители по Закона за Министерството на вътрешните работи, които са имали право на униформено облекло за 2011 г., 2012 г., 2013 г., 2014 г. или 2015 г. и за които такова не е осигурено.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Кабинетът отпусна 17,4 млн. лв. за компенсации на полицаите с неосигурени униформи"}
{"url": "https://trud.bg/%d0%b3%d0%bb%d0%be%d0%b1%d0%b8%d1%82%d0%b5-%d1%81-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%b5%d0%bd-%d1%84%d0%b8%d1%88-%d1%81%d0%b0-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%b8/", "text": "Всички глоби за нарушения на пътя, наложени с електронен фиш през юли и обжалвани в съда, се отменят от районните магистрати в Кърджали.В мотивите на съда се посочва, че идеята на законодателя е да се издава електронен фиш по образец само при наличие на две предпоставки – нарушението да е установено с помощта на автоматизирано техническо средство и това да е направено в отсъствие на контролен орган. В случая една от предпоставките – „отсъствието на контролен орган“, не е налице, тъй като електронните фишове са издадени чрез подвижните камери в авто патрулите, в които има и полицаи. Мотивите на кърджалийските магистрати са подкрепени и от тълкувателно решение на Върховния административен съд от 2013 г., което гласи, че електронни фишове могат да се установяват и заснемат само от стационарно устройство, съобщава регионалната радиостанция на БНР – .Броят на обжалваните фишове в Районния съд Кърджали през юли е тринайсет, като глобите са от 50 до 700 лева и всички са за превишена скорост. Според органите на КАТ-Пътна полиция, шофьорите са нарушавали закона предимно в населени места. Най – фрапиращият случай е за 101 км. в час при разрешени 50 в населено място. При друг случай, при разрешени 60 км.в час извън населено място водачът се е движил със 120 км. в час.Решенията подлежат на обжалване пред Административния съд в града.", "date": "2017.07.26", "title": " Глобите с електронен фиш са незаконни, имало полицай в колата"}
{"url": "https://trud.bg/%d1%82%d1%83%d1%80%d0%bd%d0%b8%d1%80-%d0%bf%d0%be-%d1%81%d0%b8%d0%bb%d0%be%d0%b2-%d1%82%d1%80%d0%b8%d0%b1%d0%be%d0%b9-%d1%81%d0%b5-%d0%bf%d1%80%d0%be%d0%b2%d0%b5%d0%b4%d0%b5-%d0%b2-%d0%bf%d0%b0%d0%b2/", "text": "Турнир по силов трибой се проведе за първи път в град Павликени. Организатори са супермаркети „Абсолют +“ с управител Георги Венциславов и Спортен клуб „Олимпия“, село Морава, с подкрепата на Община Павликени. Заявки за участие подадоха 11 състезатели. Те бяха разделени в три категории.До 75 кг. спечели Венцислав Цветанов, който вдигна общо 485 кг. от трите дисциплини в трибоя. До 90 кг. първи се класира Борислав Колев с общо вдигнати 650 кг. В две поредни години той е републикански шампион и един от най-добрите трибойци в България в момента. Над 90 кг. победи Павлин Петров с вдигнати 720 кг. Наградите – възпоменателни купи, медали и парични награди, връчи кмета на община Павликени инж. Емануил Манолов.„Надяваме се спортната общност да приеме традиционно турнира“, каза Кольо Колев, треньор в СК „Олимпия“, с.Морава, съорганизатор на турнира. „Павликени е град с традиции и история в този спорт. Аз съм местен възпитаник и знам имената на Стоян Цонев, Драгия Драганов, майсторите на спорта по вдигане на тежести Крум Манчев и Пламен Шанов. С тази инициатива ще се намери нова почва за нашия спорт и щом има амбиции в участниците, догодина може да се очаква по-голям интерес“, допълни той.„Много момчета са впечатлени от техника и резултати, които не са невъзможни, но се постигат с правилна тренировка и със спазване на пътя към тези неща. Надявам се на по-голямо развитие на спорта в Павликени. Събитието беше зрелищно за публиката“, каза още треньорът на клуба. В паузите на турнира се проведе и състезание по канадска борба. Спечели го Венцислав Георгиев.Класирането: Категория до 75 кг – участваха 3 състезатели 1-во място – Венцислав Цветанов – 485 кг. 2-ро място – Скендер Сунаев – 320 кг 3-то място – Златко Младенов – 295 кг.Категория до 90 кг – 5 участника 1-во място – Борислав Колев – 650кг. 2-ро място – Пламен Тодоров – 645 кг 3-то място – Александър Тотев – 530 кг.Категория над 90 кг. – 3 участника 1-во място – Павлин Петров – 720 кг. 2-ро място – Станимир Гетов – 540 кг. 3-то място – Стефан Стефанов – 440 кгАКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Турнир по силов трибой се проведе в Павликени"}
{"url": "https://trud.bg/%d0%bc%d0%be%d1%89%d0%b8%d1%82%d0%b5-%d0%bd%d0%b0-%d1%81%d0%b2-%d0%bf%d0%b0%d0%bd%d1%82%d0%b5%d0%bb%d0%b5%d0%b9%d0%bc%d0%be%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0%d1%85%d0%b0/", "text": "Днес по обяд пристигнаха мощите на св. Пантелеймон. На границата ни с Гърция Честната глава на светеца-церител бе посрещната от Неврокопския митрополит Серафим и Мелнишкия епископ Герасим, съобщиха от Светия Синод.Мощите се носят от архим. Евгений, игумен на светогорския манастир „Св. Пантелеймон“ и братя на манастира. Иконата с образа на светеца е носена от монаси от светогорския манастир „Ксенофонт“, където е и изрисувана.На ГКПП „Кулата“ всички служители на гранична полиция, както преминаващи граждани успяха да се поклонят на св. Пантелеймон и да изпросят неговата помощ и закрила. След като всички се поклониха Честната глава замина за София.Утре в 09:20 ч. – Патриарх Неофит и духовенството ще посрещнат честната глава на св. вмчк и целител Пантелеймон и копието на чудотворната атонска икона на св. Пантелеймон в столичния храм „Свети Седмочисленици”.В този ден честваме паметта на св. Пантелеймон, но по древна традиция на 27 юли, когато е успението на свети Климент Охридски, Църквата е отредила да се чества и паметта на седемте славянски просветители: св. Кирил и Методий, Климент, Наум, Сава, Горазд и Ангеларий. За всеки един от тях в църковния календар има отделен празник, но в този ден те се празнуват заедно.По повод храмовия празник на столичния храм „Св. Седмочисленици” там ще бъде отслужена съборна света Литургия. Светините ще останат в храма за поклонение до 09:00 ч. на 29 юли.На 29 юли в 9:20 ч. светините ще бъдат посрещнати в митрополитския храм „Св. Неделя”. Те ще остават за поклонение в храма през цялата нощ и ще напуснат храма в 09:30 ч. на 31 юли.На 31 юли в 10:00 ч. – Посрещане на мощите в Руския храм-подворие „Св. Николай” в София.На 1 август светините ще отпътуват за гр. Враца за духовно укрепване на вярващите във Врачанска епархия, където ще останат до обедните часове на следващия ден, когато Честната глава на св. Пантелеймон ще отпътува обратно към Света Гора.Предвижда се при преминаването на светините през Неврокопска епархия те да бъдат изложени за поклонение и за вярващите там по програма, утвърдена от Неврокопска митрополия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Мощите на Св. Пантелеймон пристигнаха у нас (СНИМКИ)"}
{"url": "https://trud.bg/14-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d1%87%d0%b5-%d1%81%d0%b5-%d1%83%d0%b4%d0%b0%d0%b2%d0%b8-%d0%b2-%d1%80%d0%b5%d0%ba%d0%b0-%d0%bc%d0%b0%d1%80%d0%b8%d1%86%d0%b0-%d0%ba/", "text": "14-годишно момче се удави във водите на река Марица в района на ромското гето Столипиново в Пловдив. Инцидентът станал във вторник след 16.30 часа, а сигналът за удавеното дете е бил подаден към 17 часа на спешен телефон 112. Когато екипите на Шесто РУ на МВР-Пловдив и на Центъра за спешна медицинска помощ пристигнали на местопроизшествието в близост до улица „Крайречна” хлапето вече било починало. По първоначални данни до трагедията се стигнало, след като оставени без надзор хлапета от ромски произход решили да се охладят във водите на реката, но течението повлякло едно от тях, което не било и добър плувец и то потънало. Другите деца се развикали за помощ и по-възрастни ги чули и сигнализирали за инцидента на спешния телефон 112, но детето вече се било удавило.Къпането във водите на Марица на територията на Пловдив е изрично забранено със заповеди на кметовете на районите „Западен”, „Северен”, „Централен” и „Източен”, през чиято територия  реката преминава. Общинската наредба предвижда и солени глоби за нарушителите, но досега няма нито един регистриран случай на санкциониран жител или гост на града под тепетата за къпане в Марица.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " 14-годишно момче се удави в река Марица край ромското гето Столипиново"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b8-%d0%b5%d1%81%d0%ba%d0%b8%d1%88%d0%b5%d1%85%d0%b8%d1%80-%d1%89%d0%b5-%d0%be%d0%b1%d0%bc%d0%b5%d0%bd%d1%8f%d1%82-%d0%be%d0%bf%d0%b8%d1%82-%d0%b2%d1%8a%d0%b2-%d0%b2/", "text": "Доброволци от Младежкия Червен кръст във Варна през септември ще гостуват за 10 дни в лагера край 750-хилядния турски град Ескишехир, който местната организация на Червения полумесец е изградила с над 2,5 млн. евро собствени средства. В него почиват деца от бедни семейства и ученици с отличен успех. Българската визита бе договорена при подписването на меморандум за разбирателство между регионалните председатели на двете хуманитарни организации във Варна и Ескишехир Илия Раев и Юксел Гиргин.Документът предвижда съвместна работа по проекти на ЕС, сътрудничество при бедствия и активни контакти между младежките структури. „Искаме да се възползваме от варненския опит в областта на водната спасяване, да усвоим Вашата методика за обучение на спасители, която е световна призната“, заяви Гиргин. А Илия Раев призна, че мечтае кръводаряването у нас да достигне нивото на ефективност в южната ни съседка. Там няма дефицит на кръв, а събирането и съхранението й е възложено на Червения полумесец, който снабдява болниците, уточни Гиргин.Водената от него делегация изненада домакините с интересни подаръци – ръчно направени сувенири от специален камък, който се среща само в района на Ескишехир и има антистресов ефект.", "date": "2017.07.26", "title": " Варна и Ескишехир ще обменят опит във водното спасяване и кръводаряването"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d1%89%d0%b5-%d1%82%d1%8a%d1%80%d1%81%d1%8f%d1%82-%d0%bd%d0%b0%d1%87%d0%b8%d0%bd-%d0%b4/", "text": "В съответствие със своите държавни енергийни политики и общата енергийна политика на ЕС и Енергийната общност, България и Македония ще си сътрудничат с цел проучване на възможностите за развитие на нова директна връзка между газовите системи на двете страни. Това е предвидено в проекта на Меморандум за разбирателство за сътрудничество в областта на природния газ между Министерството на енергетиката на Република България и Министерството на икономиката на Република Македония, одобрен от правителството на днешното му заседание.За изпълнение целите на Меморандума ще бъде създадена съвместна газова работна група, която в шестмесечен срок от влизането на документа в сила ще подготви предварително технико-икономическо проучване за изграждане на газовата връзка. То трябва да представи анализ на техническите, пазарните, икономическите, финансовите и регулаторните аспекти на проекта и да идентифицира решения за необходимата инфраструктура на територията на двете държави. Въз основа на резултатите от тези проучвания ще бъдат взети последващи решения относно изграждането на нова газова връзка между двете държави.Подписването на Меморандума е изцяло в съответствие с целите на сътрудничество в Енергийната общност, създаване на регионален енергиен пазар в Югоизточна Европа и пълното му интегриране с вътрешния енергиен пазар на ЕС. Документът отчита ползите за сигурността на доставките за региона на Югоизточна Европа и ЕС от изпълнението на проектите от Южния газов коридор, включително междусистемните връзки Гърция-България, Турция-България, регионалния газоразпределителен център „Балкан“, както и други проекти от общ европейски интерес в областта на газовата инфраструктура.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " България и Македония ще търсят начин да свържат газовите си системи"}
{"url": "https://trud.bg/%d0%bd%d0%b0%d0%b5%d0%bc%d1%8a%d1%82-%d0%b2-%d1%81%d1%82%d0%be%d0%bb%d0%b8%d1%87%d0%bd%d0%b8%d1%82%d0%b5-%d0%bc%d0%be%d0%bb%d0%be%d0%b2%d0%b5-%d1%81%d1%82%d0%b8%d0%b3%d0%bd%d0%b0-38-%d0%b5%d0%b2%d1%80/", "text": "аемът в столичните молове стигна 38 евро за квадратен метър за първокласни локации, отчита доклад на компанията Colliers International за полугодието на 2017 година.Първокласните локации в търговските центрове в страната поскъпват, като най-голям ръст на цените има в София, където за година сумите са се вдигнали с 3 евро за квадратeн метър. В Пловдив и Варна наемите са поскъпнали с 1 евро за квадратен метър, като в града под тепетата са стигнали 26 евро/кв.м, а в морската столица 27 евро/кв.м. В Бургас стойностите растат до 25 евро за квадратен метър. Най-ниски са наемите в търговските центрове в Русе и Стара Загора съответно 18 и 19 евро/кв.м.Предлагането на търговски площи в моловете се балансира с търсенето, като запазва стойности от 791,760 кв.м. за страната и 406,660 кв.м. за София.Докладът отбелязва, че супермаркетите са открили най-много нови магазини в столичните моловете през първите шест месеца на 2017 г. На водеща позиция след хранителните магазини са търговците на дрехи, които заемат 23% от целия обем на търговските центрове, след тях с 14% са магазините за техника.Според компанията развитието и модернизирането на търговските паркове в страната балансира нивото на наемите между 7-10 евро/кв.м. При главните търговски улици в София докладът отчита спад на наемателите на „Витошка“ с 2% и голям брой свободни търговски площи на ул „Граф Игнатиев“, заради строителството на метрото.", "date": "2017.07.26", "title": " Наемът в столичните молове стигна 38 евро/кв.м."}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0/", "text": "Във връзка с информация от говорителя на Главна Прокуратура Румяна Арнаудова по случая с бившия народен представител от Добрич Живко Мартинов, Министерството на земеделието, храните и горите предприе тематична проверка от Инспектората в Областната дирекция по безопасност на храните (ОДБХ)-Добрич. Това съобщиха от ведомството на Румен Порожанов.Проверка на дейността на ОДБХ-Добрич извършва и Българската агенция по безопасност на храните от миналата седмица. За резултатите от инспекциите Министерството на земеделието, храните и горите ще информира своевременно обществеността, увериха от МЗХГ.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Земеделското министерство проверява агенцията по храните в Добрич заради „Суджукгейт“"}
{"url": "https://trud.bg/%d0%b2%d0%b8%d1%81%d1%88%d0%b8%d1%8f%d1%82-%d1%81%d1%8a%d0%b4-%d0%b2-%d0%b1%d0%b5%d0%bb%d0%b3%d1%80%d0%b0%d0%b4-%d0%be%d0%b1%d1%8f%d0%b2%d0%b8-%d1%87%d0%b5-%d0%b5-%d0%bd%d0%b5%d0%ba%d0%be%d0%bc%d0%bf/", "text": "Висшият съд в Белград се обяви за некомпетентен да решава по молбата на България за екстрадиция на българския бизнесмен Цветан Василев, срещу когото в София е повдигнато обвинение в областта на организираната престъпност, предаде Танюг, цитирана от БТА.Василев се предаде на сръбските правосъдни органи през септември 2014 г. и очаква решението по искането за екстрадиция на свобода, припомня агенцията.Говорителка на Висшия съд каза за Танюг, че съдът е издал решението, че не е компетентен да решава по молбата на България, на 10 юли, и че то може да бъде обжалвано в Апелативния съд в Белград. Агенцията припомня, че България е издала заповед за арест на Василев още през 2014 г., а Апелативният съд в Белград през април тази година за втори път е отменил решение, с което се одобрява екстрадицията му и е наложил на Висшия съд да повтори процедурата за установяване на предпоставките за неговото предаване на българските власти.По-рано медиите в Сърбия писаха, че Василев е подал молба за убежище в Сърбия, но няма официално решение по нея.Василев избяга от България още преди издаването на заповедта за арест. След като се предаде на сръбските власти през септември 2014 г., Висшият съд в Белград не му определи задържане в екстрадиционен арест, а само му забрани да напуска адреса, на който е регистриран в Сърбия, и му отне паспорта. Съдът му наложи и периодично да се явява в полицията.", "date": "2017.07.26", "title": " Висшият съд в Белград обяви, че е некомпетентен да решава за екстрадицията Цветан Василев"}
{"url": "https://trud.bg/%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%bc%d0%be-%d0%bf%d0%be%d0%b2%d0%b5%d1%87%d0%b5-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d0%b4%d0%b0%d1%80%d1%8f%d0%b2/", "text": "По време на демонстрацията бяха изпълнени различни типове парашутни скокове и демонстративни стрелби. Присъстващите официални гости и медии наблюдаваха изпълнение на задачи по неутрализиране на терористи в транспортни средства (автобус) и сгради, сред които десантиране, освобождаване на заложник и унищожаване на обекта.Каракачанов подчерта, че одобрените с постановление на Министерския съвет от август 2016 г. допълнителни разходи от 3 милиона лева за изграждане на нова казарма и ремонт на сградния фонд на Специализирания учебен център „Црънча“ са гарантирани от министър-председателя на Република България. „Обявена е отмяна на старата обществена поръчка за избор на изпълнител, след което, в рамките на тези 3 милиона, трябва да свършим необходимото за полигона и за специалните сили“, каза той и допълни, че са отпуснати и необходимите средства за парашутите тип „крило“.  В отговор на журналистически въпроси относно предоставянето на имоти на Министерството на отбраната на община Пловдив, министър Каракачанов заяви, че в това отношение ще бъде предприет нов подход. „Моето виждане по въпроса е: подаръците свършиха. Когато Министерството на отбраната предостави даден имот, ще очаква реципрочно да получи услуга или жест от дадената община“, каза той.Каракачанов уточни, че искания, засягащи обществените интереси, ще бъдат реализирани, но когато става въпрос за имоти, намиращи се в атрактивни за строителство зони, Министерството на отбраната ще участва в тези проекти. По този начин ще има възможност за придобиване на средства за изплащане на разходите на институцията, както и за осигуряване на жилища за военнослужещите от Въоръжените сили.Той обясни, че в някои от случаите имотите могат да бъдат продадени и средствата от тях ще бъдат внасяни в държавния бюджет. „Министър-председателят пое ангажимент, че реализираните от военна собственост или повишаване на приходите на търговските дружества средства ще бъдат връщани в бюджета на Министерството на отбраната“, каза още министър Каракачанов и заяви, че ресурсите на ръководената от него институция ще бъдат използвани пълноценно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Каракачанов: МО повече няма да подарява имоти, ще очаква нещо в замяна"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b1%d0%b5%d0%b7-%d1%82%d1%80%d0%b0%d0%bd%d1%81%d1%81%d0%b5%d0%ba%d1%81%d1%83%d0%b0%d0%bb%d0%bd%d0%b8-%d0%b2-%d0%b0%d1%80%d0%bc%d0%b8%d1%8f%d1%82%d0%b0/", "text": "Президентът на САЩ Доналд Тръмп обяви вчера, че няма да позволи на транссексуални да служат във въоръжените сили, предаде Ройтерс. “След консултации с моите генерали и военни, любезно бях посъветван правителството на САЩ да не приема и позволява на транссексуални да служат на какъвто и да е пост във въоръжените сили”, написа той в туитър. “Нашите военни трябва да се фокусират върху решителни и категорични победи и не могат да бъдат товарени с огромни медицински разходи и объркването, което транссексуалните биха донесли на армията”, добави той.Пентагонът отмени забраната за прием на открити транссексуални през 2016 г. при президента Барак Обама. Очакваше се в края на тази година да започне назначаване на такива лица, показали “стабилност” в предпочитания от тях пол за 18 месеца.", "date": "2017.07.26", "title": " Тръмп: Без транссексуални в армията"}
{"url": "https://trud.bg/%d0%b8%d0%b7%d0%b1%d0%b8%d1%80%d0%b0%d1%82-%d0%bf%d0%b0%d1%80%d1%82%d0%bd%d1%8c%d0%be%d1%80%d0%ba%d0%b0-%d0%b7%d0%b0-%d1%88%d1%83%d0%bc%d0%b5%d0%bd%d1%81%d0%ba%d0%b8%d1%8f-%d0%bf%d0%b0%d0%b2%d0%b8/", "text": "Още тази година е възможно най-емблематичният обитател на зоокъта в Шумен – павианът Шмоко да се сдобие с женска партньорка. От Министерство на околната среда са поставили изрично условие другарката му да живее поне за шест месеца в клетка до Шмоко, за да се опознаят двамата от къса дистанция. Едва тогава ще могат да съжителстват в общ „апартамент“.Това се налага, защото пъргавият маймуняк не е имал половинка повече от 20 г. Вече е на 36 г., но не е за отписване. Това разказа за преговирите си с еколозите шефът на общинското предприятие „Паркове и обредна дейност“ Златин Кайряков, който от година се грижи за шуменските любимци в парка.От общината няма да се харчат пари за женската маймуна. И за нея, и за други видове животни ще се разчита на зоопаркове в страната, както и на щедростта на ловни стопанства и спонсори.Община Шумен ще вложи 50 000 лв. през тази година за обновяване на зоокъта в парк „Кьошкове“, ще има нови клетки и още атрактивни животински видове.В празната мечешка клетка ще се настанят рисове. Поне 5 елени лопатари ще радват посетителите. На входа пък гостите ще посреща огромна волиера с папагали. Възможно е пълната реализация на проекта за обновление да приключи идната година с още вложения от общинския бюджет.", "date": "2017.07.26", "title": " Избират партньорка за шуменския павиан Шмоко\t\t\t"}
{"url": "https://trud.bg/%d0%b1%d0%b0%d0%b1%d0%b0-%d1%85%d0%b0%d1%84%d0%b8%d0%b7%d0%b5-%d0%be%d1%82%d0%bf%d1%80%d0%b0%d0%b7%d0%bd%d1%83%d0%b2%d0%b0-103-%d1%82%d0%b8%d1%8f-%d1%81%d0%b8-%d1%80%d0%be%d0%b6%d0%b4%d0%b5%d0%bd/", "text": "103-я си рожден ден отпразнува Хафизе Халил от село Винево. За годишнината тя бе сред своите близки, но получи специален поздрав и подаръци и от кмета на община Минерални бани Мюмюн Искендер. Те й бяха връчени от делегация, водена от председателя на общинския съвет Мехмед Лятиф, съобщи .Баба Хафизе е родена и израснала в село Винево, където преминава целият й живот. Въпреки че има трима синове и една дъщеря, предпочита да живее самостоятелно в собствената си къща. Нейните близки, които също живеят в селото, й носят храна и помагат за почистване на къщата. До преди година сама се е грижела за градината си, разказаха близките й. Съпругът на столетницата Джафер Мюслю починал преди 32 години.На територията на община Минерални бани има още трима столетници. Доайени сред тях са баба Хафизе Халил и 103-годишната й наборка Ана Моллова Хаджиева от с. Караманци. Трета по възраст се нарежда Шефие Аптула Алиосман от с. Ангел войвода, на 101 г. Според тях пословичното дълголетие на живеещите в района хора се дължи най-вече на минералната вода и чистия въздух.", "date": "2017.07.26", "title": " Баба Хафизе отпразнува 103 – тия си рожден ден\t\t\t"}
{"url": "https://trud.bg/%d1%82%d0%b0%d1%80%d1%82%d0%be%d1%80%d0%ba%d0%b0%d1%82%d0%b0-%d0%bd%d0%b0-%d1%82%d1%80%d0%b0%d1%84%d0%b8%d0%ba%d0%b0%d0%bd%d1%82%d0%b8%d1%82%d0%b5-%d0%bd%d0%b0-%d0%b1%d0%b5%d0%b6%d0%b0%d0%bd%d1%86/", "text": "37-годишната хасковлийка Калина Иванова, обявената за тартор на бандата на трафикантите, които превозвали нелегални бежанци от турско-българската граница до София, се оказа с основно образование и безработна. Това стана ясно в сряда в Районния съд в Пловдив при гледането на мерките за неотклонение на шестимата обвиняеми, заловени край Пловдив при незаконен трафик на двама сирийци и трима иракчани през територията на България.Адвокатът й пък депозира пред съда документ, че няма кой да се грижи за двете деца на 8 и 14 години на Калина с цел да омилостиви магистратите и да не наложат най-тежката мярка за неотклонение „задържане под стража” на клиентката му.Половината от обвиняемите се оказаха с тежки епикризи за сърдечно-съдови заболявания, хернии и тем подобни или пък с родители на легло или с 90% инвалидност, но според държавното обвинение това не им е пречило досега да се занимават с престъпна дейност от месеци наред.Групата е била наблюдавана отдавна, като четирима били основните двигатели в схемата за трафик на мигранти – Калина Иванова, 31-годишният Делян Николов от Бургас и живеещите на съпружески начала Калин Василев (на 36 години) от София и Анелия Велева (на 30 години), която била градски лидер на НФСБ в Костинброд и дори издигната като кандидат за кмет на последните местни избори от партията на вицепремиера Валери Симеонов.Бившата барета Николай Дюлгеров от София и пловдивчанинът Любомир Тодоров били наети в случая за шофьори и превозвали с личните си автомобили „Ауди А3” и „Мерцедес” петимата бежанци. Те били натоварени в колите им в района на Синеморец, като арабите платили за услугата между 150 и 500 евро. По време на полицейската операция полицаите нарочно пропуснали пилотната кола, за да не предизвикват съмнения и спрели само автомобилите с бежанците.Пилотното „Ауди”, в което пътували Делян Николов, Калин Василев и Анелия Велева, било задържано по-късно на изхода на Пловдив на Карловско шосе, а на финала на операцията криминалистите сложили белезниците и на тартора на групата Калина Иванова, която получавала информация за нелегалните бежанци от свои „контрагенти” от Турция.Шестимата са привлечени като обвиняеми за престъпление по член 281 ал. 2, т. 1,2 и 5 от НК – противозаконно подпомагане на чужденци да преминават или пребивават на територията на България чрез моторно превозно средство, спрямо повече от едно лице и организирано от група лица. Той предвижда затвор от 1 до 6 години и глоба от 5000 до 20 000 лв., както и конфискуване на автомобилите, с които са превозвани бежанците, ако са собственост на обвиняемите.В крайна сметка съдът пусна под домашен арест Анелия Велева, но остави в ареста останалите петима обвиняеми.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Сочената за тарторка на трафикантите на бежанци с основно образование и безработна"}
{"url": "https://trud.bg/%d0%b7%d0%b0%d0%b5%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b5-%d0%bf%d1%80%d0%b8%d1%8f%d1%82%d0%b5%d0%bb-%d0%b8-%d1%81%d1%8a%d1%81%d0%b5%d0%b4-%d1%81-%d0%b4%d0%be%d0%b1%d1%80%d0%b0/", "text": "Премиерът на Македония Зоран Заев обяви на пресконференция в Скопие, че договорът за добросъседство с България ще бъде подписан на 1 август и публикуван на интернет страницата на македонското правителството, за да може всеки да се запознае с неговото съдържание.По-рано днес двете правителства одобриха проекта на споразумението.„Новото правителство застана твърдо на евроатлантическия път. Правим още един сериозен пробив. Този договор е в съответствие с националните интереси (на Македония) и на интересите на двата народа. Той отразява новия дух на народите, които градят мостове, а не ги рушат“, каза Заев.Той уточни, че междудържавното споразумение ще бъде подписано на 1 август в Скопие на двата езика – български и македонски, и в два екземпляра. „Моят подпис ще стои на двата екземпляра, както и подписът на премиера Бойко Борисов“, добави македонският министър-председател.„Ще водим политики, които решават проблеми, а не ги създават. Отсреща имаме приятел и съсед с добра воля“, каза още Зоран Заев.„Поставяме миналото и историята като основа на бъдещето. България твърдо поддържа влизането на Македония в ЕС и НАТО. Европейското бъдеще е необходимо на Македония“, заяви Заев.Македонският премиер посочи, че договорът инаги може да бъде едностранно прекратен, но изрази надежда, че това никога няма да се случи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Заев: България е приятел и съсед с добра воля, подписваме договора на 1 август (ВИДЕО)"}
{"url": "https://trud.bg/%d1%80%d0%b0%d0%b7%d1%81%d1%82%d1%80%d0%b5%d0%bb%d1%8f%d1%85%d0%b0-%d0%b1%d0%b8%d0%b2%d1%88-%d0%b3%d1%80%d0%b5%d0%b1%d0%b5%d1%86-%d0%b4%d0%be%d0%ba%d0%b0%d1%82%d0%be-%d1%81%d0%b8-%d1%80%d0%b0%d0%b7/", "text": "Убиец простреля с куршум в сърцето 43-годишния бивш гребец Данаил Божилов, докато си разхожда кучето в парк “Лаута” в Пловдив. Това е втори показен разстрел в парка, съвсем близо до мястото, където през януари 2015 г. бе убит шампионът по бокс Димитър Стоянов – Митьо Лудия, чиито килъри и досега са неизвестни.Тялото на мъжа било открито от минувач, който се обадил в полицията малко преди 9 ч. Предполага се, че престъплението е извършено около 8,30 ч. Всеки ден по това време Божилов, който живее наблизо,  извеждал домашния си любимец по алеите. Стрелецът най-вероятно е знаел добре навиците и маршрутите му и го издебнал в засада. По непотвърдена информация в района не е намерено оръжието, нито гилзата от смъртоносния патрон.Данаил Божилов нямал криминално досие, нито голям бизнес. Търгувал с фитнес уреди и дрехи втора употреба, бил е собственик на соларно студио с управител съпругата му Мая, с който имат две деца. Родом е от Дупница, завършил е спортно училище в София  и е бил състезател по академично гребане в ЦСКА. В Пловдив не е познат като състезател, говори се, че е дошъл в града след края на спортната си кариера. Полицията работи по различни версии – от неуредени сметки до личен мотив, без засега някоя от тях да е водеща.“На алеята, до която е било убийството няма камера за видеонаблюдение, но в парка има 22 камери и записите от тях ще се прегледат”, заяви кметът на район “Тракия” Костадин Димитров.“Не познавам този човек, не съм го виждал и чувал”, каза специално за “Труд” олимпийският шампион по гребане Николай Бухалов, тъй като сайтове за фалшиви новини обявиха Божилов за негов съдружник.", "date": "2017.07.26", "title": " Разстреляха бивш гребец, докато си разхожда кучето\t\t\t"}
{"url": "https://trud.bg/us-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81%d1%82%d0%b0%d0%bd%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d1%80%d1%83%d1%81%d0%ba%d0%b8-%d0%ba%d0%be%d0%bc%d0%b8%d1%86%d0%b8/", "text": "Руските комици , които успяха да подведат Елтън Джон, че разговаря с Владимир Путин, отново се прочуха, като този път тяхна жертва стана енергийният министър на САЩ Рик Пери. Те успели да се свържат с него на 19 юли от името на украинския премиер Владимир Гройсман и 22 минути си говорили за “Северен поток 2”, кибератаките срещу САЩ и двустранното сътрудничеството в енергийната сфера.Те разказали на Пери за ново биогориво, изобретено от украинския президент Петро Порошенко – смес от самогон и свинска тор, сочи разговорът, част от който бе публикуван във “Вашингтон пост”. Министърът приветствал “интересната” идея и съобщи, че планира визита в Киев през август. “Очаквам срещата с президента, за да получа повече детайли… Ако резултатът е такъв, той ще стане много, много богат”, казал Пери. От кабинета му потвърдиха, че е имало такъв разговор.", "date": "2017.07.26", "title": " US министър стана жертва на руски комици\t\t\t"}
{"url": "https://trud.bg/%d0%b8%d0%bb%d0%b8%d1%8f%d0%bd%d0%b0-%d0%b9%d0%be%d1%82%d0%be%d0%b2%d0%b0-%d0%bd%d1%8f%d0%bc%d0%b0-%d0%b2%d0%be%d0%b9%d0%bd%d0%b0-%d0%bc%d0%b5%d0%b6%d0%b4%d1%83-%d0%b8%d0%bd%d1%81%d1%82%d0%b8%d1%82/", "text": "„Няма война между институциите на „Дондуков” 1 и 2”, заяви вицепремиерът Илияна Йотова по .„Цветан Цветанов някак остана изолиран. Злокобната пресконференция, която направи преди формирането на комисията за самолетите, остана да виси в пространството – никой не го поде, защото всички разбраха несъстоятелността на твърденията му”, каза Йотова.По думите й президентът Румен Радев и тя са много различни от всички други преди тях. „Опитват се да ни вкарат в стереотипите, в които 28 години живеем. Ние не искаме да сме част от тях”, допълва Йотова.Според нея президентската институция остава неразбрана към този момент.„Аз съм от малцината политици, които смятаме, че ще направим добро европейско председателство, но при едно условие – не можем 1 месец да се занимаваме само с НДК”, коментира Йотова. Според нея скандалът с Двореца измества от фокуса на управляващите по-важни теми, свързани с предстоящото председателство на Съвета на ЕС.„Не приемам желанието на някои министри, които подготвят това председателство, да вървим по инерция и да не използваме момента да заявим нашата позиция”, коментира още Йотова.Тя добави, че приема формулата на „трите К”, но може да бъде и „трите С” – стабилност, сигурност, солидарност.„След ваканцията най-накрая ще започне големият разговор за това какво ще правим с председателството. Имаме поне 2 знакови дати по това време – 3 март и 24 май”, допълни Йотова.Тя наблегна, че като единствени носители на кирилицата в Европа, България трябва да превърне 24 май в „празник на Европа”.„Страната ни трябва да излезе от кюшетата”, категорична е Йотова.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Илияна Йотова: Няма война между институциите на „Дондуков” 1 и 2"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d1%88%d0%b5%d1%84-%d0%bd%d0%b0-%d0%b3%d0%b5%d1%80%d0%b1-%d0%b4%d0%be%d0%b1%d1%80%d0%b8%d1%87-%d0%bd%d0%b5-%d0%b5-%d0%bf%d0%b0%d1%80%d1%82%d0%b8%d0%b5%d0%bd-%d1%87/", "text": "Новият временен шеф на ГЕРБ в Добрич, Пламен Манушев не е партиен член. Призна го самият той, а след това и Цветан Цветанов обясни, че го навиват да се влее в герберските редици.Със 170 гласа „за“ Народното събрание прекрати правомощията на народния представител от ГЕРБ Живко Мартинов, който подаде оставка заради „суджуците“.На народния представител ще бъдат повдигнати 5 обвинения – за изнудване, принуда, опит за лично укривателство, принуда спрямо орган на властта да извърши действие по служба и принуда по отношение на физическо лице, уточни говорителят на обвинител № 1 Румяна Арнаудова.На мястото на Живко Мартинов ще влезе Даниела Димитрова, която бе трета в листата на Добрич.", "date": "2017.07.26", "title": " Новият шеф на ГЕРБ-Добрич не е партиен член\t\t\t"}
{"url": "https://trud.bg/%d0%bd%d0%b0%d0%b4-71-000-%d1%80%d1%83%d1%81%d0%bd%d0%b0%d1%86%d0%b8-%d1%81%d0%b0-%d0%bf%d0%be%d1%81%d0%b5%d1%82%d0%b8%d0%bb%d0%b8-%d1%81%d1%82%d1%80%d0%b0%d0%bd%d0%b0%d1%82%d0%b0-%d0%bd%d0%b8-%d0%b7/", "text": "Министърът на туризма Николина Ангелкова проведе работна среща с изпълнителния директор на TUI за Русия и ОНД Тарас Демура и изпълнителния директор на TUI за страната ни Пламен Кацаров.Тя информира, че към този момент летният сезон се движи повече от успешно и предварителните данни сочат очакван ръст между 7 и 10%. Българският инистър подчерта, че и през този сезон България се утвърждава като една от най-предпочитаните дестинации за гостите от Руската федерация, съобщиха от МТ.„Руските туроператори наблюдават устойчиво търсене на почивка в България през настоящия летен сезон. Страната ни остава едно от най-предпочитаните направления за семеен туризъм“, допълни министър Ангелкова. По думите й статистиката за първите пет месеца сочи, че над 71 хил. туристи от Русия са посетили страната ни, което е ръст от 6.4% в сравнение със същия период за 2016 г. По време на срещата бяха обсъдени съвместни дейности с цел повишаване на туристопотока, както и бъдещи инвестиции от страна на TUI в България.Представителите на TUI заявиха, че е много важно да се продължи съвместната работа между Министерството на туризма и туроператора, за да бъде гарантирано качеството на туристическия продукт.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Над 71 000 руснаци са посетили страната ни за пет месеца"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d1%82-%d0%ba%d1%80%d1%8a%d1%81%d1%82%d0%be%d0%b2%d0%b8%d1%89%d0%b5%d1%82%d0%be-%d0%bd%d0%b0-%d0%be%d1%80%d0%bb%d0%be%d0%b2-%d0%bc%d0%be%d1%81/", "text": "В началото на август кръстовището на Орлов мост, което от няколко години софиянци иронично наричат „море“ – заради вълните по асфалта, ще бъде ремонтирано.Кръстовището няма да се блокира изцяло, за да не се парализира трафикът в центъра на София, а ще има временни стеснения на различни участъци, съобщи .По думите на зам.-кмета на София по транспорта Евгени Крусев 11 години, откакто е правен последният ремонт там, е нормален период на експлоатация, за да се амортизира толкова много настилката.„Какво е трябвало да бъде направено в миналото не мога да ви кажа. Към момента мога да ви кажа, че ремонтът започва и ще бъде създадена организация да бъде направен максимално качествено”, отговори Крусев на въпроса защо тези вълни, които не са се появили в последната година, не са били ремонтирани по-рано, така че да попаднат в срока на гаранцията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Ремонтират кръстовището на Орлов мост през август"}
{"url": "https://trud.bg/%d0%b0%d0%bd%d1%82%d1%8a%d0%bd%d0%b8-%e2%84%96-8-%d0%b2-%d1%81%d0%b2%d0%b5%d1%82%d0%b0-%d0%bd%d0%b0-%d0%b1%d1%8a%d1%82%d0%b5%d1%80%d1%84%d0%bb%d0%b0%d0%b9/", "text": "„", "date": "2017.07.26", "title": " Антъни – № 8 в  света на бътерфлай"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d0%b4%d1%83%d0%bd%d0%b0%d0%b2-%d0%bc%d0%be%d1%81%d1%82-2-%d0%b7%d0%b0-%d0%b4%d0%b2%d0%b0-%d1%87%d0%b0%d1%81%d0%b0-%d1%83%d1%82%d1%80%d0%b5/", "text": "„Дунав мост 2“ ще бъде затворен за два часа в четвъртък сутринта заради дейности по профилактика на съоръжението. Това съобщиха от пресцентъра на МВР.„В Главна дирекция “Гранична полиция“ е получена информация от изпълнителния директор на „Дунав мост Видин – Калафат“ АД , че на 27 юли от 9.00 до 11.00 часа временно ще бъде преустановено движението на всички видове превозни средства през ГКПП „Дунав мост 2″, поради техническа профилактика на мостовото съоръжение“, се казва в съобщението.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Затварят „Дунав мост 2“ за два часа утре"}
{"url": "https://trud.bg/%d0%be%d1%82%d0%ba%d1%80%d0%b8%d0%b2%d0%b0%d0%bc%d0%b5-%d0%bf%d0%be-%d0%bb%d0%b5%d1%81%d0%bd%d0%be-%d0%b1%d0%b0%d0%bd%d0%ba%d0%be%d0%b2%d0%b0-%d1%81%d0%bc%d0%b5%d1%82%d0%ba%d0%b0-%d0%b2-%d0%b5%d1%81/", "text": "Всички българи ще могат да си откриват и прехвърлят безпроблемно банкови платежни сметки в която и да е друга държава от Европейския съюз от януари 2018 г. Това ще стане факт с прилагането на европейска директива за платежните системи, която всички страни от Евросъюза трябва да транспонират най късно до 13 януари догодина.Вчера на сайта strategy.bg бе пуснат за обществено обсъждане проекта за промени в Закона за платежните услуги и платежните системи, с който евродирективата ще бъде приложена и в българското законодателство.В момента не всички държави в ЕС разрешават на чужденци да си откриват банкови сметки, ако не живеят в дадената държава. Така български студенти или нашенци работещи зад граница изпитват трудности при опит да си отворят сметка в съответната страна.От януари обаче банките няма да имат право да отказват на граждани на ЕС да си откриват основна платежна сметка. Отказ ще бъде възможен единствено, ако вече имате една банкова сметка в тази държава. Това право не се прилага за други видове банкови сметки, като спестовни сметки например.Основна платежна сметка е такава, която дава възможност за извършване на стандартни транзакции като депозиране, теглене на пари в брой, получаване и извършване на плащания и покупки с карта.Освен това, ако имате такава сметка у нас и искате да я прехвърлите в банка от страна в ЕС, това ще става автоматично. Банката, в която имате сметка ще предоставя всички данни вкл. дебити, кредитни плащания и т.н на новата финансова институция.Друга промяна в закона предвижда повишаване на сигурността на плащанията на ползвателите на платежни услуги, която ще минава през установяване на идентичността на клиента, дори при отдалечен достъп и в интернет среда.", "date": "2017.07.26", "title": " Откриваме по-лесно банкова сметка в ЕС"}
{"url": "https://trud.bg/%d0%b3%d0%b5%d1%80%d0%b1-%d0%b5-%d0%be%d0%ba%d0%b5%d0%b9-%d0%bd%d0%bf%d0%be-%d0%bd%d0%b0-%d0%bc%d0%b0%d0%b3%d0%b8%d1%81%d1%82%d1%80%d0%b0%d1%82%d0%b8-%d0%b4%d0%b0-%d0%b2%d0%b7%d0%b8%d0%bc%d0%b0%d1%82/", "text": "ГЕРБ се отказа да забрани външното финансиране за магистратските неправителствени организации. След като внесоха предложение в Закона за съдебната власт да бъде записана забрана за донорство, управляващите обявиха, че го оттеглят.Цветан Цветанов подчерта, че в партията имало чуваемост и щом се появяло  напрежение в обществото, имайки предвид протеста на 15-ина души пред НС, водени от Христо Иванов, те с премиера Борисов предпочитали да заложат на градивността.Шефът на парламентарната група на ГЕРБ отрече да е имало натиск от САЩ или Европа.. „За дейността на Фондация „Америка за България“, която стана много популярна в последните няколко години, мога да заявя категорично, че парите, които са осигурили за подпомагане на сектори и на неправителствени организации, са над 170 млн. долара, като 105 млн. лева били за образователни проекти. Нека да спрем с тези спекулации, с опитите да се противопоставят определени донори в страната“, призова Цветанов.Предложението на управляващите бе остро критикувано от Съюза на съдиите в България и от Съюза на адвокатите, както и от „Правосъдие за всеки“.Във вторник помощник държавният секретар на САЩ Хойт Ий заяви, че те били антиамерикански. Докато Цветанов даваше пресконференция в НС се оказа, че посланикът на САЩ Ерик Рубин е бил на среща с премиера Бойко Борисов в Министерския съвет. Съобщено бе, че американският посланик и премиерът са обсъждали договора за добросъседство с Македония.", "date": "2017.07.26", "title": " ГЕРБ е окей НПО на магистрати да взимат пари отвън\t\t\t"}
{"url": "https://trud.bg/%d0%be%d1%82%d1%81%d1%82%d1%80%d0%b0%d0%bd%d0%b8%d1%85%d0%b0-%d1%88%d0%b5%d1%84%d0%b0-%d0%b8%d1%81%d0%bf%d0%b0%d0%bd%d1%81%d0%ba%d0%b8%d1%8f-%d1%84%d1%83%d1%82%d0%b1%d0%be%d0%bb-%d0%b7%d0%b0-%d0%b3/", "text": "Анхел Мария Вияр, президентът на испанската футболна федерация, бе отстранен от поста си за една година. Преди дни шефът на централата бе арестуван във връзка с разследване на корупционна дейност. Решението на Върховния спортен съвет е предварителна и предпазна мярка, докато трае проверката и има за цел да ограничи възможностите за влияние от всички страни. Вияр, както и синът му Горка и още двама членове на Изпълнителния комитет на федерацията, бяха задържани по обвинения като престъпно сдружаване, незаконно присвояване на средства и фалшифициране на документи. Хуан Падрон, един от другите трима арестувани заедно с Вияр, също получава една година наказание да не изпълнява управленски функции в системата на футбола. 67-годишният Вияр е вицепрезидент на УЕФА и ФИФА. Той управлява испанския футбол в последните три десетилетия. По време на управлението му националният отбор на Испания стана световен шампион (2010) и два пъти триумфира като първенец на Европа (2008, 2012).", "date": "2017.07.26", "title": " Отстраниха шефа на испанския футбол за година"}
{"url": "https://trud.bg/%d1%81%d0%b8%d0%bd%d0%b4%d0%b8%d0%ba%d0%b0%d1%82%d0%b8%d1%82%d0%b5-%d0%bf%d0%bb%d0%b0%d1%87%d0%b0%d1%82-%d0%bf%d1%80%d0%b5%d0%b4-%d0%b5%d0%ba-%d0%be%d1%82-%d0%b0%d0%b3%d1%80%d0%b5%d1%81%d0%b8%d1%8f/", "text": "Скандалите между синдикатите и работодателите ескалираха до международно ниво. КНСБ и КТ „Подкрепа“ обявиха с писмо до медиите вчера, че сезират световни институции като Международната организация на труда (МОТ), Европейската комисия (ЕК) и Европейският икономически и социален комитет (ЕИСК) за “нечувана агресия“ от страна на бизнеса. Тя била изразена на пресконференция на Асоциацията на организациите на българските работодатели (АОРБ) преди дни по темата клас „прослужено време“. АОРБ обединява четирите национално представителни работодателски организации – КРИБ, АИКБ, БСК и БТПП.„На официална пресконференция, пред българските медии, работниците бяха наречени „търтеи, мързеливци и престъпници“ (Васил Велев, АИКБ и Божидар Данев, БСК). Синдикатите пък бяха обявени за „вредни“, „пречещи на развитието на страната и икономиката“ и „не случайно на много места, където компаниите са успешни, ги няма“ (Кирил Домусчиев, КРИБ)“, се казва в писмото.Работодателите от своя страна сезираха Комисията за защита от дискриминация за клас „прослужено време“. Според АОРБ допълнителното заплащане за натрупан стаж дискриминира младите работници. Допълнително има неравнопоставеност между държавните служители и работещите в частния сектор, защото тази добавка е премахната от заплащането с промени в Закона за държавния служител през 2012 г. Работодателите напомнят, че размерът на класа за прослужено време се определя по силата на постановление на Министерския съвет от 2007 г. и е 0,6% за всяка придобита допълнително година за стаж и опит.Нападките от двете посоки по повод искането на бизнеса добавката да отпадне не стихват повече от седмица. Правителството, в лицето на премиера Бойко Борисов и финансовия министър Владислав Горанов направи опит да върне нормалния тон между социалните партньори след среща с работодателите в Министерски съвет. След нея стана ясно, че бъдещето на „класа“ няма да се обсъжда сега, а през есента на Националния съвет за тристранно сътрудничество (НСТС).", "date": "2017.07.26", "title": " Синдикатите плачат пред ЕК от агресия на бизнеса\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b0-%d0%bc%d0%b5%d0%b6%d0%b4%d1%83-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d0%bc%d0%b0%d0%ba%d0%b5%d0%b4/", "text": "Македонското правителство публикува договора за добросъседство между България и Македония, който бе одобрен по-рано днес от кабинетите на Зоран Заев и Бойко Борисов.На пет страници с 14 члена са описани правата и задълженията, които двете страни ще имат след подписването на документа. Една точка от договора се отнася само за Македония, според която тя няма да се намесва във вътрешните работи на България. В друга част България се ангажира да помага на Македония в процесите за членство в НАТО.Три месеца след подписването на договора е предвидено да се създаде междуправителствена комисия за исторически и образователни въпроси, за обективно тълкуване на исторически събития. Ще се организират и съвместни чествания на общи исторически събития и личности. Двете страни се задължават, че няма да предприемат, както и да насърчават враждебно действия, насочени срещу другата държава.Публикуваме съдържанието му без редакторска намеса:Факсимиле на документа () може да изтеглите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Вижте договора между България и Македония на езика на нашите съседи"}
{"url": "https://trud.bg/%d1%87%d0%b8%d1%81%d1%82%d0%b8%d1%82%d0%b5-%d0%bf%d0%b0%d1%80%d0%b8-%d0%bd%d0%b0-%d1%81%d1%8a%d1%8e%d0%b7%d0%bd%d0%b8%d0%ba%d0%b0/", "text": "Правилно .Според похвалите на медии, подкрепяни отвън, това станало благодарение на Държавния департамент на САЩ.Цветан Цветанов от своя страна обясни, че не бива да се забранява да се дават пари на съдиите, най-вече от фондация „Америка за България”, защото тя давала пари и за детски градини. Някак си слабичко звучи аргументацията на господин Цветанов. Далеч по-силно би прозвучало, ако ясно заяви, че парите на нашите съюзници са благородни и чисти, без значение дали с тях се плаща на медии и съдии или се помага на децата и културата.Виж ако някаква фондация „Русия за България” започне да финансира българските съдии, това немедлено трябва да се забрани. ", "date": "2017.07.26", "title": " Чистите пари на съюзника"}
{"url": "https://trud.bg/%d0%b7%d0%b0%d0%b2%d1%8a%d1%80%d0%bd%d0%b0%d1%85%d0%b0-%d1%81%d0%b5-%d0%bb%d0%b5%d1%82%d1%86%d0%b8%d1%82%d0%b5-%d0%bd%d0%b8-%d0%ba%d0%be%d0%b8%d1%82%d0%be-%d0%b3%d0%b0%d1%81%d0%b8%d1%85%d0%b0-%d0%bf/", "text": "Българските екипажи, които участваха в гасенето на пожари в Черна гора, се завърнаха у нас. Те са направили 26 летателни часа и 170 захода за пускане на вода, съобщи БТВ.Екипажите тръгват в инфарктно кратки срокове, след като успяват да получат дипломатически разрешения за прелитане над Сърбия и Черна гора. Прекарват там 6 дни, като гасят няколко места около столицата Подгорица.„Най-опасното е хвърлянето на водата, защото се подхожда над пожара. Стремим се да не влизаме в пушек, защото там няма кислород и могат да угаснат двигателите“.В Черна гора имало над 100 пожара и това се забелязвало даже от Космоса.Авиаторите са удовлетворени от отношението на местните хора и са щастливи, че всички са се върнали живи и здрави. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Завърнаха се летците ни, които гасиха пожарите в Черна гора"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%be%d1%82-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80-16/", "text": "Целебните мощи на св. Панталеймон за първи път у насMощите на светеца-царител св. Панталеймон пристигат за първи път у нас. Донасянето им е по молба на Патриарх Неофит и ще останат у нас до втори август, след което светинята поема обратно за Света гора. Св. Панталеймон е лекар по образование, който след като приел християнско кръщение, получил дара на лечителството и чудотворството, а след мъченическата му смърт по неговото застъпничество стават много изцерения, както от физически, така и от душевни болести и страдани, уточняват от Светия синод.ГЕРБ е окей НПО на магистрати да взимат пари отвънГЕРБ се отказа да забрани външното финансиране за магистратските неправителствени организации. След като внесоха предложение в Закона за съдебната власт да бъде записана забрана за донорство, управляващите обявиха, че го оттеглят.Цветан Цветанов подчерта, че в партията имало чуваемост и щом се появяло напрежение в обществото, имайки предвид протеста на 15-ина души пред НС, водени от Христо Иванов, те с премиера Борисов предпочитали да заложат на градивността.Синдикатите плачат пред ЕК от агресия на бизнесаСкандалите между синдикатите и работодателите ескалираха до международно ниво. КНСБ и КТ „Подкрепа“ обявиха с писмо до медиите вчера, че сезират световни институции като Международната организация на труда (МОТ), Европейската комисия (ЕК) и Европейският икономически и социален комитет (ЕИСК) за “нечувана агресия“ от страна на бизнеса. Тя била изразена на пресконференция на Асоциацията на организациите на българските работодатели (АОРБ) преди дни.Търсят само у нас  касиера беглец с 21 млн. лв.Издирването на 49-годишния банков касиер Петко Митевски в момента засега е само на наша територия, научи “Труд”. Мъжът, който получи 15 години затвор за кражба на 21 млн. лв. от Алфабнак е в неизвестност от близо 2 седмици. МВР го търси от 19 юли, до момента без резултат.  ГЕРБ на път да спре зеления рекет – но наполовинаПартията на Борисов прие едноинстанционно обжалване на ОВОС само за националните обекти, но не и за общинските – регионите остават в ръцете на екорекетьорите  И вълците сити, и агнетата живиРаботодател на бизнесмените е само техният клиент. Какво се крие зад атаката срещу парите за прослужени години – анализ на проф. Боян Дуранкев   Композиторът Стефан Диомов пред „Труд“: Прекалено се оплакваме, липсва ми “достатъчната усмивка”„Бургас и морето“ успя да изпревари „Златният Орфей“    Разстреляха бивш гребец, докато си разхожда кучетоУбиец простреля с куршум в сърцето 43-годишния бивш гребец Данаил Божилов, докато си разхожда кучето в парк “Лаута” в Пловдив. Това е втори показен разстрел в парка, съвсем близо до мястото, където през януари 2015 г. бе убит шампионът по бокс Димитър Стоянов – Митьо Лудия, чиито килъри и досега са неизвестни.   ", "date": "2017.07.26", "title": " Вижте акцентите от броя на вестник „Труд“ в четвъртък, 27 юли 2017"}
{"url": "https://trud.bg/%d0%b8-%d1%80%d1%83%d0%bc%d1%8a%d0%bd%d0%b8%d1%8f-%d1%81%d0%b5-%d0%be%d0%bf%d0%bb%d0%b0%d0%ba%d0%b0-%d0%bd%d0%b0-%d0%b1%d1%80%d1%8e%d0%ba%d1%81%d0%b5%d0%bb-%d0%be%d1%82-%d0%b4%d0%b2%d0%be%d0%b9%d0%bd/", "text": "Правителството на Румъния призова ЕС да се справи с „двойните стандарти“, използвани от компаниите в хранително-вкусовата промишленост, продаващи различни по състав продукти под една марка в източните и западните страни от Съюза.Практиката е законна в ЕС, стига продуктите да са ясно описани на етикета предаде Reuters. Но политици от Полша, Чехия, Словакия, Унгария и България са разкритикували редица компании, че използват „вратичката“, за да продават некачествена стока на техните пазари. Министърът на земеделието на Румъния Петре Дея заяви, че изследване е показало, че девет от 29 хранителни продукти, продавани в Белгия, Холандия и Германия „са били различни в Румъния, в сравнение със Запада“.Открито е, че в един и същи тип консервирана риба, пастет и свински продукти има различни равнища на калории. Изследователите сочат, че и деветте продукта са подходящи за консумация, но критикуват „липсата на корелация между етикетите в Западна и в Източна Европа“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " И Румъния се оплака на Брюксел от двойни стандарти при храните"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%b0%d0%bd%d0%b5%d0%bb%d0%b8%d1%8f-%d0%b2%d0%b5%d0%bb%d0%b5%d0%b2%d0%b0-%d1%89%d0%b5-%d0%b1%d1%8a%d0%b4%d0%b5/", "text": "Заради случая с Анелия Велева – председател на НФСБ в Костинброд, която беше задържана при спецакцията на полицията на магистрала „Тракия“ край Пловдив за трафик на мигранти, вицепремиерът Валери Симеонов каза по БНТ, че трябва да се изчака решението на съда дали ще удължи мярката ѝ, което ще означава, че има достатъчно сериозни данни за извършено престъпление. „Тогава Анелия Велева ще бъде изключена от партията и в това няма никакво съмнение“, допълни Симеонов.Междувременно магистратите от Пловдивския районен съд определиха спрямо Анелия Велева мярка „подписка“, тъй като няма доказателства за участието ѝ в престъпната схема, а само основанието, че живее на съпружески начала с друг от задържаните.НФСБ има над 1000 структури в цялата страна и никой не може да знае в един момент председател или член дали няма да извърши престъпление. Не е редно партията или ръководството да поеме отговорност, уточни той.„Ръководството на нашата партия през есента на 2015 г. поиска в Наказателния кодекс – драстично да се повишат санкциите за трафик на хора, като направихме от 1 на 10 години, за длъжности лица – от 3 до 12 години затвор с конфискуване на превозното средство и с глоби от 10 000 до 30 000 лв. И всичко това беше наше предложение, което ясно показва какво е отношението ни към тази незаконна дейност“, каза Валери Симеонов.По думите му, в самото начало на едно коалиционно управление не се скрива истината и не се разпъват никакви „чадъри“ за прикриване на когото и да било. Когато се установи някакво нарушение, се взимат веднага мерки. Това е един добър и нов пример в политиката. Не трябва никой да си въобразява, че след като е член на най-голямата партия или член на партия в управлението, той ще може да разчита на някаква закрила или защита, обясни вицепремиерът.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Валери Симеонов: Анелия Велева ще бъде изключена от НФСБ, ако има достатъчно данни за престъпление"}
{"url": "https://trud.bg/%d0%b2%d0%be%d0%b5%d0%bd%d0%bd%d0%b8-%d0%bc%d0%bb%d0%b0%d1%82%d0%b8%d1%85%d0%b0-%d1%82%d0%b5%d1%80%d0%be%d1%80%d0%b8%d1%81%d1%82%d0%b8-%d0%bf%d1%80%d0%b5%d0%b4-%d0%bc%d0%b8%d0%bd%d0%b8%d1%81%d1%82/", "text": "И баретите на МВР участваха в екшънаЩур екшън спретнаха командосите от 68-а бригада „Специални сили“ в Пловдив пред военния министър Красимир Каракачанов. Той дойде вчера на армейския учебен спецполигон край Пазарджишкото с. Црънча, за да наблюдава действията на елитните бойци. С него бяха висши военни и президентският секретар по сигурност и отбрана и служебен военен министър Стефан Янев. VIP- гостите дойдоха, за да наблюдават действията на тактическа група от бригадата за получаване на първи сертификат по натовски стандарт.Командосите на армията скачаха с парашути и стреляха по мишени. След това показаха завидни умения как се неутрализират терористи, отвлекли автобус със заложници и барикадира ли се в сграда. За бандитите нямаше милост и те бяха унищожени по правилата на антитероритичното изкуство. В маневрите участваха близо 300 бойци, авиационна, транспортна и специализирана техника на бригада „Специални сили“ и на ВВС. В действията на Црънча се включиха и баретите от отряда на МВР. Тактическата група за специални операции пък, която получи сертификат, е в състав от 150 души и за първи път ще застъпи в 12 месечно бойно дежурство към Компонентното командване за специалните операции на силите за отговор на НАТО. През това врем нито един член от групата няма право да напуска страната по време на отпуск или да ходи на екскурзия в чужбина.„Подаръците свършиха.Когато МО предостави даден имот, ще очаква реципрочно да получи услуга или жест от дадената община“ обяви министър Каракачанов. Той допълни, че когато става дума за атрактивни имоти, ведомството ще участва в тези проекти.Задача №1 е границатаАрмейските командоси поддържат постоянна готовност да изпълнят задачи на граничната бразда, ако се наложи. Това е включено в плановете на войсковото формирование за 2017г. За тази цел винаги има дежурни сили и средства, които 24 часа в денонощието, седем дни в седмицата и 12 месеца в годината са в състояние веднага да се изстрелят при кризисна ситуация на всяка гринична точка. Неприкосновеността на границите ни е  №1 за специалните ни сили.", "date": "2017.07.26", "title": " Военни млатиха терористи пред министъра си\t\t\t"}
{"url": "https://trud.bg/%d0%b3%d0%b5%d1%80%d0%b1-%d0%bd%d0%b0-%d0%bf%d1%8a%d1%82-%d0%b4%d0%b0-%d1%81%d0%bf%d1%80%d0%b5-%d0%b7%d0%b5%d0%bb%d0%b5%d0%bd%d0%b8%d1%8f-%d1%80%d0%b5%d0%ba%d0%b5%d1%82-%d0%bd%d0%be-%d0%bd%d0%b0/", "text": "Партията на Борисов прие едноинстанционно обжалване на ОВОС само за националните обекти, но не и за общинските – регионите остават в ръцете на екорекетьоритеKомисията по екология одобри и на второ четене предложената от ГЕРБ промяна, оценките на въздействие върху околната среда на обектите от национално значение да бъдат подложени на съдебен контрол от една инстанция, като по този начин се избегнат дългите съдебни процеси, често използвани от НПО-та и конкурентни фирми за т.н. „еко-рекет“.Депутатите на ГЕРБ, обаче, не приеха предложението на Обединени патриоти същата мярка да се приложи и за обектите с първостепенно общинско значение. С това реалният ефект от промените в закона се ограничава значително, тъй като обектите с национално значение са относително малко на брой, с така или иначе времеемко изграждане и често нямат пряк и траен икономически и социален ефект върху местното население.Общинските обекти от друга страна са тези, които създават дългосрочна и дори трайна заетост в регионите, притежавайки потенциала да спрат катастрофалната вътрешна и външна миграция на българи в трудоспособна възраст. За съжаление, всеки такъв обект, обаче, може да се размотава из българските съдилища между 2 и 5 години, дори и без обжалващите еко-рекетьори да си дават зор.Демографската и икономическа криза в редица български региони вече има и директно политическо отражение, поставящо под въпрос силата на управляващите в момента партии на бъдещи парламентарни избори. Например, Северозападна България изглежда безвъзвратно изгубена за партията на Борисов, като след краткотрайно отстъпление, БСП си възвръща традиционно силните позиции в най-бедния регион на страната.По-притеснително за управляващите би трябвало да бъде и разширяващото се влияние на социалистическата партия на Североизток, по-конкретно с изборните им победи в Велико Търново, Добрич и Плевен – относително добре развити областни центрове с исторически силно представяне на десните партии. Настъплението на ДПС в Търговище и Разград също е впечатляващо, където движението вече е с непоклатима първа позиция на изборите – и повече от конкурентно в Силистра и Шумен.Своеобразното изоставяне на множество бедни български региони ражда редица негативни икономически, социални и вече политически последствия, които управляващата коалиция ГЕРБ-Обединени патриоти е разумно да вземе предвид при решения като промените в Закона за околната среда, насочени към спиране на еко-рекета.От гледна точка на министерствата на жълтите павета е наистина достатъчно да се спре разтакаването с години на обекти с национално значение като магистралните лотове, ЖП линии или ключови летища. От гледна точка на гражданите в бедните региони, ситуацията е по-скоро „Бог високо – цар далеко“ – докато „софиянци“ си уреждат безпроблемното изграждане на поредната магистрала, „ние“ вече 5-та година се борим да ремонтираме местното училище, тъй като НПО от другия край на България обжалва на всички възможни инстанции.България наистина не е само София и управляващите е крайно време да го разберат.", "date": "2017.07.26", "title": " ГЕРБ на път да  спре зеления рекет –  но наполовина"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d1%81%d0%b0%d0%bc%d0%be-%d1%83-%d0%bd%d0%b0%d1%81-%d0%ba%d0%b0%d1%81%d0%b8%d0%b5%d1%80%d0%b0-%d0%b1%d0%b5%d0%b3%d0%bb%d0%b5%d1%86-%d1%81-21-%d0%bc%d0%bb%d0%bd/", "text": "Издирването на 49-годишния банков касиер Петко Митевски в момента засега е само на наша територия, научи “Труд”. . МВР го търси от 19 юли, до момента без резултат.Митевски има забрана да излиза зад граница. Възможната посока за бягство за него е към Гърция, но в момента контролът на изхода към южната ни съседка е по-затегнат.Като писа вчера “Труд”, не е изключено беглецът от правосъдието да се крие в пловдивски имоти на Борис Бояджиев – съпруг на сестрата на Митевски. . Осъденият е работил няколко години и като счетоводител в родния си град.На 16 май т.г. Митевски бе признат за виновен за крупния обир от състав на Софийския градски съд с председател Николай Младенов. С произнасянето на тежката присъда съдията определя най-леката мярка “подписка”. Прокуратурата протестира пред Софийския апелативен съд (САС) с мотива, че има опасност подсъдимият да изчезне. Състав на САС връща делото на съдия Младенов да се мотивира и магистратът отново потвърждава мярка “подписка”, че няма опасност от бягство. От прокуратурата протестират втори път и на 12 юли друг състав на САС постановява Митевски да бъде задържан. Оказва се, че той вече е в неизвестност.Делото по същество срещу Митевски е внесено на втора инстанция – САС, на 14 юли, но още не е насрочено. След определянето на дата през есента, Митевски ще бъде призован. Ако дотогава не бъде издирен от МВР или не се яви на самото заседание, тогава най-вероятно ще му бъде издадена Европейска заповед за арест, обясниха юристи.", "date": "2017.07.26", "title": " Търсят само у нас  касиера беглец с 21 млн. лв.\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d1%81%d0%b5%d1%81%d1%82%d1%80%d0%b8-%d0%bc%d0%be%d0%b6%d0%b5-%d0%b8-%d0%b4%d0%b0-%d0%bd%d0%b5-%d0%bf%d0%be%d0%bb%d1%83%d1%87%d0%b0/", "text": "Една от медицинските сестри, които лежаха в затвора в Либия – Кристияна Вълчева, е на път да се откаже от може би последна възможност да търси възмездие и обезщетение за изтезанията в Либия. По гражданско дело, което е завела у нас срещу либийските офицери, съдът е отказал да я освободи от част от разноските. Вълчева трябва да внесе 7530 лв. иначе делото вероятно ще бъде прекратено. Аналогични искове за половин милион лева обезщетение – са внесли през 2012-та пред българския съд и петте медицински сестри.Пет години делата, които българските медици водят срещу мъчителите, са в капана на процедурите. Сред които почти невъзможното призоваване на либийските офицери, но и правилата за съдебните разноски.Съдът освобождава Кристияна Вълчева от държавната такса, но не и от разходите за назначаване на особен представител на либийските офицери. Решението е потвърдено от втората инстанция, като сумата е намалена – и влиза в сила след произнасяне на Върховния съд от края на юни. На база декларираните от Вълчева доходи и спестявания – съдът приема, че тя има достатъчно средства, за да си позволи сумата.„Без помощ отвън, без помощ на държавата, нищо не можем да направим. Ние просто искахме да използваме последния срок, в който да изчерпаме едно от възможностите да осъдим Либия чрез нашия съд. Това няма да се получи, няма да мога да ги внеса тези пари“, коментира Кристияна Вълчева пред .След многобройни усилия 12-те либийци да бъдат призовани съдът използва последна възможност да придвижи делото – като ги уведоми чрез държавен вестник. Тогава обаче разноските за техните адвокати се внасят от този, който е инициирал делото.„Сумата е значителна, защото се определя като процент от цената на иска. От нея госпожа Вълчева също е поискала да бъде освободена. Тоест съдът първоначално да внесе сумата, която според закона трябва да бъде внесена от г-жа Вълчева. Ще се появят коментари, че процедурите са поставени над хората? Възможно е да има такива коментари, но аз бих казал, че съдът преди всичко е длъжен да спазва закона“, обясни съдията Стефан Кюркчиев.По аналогично дело – на палестинския доктор Ашраф, холандският съд преди пет години присъжда 1 млн. евро компенсация.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Българските сестри може и да не получат обезщетения за изтезанията в Либия"}
{"url": "https://trud.bg/%d1%80%d0%be%d1%85%d0%b0%d0%bd%d0%b8-%d0%b8%d1%80%d0%b0%d0%bd-%d1%89%d0%b5-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba/", "text": "Президентът на Иран Хасан Рохани обяви, че Техеран ще няма да остави без отговор новите американски санкции.„Ислямската република определено ще реагира на новия ход на американския Конгрес. На първо място иранският парламент ще предприеме стъпки в тази посока. Ако те имат Конгрес, ние имаме парламент и ще предприемем и всякакви други стъпки, които смятаме за необходими за развитието и просперитета на страната ни. Независимо от санкциите и политиките им, ние ще следваме своя път“, каза иранският държавен глава, цитиран от .Рохани обаче уточни какви ответни мерки ще приложи страната му.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Рохани: Иран ще отговори на американските санкции"}
{"url": "https://trud.bg/%d1%86%d0%b5%d0%bb%d0%b5%d0%b1%d0%bd%d0%b8%d1%82%d0%b5-%d0%bc%d0%be%d1%89%d0%b8-%d0%bd%d0%b0-%d1%81%d0%b2-%d0%bf%d0%b0%d0%bd%d1%82%d0%b0%d0%bb%d0%b5%d0%b9%d0%bc%d0%be%d0%bd-%d0%b7%d0%b0-%d0%bf%d1%8a/", "text": "Mощите на светеца-царител св. Панталеймон пристигат за първи път у нас. Донасянето им е по молба на Патриарх Неофит и ще останат у нас до втори август, след което светинята поема обратно за Света гора.Св. Панталеймон е лекар по образование, който след като приел християнско кръщение, получил дара на лечителството и чудотворството, а след мъченическата му смърт по неговото застъпничество стават много изцерения, както от физически, така и от душевни болести и страдани, уточняват от Светия синод.Главата на един от най-почитаните светци в православния свят бе посрещната на границата ни с Гърция от Неврокопския митрополит Серафим и Мелнишкия епископ Герасим. Мощите пренесоха архим. Евгений, игумен на светогорския манастир “Св. Пантелеймон” и братя на манастира. Заедно със светите мощи пътува и копие на чудотворната икона на св. Пантелеймон. Тя бе пренесена от монаси от светогорския манастир “Ксенофонт”, където е изрисувана.Изключително ценните светини пристигнат у нас за празника на св. Панталеймон днес. След като прекарат нощта в едноименния храм в Княжево, в 09.20 ч. те ще бъдат посрещнати от Патриарх Неофит и духовенството в столичния храм “Св. Седмочисленици”. “На този ден честваме паметта на св. Пантелеймон и на св. Седмочисленици. Църквата ще работи, докато има хора, които искат да се докоснат до мощите, дори и през нощта, ако трябва. Светините ще останат в храма за поклонение до 9 ч. на 29 юли”, уточниха от храма пред “Труд”.След това мощите потеглят към храм “Св. Неделя” и ще остават за поклонение и през нощта до 09:30 ч. на 31 юли. “Очакваме много хора. Това е една от най-почитаните светини. Мощите ще бъдат тук в 9 часа в събота. На 30-и ще има голяма тържествена света литургия, Негово Светейшество ще бъде тук. Храмът ще бъде отворен през целия ден и през нощта”, разказаха свещениците.Следва поклонение в Руския храм-подворие “Св. Николай” в столицата, след което светините ще отпътуват за Враца за духовно укрепване на вярващите. Там ще останат до обедните часове на следващия ден, когато Честната глава на св. Пантелеймон ще отпътува към Света гора. По пътя обратно през Неврокопска епархия мощите ще бъдат изложени за поклонение.Едва четири пъти Честната глава на светеца е напускала Атон – носена е за поклонение в Константинопол, във Влашко, два пъти в Русия. С това събитие се слага начало на честванията по повод 140-годишнината от Освобождението на България.Житие и битие Придворен лекар на император Максимиан Св. Пантелеймон бил от град Никомидия (дн. Измит на азиатския бряг на Мраморно море, Турция). Според житието му той отначало бил езичник и носел името Панталеон (от гръцки – Лъв във всичко), а когато се покръстил, приел името Пантелеймон (от гръцки – Всемилостив). Бил ученик на знаменития тогава лекар Евфросин и станал впоследствие придворен лекар на император Максимиан, който обаче заповядал да го съсекат, защото отказал да се поклони на езическите богове. Това станало през 305 г.МНЕНИЯВрачанският митрополит Григорий пред „Труд“: Лъч светлина за българитеГолям духовен празник е, защото това е получаването на Божията благодат, на помощ и подкрепа чрез светите мощи. На получаване помощта, застъпничество на Великомъченик Панталеймон на всички, които ще се докоснат до светите мощи. Всички, които имат възможност, да дойдат, за да получат това голямо благословение и освещение. Св. Панталеймон е изцерявал всякакви болести и страдания у човеците с молитва към Господ и Исус Христос. Бърз помощник за всички страдащи човеци, но е нужен повече от всякога и е нужно да го призовем и да се поклоним, защото виждаме около нас и сред нас колко много страдащи хора има. За тях това е един лъч светлина.отец Силвестър Янакиев пред „Труд“: Търсете покаяниетоГоляма част от нещата, които правим, ни оскверняват, а други ни освещеват. Когато дойдат мощите на един светец като Панталеймон, благодатта, която носят със себе си, на едни хора ще помогне да се чувстват по-добре, на други ще помогне да намалят злото около себе си. Винаги, когато искаме от Господа да помогне чрез чудо, ние трябва да имаме силна вярна. И трябва да търсим, за да намерим – искайте и ще ви се даде. Моят съвет е човек да търси покаянието.отец Ангел Ангелов пред „Труд“: Всичко е въпрос на вяраЗа първи път идва такава реликва в нашата страна. В много храмове има частица от мощите на св. Пантайлемон, но самата глава на светеца за първи път идва тук при нас, за което сме много благодарни на светогорските братя. Безспорно едно от най-големите събития е това. Всичко е въпрос на вяра. Всеки, който подхожда с вяра към тая святост, ще получи това, за което толкова много се е молил. Но всичко е въпрос на чудото. Вярвам в това.Свети местаБачковският манастир пази частица от дрехата на Света Богородица НИКОЛАЙ СПАСОВ ТРУД, ПловдивМалка частица от честната риза на Пресвета Богородица се пази в Бачковската света обител. Тя е вградена в умален формат и поставена в рамка, за да бъде непокътната. Светинята е дарение от Грузинската църква. Скъпият дар е донесен от Тбилиси през август 2016 година за честванията на 1100-годишнината от успението на свети Йоан Рилски от епископ Герасим Шарашенидзе, който отговаря за външните работи на Грузинската православна църква. Именно в неговата епархия се пази цялата одежда на Божията майка. Денят, в който й се отдава почит, е 2 юли. На този ден тази година за първи път светинята бе изложена в манастирския храм “Успение Богородично” в Бачковския манастир за всеобщо поклонение на миряните, просещи застъпничеството на Божията Майка, чрез дрехата, носена лично от нея. Игуменът на Бачковския манастир архимандрит Симон заяви, че светинята с частицата от честната риза на Пресвета Богородица ще бъде изложена за поклонение и на празника Успение Богородично на 15 август.Особен център на манастирския духовен живот в Пловдивския регион остава поклонението и почитта към Бачковската чудотворна икона на Пресвета Богородица.Миряните в Пловдив и региона пълнят всеки божи ден и митрополитския храм “Света Великомъченица Марина”, за да се поклонят и отправят молитва към Бог пред част от покрова и ризата на Света Богородица и пред чудотворната икона на Света Богородица Всецарица, за която се твърди, че лекува и най-коварните човешки болести начело с рака. Те бяха донесени в града под тепетата в навечерието на храмовия празник на 17 юли.Голямата базилика в Плиска – свещена за християнски ритуали ЦВЕТЕЛИНА ГЕОРГИЕВА ТРУД, ШУМЕНГолямата базилика в първата българска столица Плиска е сред най-предпочитаните места у нас за приемане на свето кръщение. Мястото, където са покръстени българите преди 1 152 г. е свещено и най-подходящо малките деца да тръгнат по светъл път, коментират свещеници. Християнските ритуали масови за няколко деца или поединично продължават, макар и под открито небе, макар и без да има специално обособено помещение. В църквата е имало баптистерий. Той е сред планираните за изграждане през тази година. Както “Труд” писа, правителството отпусна 800 000 лв. тази година, и Голямата базилика в момента се надгражда камък по камък. При кръщенетата ще бъде използвана и водата от открития свещен кладенец в базиликата. Живителната струя ще се пречиства от сребърни решетки.По стари изчисления ще са нужни общо 7 млн. лв. за пълното завършване на храма. Има идея да бъде изграден и манастира край Голямата базилика, също да се повдигне и крепостната стена. Въпросът беше дискутиран на място от директорът на НИМ проф.Божидар Димитров с министрите на туризма Николина Ангелкова и на културата Боил Банов.", "date": "2017.07.26", "title": " Целебните мощи  на св. Панталеймон за първи път у нас\t\t\t"}
{"url": "https://trud.bg/%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d0%b4%d0%be%d0%b3%d0%be%d0%b2/", "text": "Българското министерство на външните работи публикува пълния текст на Договора за приятелство, добросъседство и сътрудничество между Република България и Република Македония на страницата си в интернет. По-рано споразумението .Публикуваме пълния текст на проекта без редакторска намеса:Факсимиле на документа (.pdf) може да изтеглите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Външно министерство публикува договора с Македония"}
{"url": "https://trud.bg/%d0%b9%d0%be%d1%80%d0%b4%d0%b0%d0%bd%d0%ba%d0%b0-%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d1%81%d0%b3%d1%80%d0%b0%d0%b4%d0%b0%d1%82%d0%b0-%d0%bd%d0%b0-%d1%85%d0%be%d1%82%d0%b5%d0%bb/", "text": "Сградата на хотел „България“, която е част от общ архитектурен комплекс заедно със зала „България“, трябва да бъде запазена в нейния автентичен вид, обяви кметът на Столична община Йорданка Фандъкова.„Това е личната ми позиция, която нееднократно съм защитавала. Запазването й се гарантира и от действащия Подробен устройствен план на зоната, изготвен от Столична община“, написа Фандъкова във Фейсбук.Сградата на арх. Станчо Белковски и арх. Иван Данчов е знакова за София и част от нашето културно-историческото наследство, затова тя има и най-високия статут на културна ценност от национално значение, подчертава кметът на столицата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Йорданка Фандъкова: Сградата на хотел „България“ трябва да бъде запазена в автентичния й вид"}
{"url": "https://trud.bg/%d1%83%d1%87%d0%b5%d0%bd%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2-%d0%b2%d0%b8%d0%b4-%d1%80%d0%b8%d0%b1%d0%b0-%d0%b2-%d0%be%d0%ba%d0%b5%d0%b0%d0%bd%d0%b0-%d1%81-%d1%82%d0%b5/", "text": "За първи път от 125 години насам учени откриват нов вид риба. Mорският обитател тежи над 2 тона и може да бъде намерен във водите на Австралия, Нова Зеландия, Южна Африка и Чили.Според учените той е oт вида Лунна риба и се среща от поне 125 години насам, но за първи път сега се класифицира като нов вид.Изследователите ни напомнят, че океанът все още крие множество тайни, които предстоят да бъдат разкрити. Изненадата на учените идва по-скоро от размерите на новооткрития обитател. Освен че е огромен, невижданият досега екземпляр океанска риба има навика да излиза на сушата, за да се загрява, откъдето идва и недоумението защо никой не го е виждал или коментирал досега.Изследването, ръководено от Мариан Ниегард от Университета Мърдок в Австралия, разглежда над 150 ДНК проби от различни лунни риби. Една от тях се оказва на напълно непознат вид, на който учените кръщават „неоткриваема риба” заради умението й да остане скрита толкова дълго.Въпреки резултатите от пробите външният вид на рибата остава загадка. Докато учените не откриват следи от нея на плаж в Нова Зеландия четири години по-късно.Както и други представители на вида лунна риба, новият екземпляр е огромен. „Мола текта” (от лат. Tectus – невидим), както учените я наричат официално, има дискообразно тяло и широки перки. Мощната костна структура е причина и за значителното тегло.Неоткриваемата риба вече е забелязана на няколко различни места, включително водите на Южна Африка, Чили, Австралия и Нова Зеландия. Това очертава местообитанието в по-студените части на южното полукълбо.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Учени откриха нов вид риба в океана с тегло 2 тона"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b4%d0%be%d0%b1%d1%80%d0%b8%d1%87-%d1%81-850-000-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%b7%d0%b0%d1%80%d0%b0%d0%b4%d0%b8-%d0%bd%d0%b0%d1%80/", "text": "Кметът на община Добрич Йордан Йорданов информира, че е получено писмо от Министерството на финансите, че този месец сумата от 850 000 лева ще бъде удържана от капиталовите разходи на общината. Това налага преструктуриране на кредита, който общината изтегли във връзка с осигуряването на съфинансиране на проекта за водния цикъл и изграждането на система за видеонаблюдение в града, съобщи .Преди две седмици вече бившият депутат от Добрич Живко Мартинов обяви на пресконференция, че се очаква до 80 процента от финансовата санкция в размер на 4 милиона и 300 хиляди лева за депото в село Стожер да бъдат опростени от държавата. Разговорите с Министерството на околната среда и водите по въпроса продължават.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Община Добрич с 850 000 лева глоба заради нарушения при изграждането на депото за отпадъци"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%be%d1%81%d0%ba%d0%be%d0%b2%d1%81%d0%ba%d0%b8-%d1%82%d0%b5%d0%bc%d0%b0%d1%82%d0%b0-%d1%81%d1%8a%d1%81-%d0%b7%d0%b0%d0%b4%d1%8a%d0%bb%d0%b6/", "text": "Тенденцията е дългът на БДЖ да намалява. Изплащаме го с капиталов трансфер, който получаваме от държавата. Амбицията ни е в рамките на следващата година темата със задълженията да приключи. Тол системата ще въведе баланс в целия транспортен сектор, обяви транспортният министър Ивайло Московски пред .Пo думите му дълговете трябва да се погасяват приоритетно и по тази причина „хората все още виждат старите влакове и недобрата услуга“. До края на годината предстои да бъдат закупени нови влакове, стана ясно още от думите му.Министър Московски настоя, че трябва да се въведе справедлив начин на таксуване по пътищата. Той бе категоричен, че винетната система позволява изключително евтино преминаване на тежкотоварния трафик – срещу 10 евро дневна такса за транзитно преминаващ ТИР.В контекста на бъдещото подписване на договора за добросъседство между България и Македония Московски отбеляза, че София и Скопие трябва да имат оперативна свързаност между своите железници до 2025-2027 г.Предстоящото отдаване на концесия на Летище София министърът на транспорта, информационните технологии и съобщенията коментира така:Идеята е изключително добра и гарантира по всякакъв начин държавата, която ще получава концесионна вноска всяка година. Гарантирано е, че инвестициите ще бъдат изпълнени. Това ще бъде добро развитие на Летище София.Министър Московски сподели още, че след последните законови промени няма случай на манипулиране на теоретичен изпит за получаване на шофьорска книжка. Той поясни, че в частта практически изпит все още се води дебат с автошколите.„Карат се постоянно помежду си и създават напрежение към „Автомобилна администрация“. Ако не се намери подход те да помагат, ще отидем в краен вариант, в който „Автомобилна администрация“ да си осигури автомобили за практическите изпити“, обясни гостът на Кузман Илиев.Ивайло Московски обяви още, че до 2019 г. може да бъде готова „някаква отсечка от АМ „Хемус“, която се изгражда със средства от бюджета, но няма как да бъде завършена цялата магистрала“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Министър Московски: Темата със задълженията на БДЖ ще приключи следващата година"}
{"url": "https://trud.bg/%d1%82%d1%83%d1%80%d1%81%d0%ba%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%b7%d0%b5%d0%bc%d0%b5%d0%b4%d0%b5%d0%bb%d0%b8%d0%b5%d1%82%d0%be-%d0%bf%d0%b8%d1%81/", "text": "Новоназначеният турски министър на земеделието, храните и животновъдството Ахмет Ешреф Факъбаба предлага намаляване на порциите в хотелите, с цел да се ограничат високите разходи за храна в условия, когато в света има глад и недохранване, съобщава .„В света днес около 800 милиона души са изправени пред глад и недохранване. Световния мир не може да бъде подкрепен, ако не бъде гарантирана сигурността в храненето”, заяви министърът.Според него около 1,3 милиарда тона храна от общо четири милиарда тона се изхвърлят всяка година. За част от това изхвърляне са отговорни луксозните хотели, които използват ненужно големи количества храна.„Успяваме да консумираме едва половината от това количество”, каза министърът и добави, че ще насърчава хотелите да намалят порциите. Той уточни, че препоръката се отнася специално до луксозните хотели. Турция, която има редица курорти по морското крайбрежие, е посещавана от много чуждестранни туристи през летния сезон и е известна с отличните условия за престой. Много популярна за туристите е услугата „ол инклузив”, с която на гостите се осигуряват безплатни храна и напитки през целия ден.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.07.26", "title": " Турският министър на земеделието писка хотелите да намалят порциите"}
{"url": "https://trud.bg/%d0%b1%d0%b0%d0%b2%d0%b0%d1%80%d0%b8%d1%8f-%d0%b8-%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%82%d0%b5/", "text": "Терористични атаки във Вюрцбург и Ансбах, нападение в състояние на амок в Мюнхен, атентат на Берлинския коледен базар: германската провинция Бавария реагира на кървавите престъпления, разширявайки правата на полицаите. „Най-ефективната отбрана срещу опасности е те изобщо да не се допускат“, изтъква баварският вътрешен министър Йоахим Херман. „За да можем да защитаваме нашето отворено общество, се нуждаем от силна държава“, посочи той. Гражданските права са застрашени не от властите – чрез законите и следенето на телефонните разговори, а от „екстремисти и хаотици“, каза той. И за да защити гражданите от тях, Бавария прибягва до използването на електронни гривни за глезените, по-интензивно следене на телефонни разговори и по-дълги превантивни арести.Юристът Кирил-Александър Шварц от Института за държавно и управленческо право към университета във Вюрцбург одобрява новия закон, защото смята, че той отговаря на „новите опасности и кризисни ситуации“. Шварц и двама негови колеги са били поканени в баварския Ландтаг, за да изразят компетентно мнение за закона. Тяхното заключение е, че държавата трябва да гарантира сигурността на гражданите си и да остане съответно дееспособна – например чрез „закон за ефективното наблюдение на опасни лица“.Според баварския закон, т.нар. потенциално опасни лица са тези, които не са извършили престъпление, но са под подозрение, че могат да извършат такова. Експертът Шварц казва, че потенциално опасните лица са „бомби с часовников механизъм, за които не се знае кога ще избухнат“.", "date": "2017.07.26", "title": " Бавария и терористите\t\t\t"}
{"url": "https://trud.bg/%d0%b3%d1%80%d0%b0%d0%b4-%d0%ba%d0%b0%d1%82%d0%be-%d1%8f%d0%b9%d1%86%d0%b0-%d0%bf%d0%be%d0%bc%d0%bb%d1%8f-%d1%88%d1%83%d0%bc%d0%b5%d0%bd%d1%81%d0%ba%d0%be%d1%82%d0%be-%d1%81%d0%b5%d0%bb%d0%be-%d1%86/", "text": "Градушка с размерите на малки яйца се изсипа в шуменското село Царев брод вечерта в сряда, потроши стъкла на къщи и автомобили, срина със земята и реколтата. Това разказа кметът Стефан Живков. Неговата кола също е със счупени стъкла.„Ние вечеряхме навън и изведнъж дъждът прерасна в градушка. Беше като във филм на ужасите. Токът спря, стана страшно“, разказа 14-годишната Павлина Стефанова, която е снимала градушката. Има и други засегнати села.В Шумен бурята също нанесе поражения. Има паднали дървета и задръстени шахти по улиците.Над 50 сигнала са получени за паднали дървета в кв. „Боян Българанов“, в района на шуменската болница, има скъсани кабели,паднали дървета върху автомобили, ламарини, непроходими и наводнени улици в целия град, съобщават от полицията в Шумен. Проверяват се сигнали за закъсали автомобили в града. Екипи на Районна служба Пожарна безопасност и защита на населението – Шумен отработват получените сигнали. Има съобщения за наводнени мази в жилища в града. Със заповед на кмета на Община Шумен Любомир Христов на терен са дежурни екипи, които работят по почистването на пътните артерии и съдействат при почистване на паднали дървета и клони. Призоваваме водачите на автомобили да шофират изключително внимателно. Ако не е наложително пътуването им да изчакат да се нормализира пътната обстановка.", "date": "2017.07.26", "title": " Град като яйца помля шуменското село Царев брод (СНИМКИ)"}
