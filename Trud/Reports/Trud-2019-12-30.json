{"url": "https://trud.bg/%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d1%81-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%b7%d0%b0-%d0%bf%d0%be/", "text": "Рушветът бил да не се вдига арендата за земя на училището Разследват и посредник при даването на парите Директорът на гимназия “Васил Левски” в Ихтиман Димитър Бонев вече е с повдигнато обвинение за подкуп. Както “Труд” писа, бившият кмет на града бе арестуван, след като на 27 декември взел 5000 лева от арендатор на земя. От окръжна прокуратура-София съобщиха, че обвинение е повдигнато и на посредник при искането и получаването на парите. Димитър Бонев взел сумата на 27 декември край бившето ТКЗС в града. Малко след това се качил в колата си и антимафиоти от ГДБОП го арестували. Парите му били дадени, за да не изменя размера на наемната цена по договор за аренда, сключен през фeвруари 2015 г. между учебното заведение и фирма. С постановление на прокурор директорът на гимназията “Васил Левски” и посредникът са задържани за срок до 72 часа. Разследващи разказаха, че Бонев бил разследван няколко месеца след сигнала за искания подкуп. Гимназията, в която се изучавало и селско стопанство, има ниви в землището на Ихтиман. Те се отдават по наем на арендатори и на тях учениците провеждат практически занятия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tДиректор на гимназия с обвинение за подкуп от 5000 лева\t\t\t"}
{"url": "https://trud.bg/%d0%b8%d0%b7%d0%bb%d0%be%d0%b2%d0%b8%d1%85%d0%b0-%d0%b1%d1%80%d0%b0%d0%ba%d0%be%d0%bd%d0%b8%d0%b5%d1%80%d0%b8-%d0%bf%d0%be-%d0%bf%d1%80%d0%b0%d0%b7%d0%bd%d0%b8%d1%86%d0%b8%d1%82%d0%b5/", "text": "Две каруци, моторен трион и 2 кубика дърва за огрев задържаха служители на ДЛС-Паламара през празничните дни. На нарушителите са съставени 6 акта и три констативни протокола. Две каруци и 7 пространствени кубически метра дърва за огрев пък, са задържали служителите на ДЛС-Шерба. На бракониерите са съставени 4 акта. Общо 4 835 проверки в горите са направили през декември служителите на Североизточното държавно предприятие. 1 223 от тях са през последните дни. 54 акта са съставени за различни нарушения този месец, като са задържани 14 каруци и един автомобил. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tИзловиха бракониери по празниците\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%b4%d0%b8%d0%bb%d1%8a%d1%80%d0%b8-%d0%bd%d0%b0-%d0%b4%d1%80%d0%be%d0%b3%d0%b0-%d0%ba%d1%80%d0%b0%d0%b9-%d0%b2/", "text": "Двама дилъри на дрога с криминални досиета са задържани при акция срещу разпространението на наркотици в региона, съобщиха от областната дирекция на МВР във Видин. На 28 декември, в хода на проведена операция по пътя между с. Иново и Видин униформени са спрели за проверка лек автомобил шофиран от 23- годишен водач. В колата пътували още двама видинчани – на 27 и на 41 години. При извършеното претърсване в колата, полицейските служители са открили найлонов плик с бели бучки и прах. Веществото е реагирало на амфетамин при полевия наркотест. Общото количество на иззетия наркотик възлиза на 700 грама. Първоначално тримата са задържани с полицейска мярка за срок до 24 часа. На 29 обаче задържането на двама от тях е удължено с прокурорско постановление за срок до 72 часа.  Работата на разследващите по образуваното досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tЗадържаха двама дилъри на дрога край Видин\t\t\t"}
{"url": "https://trud.bg/%d1%81%d1%82%d1%80%d0%be%d0%b5%d0%b6%d1%8a%d1%82-%d0%bd%d0%b0-%d0%b6%d0%b8%d0%bb%d0%b8%d1%89%d0%b0-%d0%b2-%d1%81%d0%be%d1%84%d0%b8%d1%8f-%d0%bd%d0%b0%d1%80%d0%b0%d1%81%d0%bd%d0%b0-%d1%81%d1%8a%d1%81-1/", "text": "Издадоха разрешителни за вдигане на 25,3 хил. апартаменти и къщи в страната Правят 1156 кооперации и еднофамилни сгради Строителството на жилища нараства с много бързи темпове. Това се дължи на увеличаващото се търсене на нови апартаменти и къщи в София и останалите големи градове на страната, а предприемачите се опитват да удовлетворят желанията на клиентите. За периода от януари до септември в цялата страната е започнало строителството на 17,1 хил. жилища, което е ръст с 5,4% на годишна база, показват данните на националната статистика. Близо 40% от тези жилища, или точно 6830 броя, се намират в София. Започнатото строителство на нови апартаменти и еднофамилни къщи в столицата е със 17,5% повече от същия период на предходната година. Само в рамките на третото тримесечие на 2019 г. в цялата страна е започнал строежът на 1156 жилищни сгради със 7021 жилища в тях с 908,6 хил. кв.м обща застроена площ, на 13 административни сгради/офиси с 12,3 хил. кв. м РЗП и на 666 други сгради с 390,7 хил. кв. м РЗП. Спрямо предходното тримесечие започнатите жилищни сгради в страната намаляват с 3,9%, но жилищата в тях се увеличават с 24,3%, а разгънатата им застроена площ – с 25,2%. Това означава, че предприемачите изграждат все по-големи жилищни проекти. Това дава възможност да предложат по-изгодни цени, както и модерно и приветливо междублоково пространство на клиентите. В сравнение с третото тримесечие на 2018 г. започнатите нови жилищни сгради се увеличават с 11,4%, жилищата в тях – с 18,6%, а разгънатата им застроена площ – с 36,2%. Строителство на най-голям брой нови сгради е започнало в област Пловдив – 200 жилищни и 67 други сгради. На второ място е София (столица) с 198 жилищни, 3 административни и 28 други сгради. Това обаче се дължи на факта, че в Пловдив изграждат много къщи. Ако погледнем започнатото строителство на нови жилища столицата е на първо място с 2969 апартаменти и къщи и е далеч пред всички останали области. На второ място е Варна с 1084 започнати жилища, третото място е за област Бургас с 559 жилища, а Пловдив е чак на четвърто място с 542 къщи и апартаменти. От януари до септември са издадени разрешителни за стоеж на 25,3 хил. жилища в цялата страна, което е ръст с 6,1% на годишна база, показват данните на Националния статистически институт. Само за София са издадени разрешителни за вдигане на 10,3 хил. жилища, което е с близо 10% повече спрямо същия период на предходната година. За деветмесечието в София са дадени разрешителни за изграждане на общо 713 жилищни сгради – къщи и кооперации. Само в рамките на третото тримесечие на 2019 г. общините в цялата страна са издали разрешителни за строеж на 1630 жилищни сгради с 9018 жилища в тях и 1,11 млн. кв. м разгъната застроена площ (РЗП), на 23 административни сгради/офиси с 58,4 хил. кв. м РЗП и на 1188 други сгради с 694,7 хил. кв. м РЗП. Спрямо предходното тримесечие издадените разрешителни за строеж на жилищни сгради се увеличават с 2,5%, броят на жилищата в тях нараства с 6,6%, а общата им застроена площ е с 3% повече. При издадените разрешителни за строеж на индустриални сгради е регистрирано увеличение с 1,7%, а при общата им застроена площ – с 18%. Това означава, че се търсят все по-големи индустриални имоти. Най-голям брой разрешителни за строеж на нови жилищни сгради са издадени в областите София (столица) – 263, Варна – 203, Пловдив – 187, София област – 132, и Благоевград – 111. На база издадените разрешения за строителство най-много жилища предстои да бъдат започнати в областите София (столица) – 3839, Варна – 1385, Пловдив – 859, Бургас – 646, и Кърджали – 521. Данните показват, че в сферата на строителството столицата значително изпреварва останалите градове. Разрешителните за изграждане на жилища в София са близо три пъти повече отколкото във Варна и над четири пъти повече от Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tСтроежът на жилища в София нарасна със 17%\t\t\t"}
{"url": "https://trud.bg/%d0%bd%d1%8f%d0%bc%d0%b0-%d0%bd%d0%b5%d0%bf%d0%be%d1%81%d1%80%d0%b5%d0%b4%d1%81%d1%82%d0%b2%d0%b5%d0%bd%d0%b0-%d0%be%d0%bf%d0%b0%d1%81%d0%bd%d0%be%d1%81%d1%82-%d0%be%d1%82-%d1%80%d0%b5%d0%b6%d0%b8/", "text": "Няма непосредствена опасност от режим на водата в Ботевград. Това стана ясно на среща днес в Министерството на регионалното развитие и благоустройството, на която присъстваха кметът на Ботевград Иван Гавалюгов, управителят на „ВиК“ ЕООД гр. София Никола Нитов, изпълнителният директор на „Напоителни системи“ ЕАД Снежина Динева, директорът на ВиК дирекцията в МРРБ Иванка Виденова, експерти от ведомството, съобщиха от пресцентъра на министерството. Към момента полезният обем на водата в язовир „Бебреш“ е почти 1 500 000 куб. метра, като среднодневно от него се черпят около 14 хиляди куб. метра. Това означава, че водоподаването е осигурено за поне близо 4 месеца, стана ясно на среща. \nУправителят Никола Нитов подчерта, че през последните месеци са предприети активни действия по ремонт на ВиК мрежата в Ботевград, в резултат на което загубите на вода са намалели с 6% за последния месец. Близо 1,3 млн. лв. е осигурило МРРБ през последните 3 години за ремонт на водопреносната мрежа на община Ботевград, стана ясно още по време на разговора. Предстои възлагане на Регионални прединвестиционни проучвания за област София, с които ще се определят ВиК обекти за европейско финансиране, тъй като община Ботевград стана член на Асоциацията по ВиК. \nПродължава обследването за незаконни връзки по тръбопроводите, като при откриването на такива те ще бъдат прекъсвани. \nПрисъстващите на срещата бяха категорични, че ще продължи наблюдението на нивото на язовир „Бебреш“, както и до сега, институциите са в непрекъснат диалог и призоваха хората да използват разумно питейната вода. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tНяма непосредствена опасност от режим на водата в Ботевград\t\t\t"}
{"url": "https://trud.bg/%d0%b1%d1%81%d0%bf-%d1%81%d0%be%d1%84%d0%b8%d1%8f-%d0%bf%d0%be%d0%b8%d1%81%d0%ba%d0%b0-%d0%be%d0%b1%d1%89%d0%b8%d0%bd%d1%81%d0%ba%d0%be-%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82/", "text": "Лидерът на софийската организация Калоян Паргов настоя кметът да подготви създаването му за 6 месеца  Йорданка Фандъкова: Данъците за имоти се увеличават заради ръста на строителството и необходимостта от повече средства за ремонти в кварталите \n Cъвeтницитe oт групaтa нa БСП иcкaт oт кмeтa Йoрдaнкa Фaндъкoвa в cлeдвaщитe 6 мeceцa дa пoдгoтви cъздaвaнeтo нa oбщинcкo прeдприятиe пo чиcтoтa в Coфия. Oщe днес те внесоха дoклaд, чрeз кoйтo възлaгaт нa кмeтa дa зaпoчнe пoдгoтoвкa зa cъздaвaнeтo нa oбщинcкo прeдприятиe пo чиcтoтa. “Нaлoжитeлни ca рeдицa aнaлизи, кoитo трябвa дa бъдaт нaпрaвeни, прeди дa бъдe cъздaдeнo тaкoвa прeдприятиe – финaнcoви, тeхнoлoгични и прaвни”, oбяcни лидeрът нa БCП – Coфия и прeдceдaтeл нa групaтa нa coциaлиcтитe в COC Кaлoян Пaргoв. Той подчерта, че от години левицата предлага метод, който все повече се налага в Европа. Паргов беше категоричен, чe cъвeтницитe oт БCП не пoдкрeпят дoклaдa зa пoви­шa­вaнeтo нa дaнъцитe в София: “Нитo e рeднo, нитo имa някaкви лoгични aргумeнти и ocнoвaния. Пoвишaвaнeтo нa дaнъците няма рeши прoблeмa cъc зaмърceния въздух в грaдa”, каза още той. По думите му е редно кмeтът дa изпoлзвa прaвoмoщиятa cи и дa прoмeни мoдeлa нa cъбирaнe и рaзхoдвaнe нa cрeдcтвaтa oт тaкca cмeт c цeл дa бъдaт пocтигнaти пo-виcoки рeзултaти в cпрявaнeтo c мръcни въздух в грaдa. Днес на последната за годината сесия на Cтoличния oбщинcки cъвeт бе одобрен по-високият данък за част от автомобилите, регистрирани в София. Рeшeниeтo влизa в cилa oт 1 януaри. Oчaквaниятa ca увeличeниeтo дa вкaрa в бюджeтa 18 милиoнa лева, кoитo според изявленията на столичния кмет и съветници от мнозинството ще бъдат вложени в градския транспорт и озеленяване. “За 10 години не предложих и не позволих да бъдат променяни основните данъци и такси”, коментира столичният кмет Йорданка Фандъкова. По думите й причината за повишаването на данъка за имоти е увеличеното строителство и необходимостта да насочим повече средства за ремонти в кварталите. Фандъкова уточни, че вече е предложила проект за бюджета през следващата година: “Там се вижда ясно, че предлагам с 20 млн. лв. да се увеличат средствата за градски транспорт. Това включва пускането на третата линия на метрото, довеждащия транспорт, както и заплащането на водачите, защото няма как да пускаме нови автобуси, ако няма шофьори”, допълни кметът на София.   Увеличението на данъка за най-масовите автомобили е между 7 и 40 лв. Между 10 и 15% по-висок ще е налогът за старите и за мощните коли. С 0,3 се увеличава коефициентът при изчисляване на данъка на автомобили с екостандарт Евро 0,1 и 2. С 0,1 е увеличението за колите с евростандарт 3 и 4. За най-мощните коли коефициентът се повишава с 0,3. Изчисленията показват, че за колите с мощност над 100 к.с. увеличението ще е с от 3 до 10 лв. За автомобилите с Евро 3 и 4 повишението ще е 17 лв. При по-мощните возила – между 100 до 150 к.с. и екостандарт Евро 1 и 2, увеличението ще е с между 7 и 40 лева. Без промяна ще останат налозите за колите до 100 к.с., които са 47% от всички автомобили в столицата и за тези с Евро 5 и 6. Съветниците подкрепиха увеличението и на още един данък – за покупка на жилище. При него скокът е от 2,5 на 3%. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tБСП – София поиска общинско предприятие за чистота\t\t\t"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bd%d0%b7%d0%be%d0%ba-%d0%b7%d0%b0-%d0%be%d1%82%d0%ba%d0%b0%d0%b7%d0%b0%d0%bd%d0%b0-%d0%be%d0%bf%d0%b5%d1%80%d0%b0%d1%86%d0%b8%d1%8f-%d0%bd%d0%b0-%d0%b4/", "text": "Сумата била разрешена, но не я превели на болницата Родителите сами събрали от дарения близо 100 000 лв. Националната здравноосигурителна каса (НЗОК) е осъдена да плати обезщетение от 3 000 лева на 9-годишно момиченце, на което е било отказана жизненоважна и скъпа операция. Решението е на състав на Административния съд-София град (АССГ), който е приел иска за неимуществени вреди за основателен. Случаят е 2017 г., когато все още не бе закрит Фонда за лечение на деца, но обезщетението ще плаща НЗОК като негов приемник, уточниха от правния сайт “Лекс”. Преди близо 3 години 9-годишната Самуела Куриян е трябвало да бъде оперирана, тъй като страда от тежко гръбначно изкривяване. При интервенцията следвало да се поставят импланти, което щяло да струва 96 000 лв. Първоначално през февруари 2017 г. от Фонда отпуснали 93 600 лв. и сключили договор с родителите. По-късно обаче отказали да преведат сумата на болницата с мотива, че здравното заведение не е обявило обществена поръчка за доставка на скъпите медицински изделия. Родителите на Самуела се принудили да обявят дарителска кампания и успели за няколко месеца да набавят нужната сума. Момиченцето било оперирано успешно през юни 2017 г. Миналата година близките му завели иск за 10 000 лв. неимуществени вреди, тъй като детето живеело в стрес и страх, че близо 100-те хиляди лева може да не бъдат събрани. А и самото забавяне на операцията е довело до допълнително влошаване на състоянието на Самуела и тя претърпяла още болки и страдания. Съдия Бранимира Митушева от Административен съд София-град (АССГ) е признала за доказани претърпените от детето неимуществени вреди. Решението не е окончателно и може да бъде обжалвано пред Върховния административен съд. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tОсъдиха НЗОК за отказана операция на дете\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-551/", "text": "По-евтин газ заради смяна на трасето през Турция Държавата икономисва 76 млн. лева от такси през Румъния.             Януари идва с мъгли и дъжд Месечна прогноза за времето от ТВ-МЕТ специално за „Труд“.             Кога имаме право на социални придобивки в работата? Трудово-правна консултация на „Труд“.             Българската Коледа е будителство, а не пропаганда Разединените президенти дадоха тон на десетки хора в социалните мрежи да атакуват инициативата – коментар на Емил Спахийски.         За 2019-а, края и началото Приключи досегашното статукво в най-важната за нас международна структура – ЕС – анализ на Димитър Гърдев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tВижте акцентите в броя на вестник „Труд“ във вторник, 31 декември 2019\t\t\t"}
{"url": "https://trud.bg/%d0%b7%d0%bb%d0%b0%d1%82%d0%be%d1%82%d0%be-%d0%bf%d0%be%d1%81%d0%ba%d1%8a%d0%bf%d0%bd%d0%b0%d0%bb%d0%be-%d1%81-18-%d0%bf%d1%80%d0%b5%d0%b7-2019-%d0%b3/", "text": "Цената на среброто се е повишила с 16%  Златото е поскъпнало с 18% през 2019 г. и се насочва към най-високите си стойности от ноември насам, считат анализатори.  През септември цената на златото достигна 1557,11 долара за тройунция. Това е най-високата стойност на ценния метал от повече от шест години. Към 12:54 българско време вчера златото се търгуваше на ниво от 1514,60 долара за тройунция. Според последните прогнози цената на златото ще продължи да се повишава, въпреки че напрежението между САЩ и Китай започва да отминава, глобалните борси регистрират рекордни стойности на търгуваните активи, а икономическите перспективи се подобряват.  Среброто и платината също отчетоха повишения в стойностите си в последния понеделник на 2019 г. Среброто регистрира годишна печалба от почти 16%, докато цената на платината се е повишила с около 20% на годишна база. Благородният метал паладий отчита годишно повишение на цената си от 51%.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tЗлатото поскъпнало с 18% през 2019 г.\t\t\t"}
{"url": "https://trud.bg/%d0%ba%d0%be%d0%b3%d0%b0-%d0%b8%d0%bc%d0%b0%d0%bc%d0%b5-%d0%bf%d1%80%d0%b0%d0%b2%d0%be-%d0%bd%d0%b0-%d1%81%d0%be%d1%86%d0%b8%d0%b0%d0%bb%d0%bd%d0%b8-%d0%bf%d1%80%d0%b8%d0%b4%d0%be%d0%b1%d0%b8%d0%b2/", "text": "Въпрос:  Кога имам право на социални надбавки в работата за храна, облекло и други? П. Георгиева, гр. В. Търново Отговор:  Разпоредбата на член 294, т.1 от КТ дава възможност на работодателите да осигуряват безплатна храна съобразно рационалните норми и специфични условия на труд за своите работници и служители. Средствата от СБКО се ползват по начин, определен от общото събрание. Разпоредбата на чл. 296 от КТ е обща разпоредба, която урежда правото на работниците и служителите на работно и униформено облекло. Редът и начинът на осъществяване на това право е установен в Наредбата за безплатното работно и униформено облекло. Съгласно чл. 6, ал. 1 от наредбата, работодателят осигурява на работниците и служителите подходящо работно и/или униформено облекло в съответствие със спецификата на извършваната дейност и на работното място. Според ал. 2 на чл. 6 от наредбата, след предварителни консултации с представителите на синдикалните организации, с представителите на работниците и служителите по чл. 7, ал. 2 от Кодекса на труда и с комитета/групата по условия на труд работодателят писмено определя: 1. работните места и видовете работа, за които се осигурява работно и/или униформено облекло; 2. работниците и служителите, които имат право на работно и/или униформено облекло; 3. вида, характеристиките и отличителните знаци на работното и/или униформеното облекло; 4. срока за износване на работното и/или униформеното облекло; 5. условията за ползване, включително почистването на работното и/или униформеното облекло. В чл. 6, ал. 3 от наредбата е предвидено, че условията по ал. 2 могат да се договорят и с колективен трудов договор при спазване изискванията на наредбата. В чл. 9, ал. 1 от посочената наредба е предвидено, че срокът на износване на работното и/или униформеното облекло започва да тече от деня на предоставянето му на работника или служителя. За работещите на половин щат, срокът на износване на съответното работно облекло е логично да бъде по-дълъг, в сравнение с работници и служители, които работят на пълен 8-часов работен ден, без да се променя определената стойност за работно облекло за конкретните групи работещи. В чл. 355, ал.1 от Кодекса на труда (КТ) е предвидено, че трудовият стаж се изчислява в дни, месеци и години. За един ден трудов стаж се признава времето, през което работникът или служителят е работил най-малко половината от законоустановеното за него работно време за деня по едно или няколко трудови правоотношения. За 1 месец трудов стаж се зачита календарният месец, през който са изработени най-малко 21 дни при петдневна работна седмица – ал.3 на чл.355 от КТ. Т. е, имате право на пълния размер на социалните придобивки дори ако работите на 4 часов работен ден. Д-р Тодор Капитанов, юрист, Национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tКога имаме право на социални придобивки в работата?\t\t\t"}
{"url": "https://trud.bg/%d0%bf%d0%be-%d0%b5%d0%b2%d1%82%d0%b8%d0%bd-%d0%b3%d0%b0%d0%b7-%d0%b7%d0%b0%d1%80%d0%b0%d0%b4%d0%b8-%d1%81%d0%bc%d1%8f%d0%bd%d0%b0-%d0%bd%d0%b0-%d1%82%d1%80%d0%b0%d1%81%d0%b5%d1%82%d0%be-%d0%bf%d1%80/", "text": "Доставките от “Газпром” вече ще идват по Турски поток, а не по Трансбалканския маршрут  Няма пречка за транзита към Македония и Гърция  Доставките на руски газ вече ще идват у нас през Турски поток, а не както досега през Трансбалканския маршрут през Украйна и Румъния. За това са се договорили българското дружество “Булгаргаз” и руската компания “Газпром експорт”. Трасето включва 11 километра тръби, построени от разширението на газопровода Турски поток от границата до станция “Странджа”, които официално бяха открити на 21 октомври тази година. Така от 1 януари входната точка на руския газ за страната ни става станция “Странджа”, а не както досега – Негру Вода, обясни на пресконференция министърът на енергетиката Теменужка Петкова. По думите й в резултат доставните цени за българските битови и индустриални потребители на природен газ ще намалеят с близо 5% на годишна база. “Тази икономия се дължи на отпадането на разходите за достъп и пренос през територията на Румъния в размер на 76 млн. лева годишно, които през 2020 г. няма да бъдат заплащани от “Булгаргаз” и от българските потребители”, посочи енергийният министър. От икономията от таксите за пренос през Румъния “Булгаргаз” се очаква да реализира печалба от близо 4,6 млн. лева за 2019/2020 година. През станция “Странджа” ще влизат всички количества по договора ни с руската компания – 2,9 млрд. кубични метра, уточни изпълнителният директор на “Булгартрансгаз” Владимир Малинов. Той бе категоричен, че заради промяната няма да има пречка за доставките на газ от България за Гърция и Северна Македония. Той добави, че и съществуващата досега инфраструктура от Трансбалканския газопровод също има готовност да пренася количества газ, ако има необходимост и интерес.   КЕВР пред „Труд“:  Намалението няма да се отрази веднага на крайната цена От Комисията за енергийно и водно регулиране уточниха пред “Труд”, че по-ниските разходи на “Булгаргаз” ще се отразят на крайната цена на газа за българските потребители през следващите регулаторни периоди. Причината е, че планираното намаление от 1 януари догодина с близо 2% е направено на база на разчети за предишните девет месеца. В тях влизат както цената на руския газ, така и валутните курсове и движението на цената на петрола, обясниха от КЕВР. “Булгаргаз” предложи на регулатора да утвърди цена на природния газ за първото тримесечие на 2020 г., в размер 43,98 лв./MWh /мегаватчаса/ (без цени за достъп, пренос, акциз и ДДС). Цената е за крайни снабдители на природен газ и за лица с лиценз за производство и пренос на топлинна енергия. В сравнение с утвърдената за четвърто тримесечие на 2019 г. цена (без цени за достъп, пренос, акциз и ДДС), предложената за първото тримесечие на 2020 г. е по-ниска с 1,94 на сто или с 0,87 лв./MWh. Очаква се Комисията за енергийно и водно регулиране да реши окончателно с колко се понижава цената на закрито заседание на 1 януари догодина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tПо-евтин газ заради смяна на трасето през Турция (обзор)\t\t\t"}
{"url": "https://trud.bg/%d1%86%d0%b5%d0%bd%d0%b8%d1%82%d0%b5-%d0%bd%d0%b0-%d0%b8%d0%bc%d0%be%d1%82%d0%b8%d1%82%d0%b5-%d1%81%d0%b5-%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d1%81-29-%d0%b7%d0%b0-5-%d0%b3/", "text": "Във Франция расте делът на собствениците Само в шест държави наемите се повишават по-бързо от стойността на апартаментите Цените на жилищата в 40 от най-развитите страни са нараснали средно с 29% през последните 5 години, а наемите са се увеличили с 13%, пише в доклад на консултантска компания на пазара на имоти. Ирландия, Канада, Швеция и Нова Зеландия са регистрирали най-голямо повишение на стойността на имотите спрямо наемите, сочи докладът. В топ 10 попадат още Унгария, Исландия, Словакия, Чехия, Мексико и Австралия. Само в шест от 40-те изследвани страни – Русия, Италия, Литва, Финландия, Естония и Южна Корея наемите на жилища са нараснали по-бързо от цените на имотите през разглеждания период. В резултат на това все повече хора се насочват към пазарите на жилища под наем, за да задоволят жилищните си нужди. Младите хора, които живеят в градовете и обикалят света, създават семейство на по-късен етап, така че гъвкавите наемни модели ги устройват повече. В същото време представителите на бейби бум поколението навлизат в пенсионна възраст. Запазили доброто си здраве, те искат много от нещата, които търсят представителите на по-младите поколения Y и Z – качествено жилище в жизнена градска среда, достъп до удобства и усещане за общност. Поради това жилищата под наем устройват и тях. Тези фактори допринасят за намаляването на нивата на жилищна собственост в повечето развити страни в света. В Европа равнището на жилищна собственост е намаляло от 77% на 75% през последните десет години. Около една трета от хората в англоговорящите страни живеят под наем. Промяната е особено осезаема във Великобритания и Ирландия. Някои страни обаче са изключение от тази тенденция. Франция, например, регистрира значително жилищно строителство през последните десет години, а процентът на жилищна собственост се повиши от 61% на 64% за десет години. Достъпността на жилищата все повече се политизира в западните страни. В отговор на растящите жилищни разходи почти половината от развитите страни в света прилагат някаква форма на контрол върху наемите. Инвеститорите в сектора обикновено приемат скромен таван върху ръста на наемите, тъй като той може да предостави по-голяма сигурност за приходите им, като в същото време намали риска. Доволните наематели е по-вероятно да останат по-дълго време. В градове като Ню Йорк и Берлин, например, пазарите на жилища под наем са подложени на най-строги регулации в света, но в същото време продължават да са сред пазарите с най-голям брой институционални инвеститори. Според консултантите трябва да се положат още усилия за постигане на баланс. Контролът върху наемите може да възпре инвестициите в съществуващи имоти или в такива на етап строеж, задълбочавайки проблемите, с които цели да се справи. Решението на проблема с достъпността на жилищата трябва да е съсредоточено върху увеличаването на предлагането, отбелязва консултантската компания. Според нея мерки, които възпрепятстват инвестициите, които могат да осигурят голямо предлагане, ще са контрапродуктивни.   България е привлякла 2% от вложенията в ЦИЕ Чехия изпреварва Полша България е привлякла 2% от инвестициите в бизнес имоти в Централна и Източна Европа (ЦИЕ) през първата половина на 2019 г., сочат данни на консултантска компания. Чехия изпреварва Полша като най-предпочитана страна за инвестиции в бизнес имоти в региона от януари до юни с общ обем от 1,9 млрд. евро, което представляват 45% от всички вложения. На второ място е Полша с около 1,3 млрд. евро и дял от 31%, а Румъния е на трето място с 410 млн. евро и дял от около 10%. Следват Унгария със 7%, Словакия с 5% и България с 2%. Общият обем от инвестиции в бизнес имоти в ЦИЕ през първото полугодие е 4,1 млрд. евро. Офис сегментът в Румъния е бил най-привлекателен за инвеститорите с дял от 53% от общия обем вложения в страната, следван от търговските площи с 28% и индустриалните и логистични имоти с 18%. Букурещ е привлякъл 40% от общите инвестиции в бизнес имоти в Румъния, следван от Клуж-Напока с 32%. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tЦените на имотите се вдигнаха с 29% за 5 г.\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%ba%d0%b0%d1%80%d0%b0%d0%ba%d0%b0%d1%87%d0%b0%d0%bd%d0%be%d0%b2-%d0%b2%d0%b8%d1%86%d0%b5%d0%bf%d1%80%d0%b5%d0%bc%d0%b8%d0%b5%d1%80-%d0%b8-%d0%bc-4/", "text": "Разбирането в главите на нашите политици е било такова, че да се харесаш на някой навън, трябва да унищожиш собствената си армия В края на 2019 г. питаме Красимир Каракачанов каква година в професионален и личен план изпраща, както и за новата техника за военните. Министърът разкрива и ще бъдат ли върнати отнетите социални придобивки на военните и как ще им бъда осигурени квартири. Питаме и кое налага да се ремонтира руска техника във ВВС. – Премиерът Бойко Борисов се похвали, че оценка за България дойдоха „най-важните хора в света – от папата до Белия дом“. С какво ще се похвали министърът на отбраната за изминалата 2019 година? \n– Няма нужда човек да се хвали, а да си върши работата. След 17 години успяхме да възстановим Висшето военновъздушно училище „Георги Бенковски“, като там освен военни ще се обучават и летци за гражданската авиация. За Министерството на отбраната годината бе много натоварена, но в същото време и много ползотворна. И трите проекта – за самолетите, за корабите и за бронираната машина, се решаваха тази година. Договорът за самолетите вече е сключен, подадени са оферти от 2 фирми за строителството на двата многофункционални патрулни кораба, които ще се строят в България, има и 2 оферти за изграждането на новата бронирана машина за пехотата. Това са три проекта, които никога в историята на българската армия в последните над 30 години, не са се движили едновременно. Доволен съм, че сключихме договор за покупката на 8 нови изтребители Ф-16 блок 70, също така че синхронизирахме другите два проекта и има подадени оферти. Сега работят комисиите на флота и на сухопътните войски и след Нова година ще бъдат обявени резултатите. Ако е рекъл Господ и офертите са в рамките на гласуваните проекти от Народното събрание, ще се престъпи към преговори и излъчване на победител. Тази година завършихме и договора за ремонт на самолетите МиГ-29, както и на Су-25. От предприятие на Министерство на отбраната излязоха два ремонтирани хеликоптера Ми-17 и един Ми-24. Също така сключихме договор и ще придобием два миночистача от Холандия на символични цени, бих казал чисто политическа сделка. – Какво означава символични цени? \n– За два миночистача сумата е под 2 млн. евро – това са символични цени. Разбира се, те ще трябва да бъдат поддържани. – Не са ли за скрап, след като са на такива ниски цени? \n– Не са за скрап, защото ако решиш да ги купуваш на цени за втора ръка ще трябва да платиш поне 10 пъти повече, а тъй като някои европейски държави имат практиката, когато въоръжението им навърши определена възраст, да се търси политически партньор, на когото се продават на символични цени. Преди 10-12 години Федерална Република Германия ни е предлагала цяла ескадрила модернизирани МиГ-29 от бившата ГДР за по 1 евро на самолет. Ние тогава понеже сме били много велики и сме искали още тогава да придобиваме нова модерна западна техника, сме ги отказали. Тези самолети ги е закупила Полша на същата символична цена. – В момента Полша използва ли тези самолети? \n– Естествено, че ги използва до ден днешен – ремонтирани, модернизирани и съвместими с изискванията на НАТО. Първото предложение е било към България, само че ние тогава сме казали: „Не, ще купуваме западна техника“. – В този смисъл, какъв беше проблемът нашите самолети МиГ по същия начин да ги ремонтираме и модернизираме? \n– Точно това правим, само че не ги придобиваме за по 1 евро. Те са си наши и си плащаме за ремонт и модернизация. – Защо и ние не сме ги направили съвместими в такава степен с изискванията на НАТО, в каквато са в Полша. \n– Не сме ги направили, защото през всички тези години назад при липсата на пари някой е искал да купува изцяло нови самолетите. А сме могли да го сторим по същия начин. Да не говорим, че една част от самолетите МиГ сме ги унищожили – вадели сме части от тях и те са канибализирани – през всичките тези години сме успявали да унищожим огромна част от техниката си, такава каквато и до сега се използва в други държави на НАТО. От 40 самолета Су-25, към днешна дата имаме 14. Цялата ни авиация с МиГ-21 е унищожена – нарязана и окачена по селските мегдани. Румъния и Хърватия все още ползват МиГ-21. – Как стои въпросът с МиГ-29, там колко сме унищожили? \n– По-малко бройки, защото сме имали по-малко количество. В цялата ни авиация в момента нямаме нито един МиГ-21, можете да ги намерите по селските мегдани или в африкански държави, продавани и изнасяни. Същото се случва и със самолетите ни МиГ-23 – нито един, отново всички са нарязани на парчета. От 2400 танка са останали 302 – за справка Гърция имат 1800. – Какво правим с МиГ-овете, чиито двигатели бяха ремонтирани в Полша, нали имаше проблем с издаването на сертификата за безопасност? \n– Поляците получиха предупреждение от руската страна, че нямат право да ремонтират самолети на трети страни, а имат лиценз да ремонтират само своите. Поляците бяха така любезни още преди повече от 2 години и половина да ни съобщят този факт. Когато аз станах министър получих писмо от тях, че те не могат да продължат ремонта на нашите МиГ-ове. Затова се принудихме да търсим вариант за ремонт в Русия. Аз избрах варианта с директен договор с РСК-МиГ, без посредници от българска и руска страна, за да може за парите, които имаме да свършим повече работа, а не да изтичат в комисионни на посреднически фирми. Ремонтирахме самолетите Су-25, имаше много гласове – защото имаме способности, които сме заявили в НАТО и на тези самолети разчита нашата авиация, има ги и в разчетите на НАТО. Давам примери за това какво сме унищожили – в момента в България няма нито един танк Т-55. Всъщност, има един останал за обучение на курсантите във Велико Търново. Може би и някъде в музей. – Нали подарихме танкове на Република Северна Македония? \n– Говоря за 2400 танка официално собственост на българската армия, а реално 3200, защото се оказа, че има доста укрито въоръжение. Изтокът и Западът подписват споразумение за разоръжаване и укриват въоръжения. В момента в България има 302 танка – нито един танк Т-55, в същото време закупени от частни фирми и се изнасят навън. Десетилетия наред в главата на българските политици е било как да унищожават техника – няма да говоря за ракетите и друго въоръжение, което ни правеше сериозна военна сила. Разбирането в главите на нашите политици е било такова, че да се харесаш на някой навън, трябва да унищожиш собствената си армия. Това приключи преди две години и половина. Всичко, с което ние разполагаме и е годно и качествено за употреба, се ремонтира и поддържа – така както правят всички нормални държави в света. Те могат да подарят, но не унищожават, за да се харесат. – Успяхте ли да вдигнете хеликоптерите, за които Борисов твърдеше, че са приземени? \n– Бяха приземени, само че тази година излязоха два Ми-17 от ремонт от нашето предприятие ТЕРЕМ-Летец. Те освен за нуждата на армията се използват и за гасене за пожари. Излезе един от хеликоптерите Ми-24 – т. нар. летящ танк за поддръжка на сухопътни операции, за който ни завиждат дори и американците. Има сключен договор и за самолетите Л-39, а Пилатус-те бяха ремонтирани. Във военноморския флот беше придобит още един хеликоптер „Дофин“, използван за разузнаване и спасяване по време на морски операции. Всички платформи в авиацията – хеликоптери, самолети, било изтребители или бомбардировачи, се възстановяват и ремонтират, като ще бъдат използвани доколкото позволява жизненият им цикъл, а това са следващите 7 до 10 години. Вместо да даваме милиарди за купуването веднага на нови. Това няма как да се случи – данъкоплатецът няма да понесе тази финансова тежест. По-добре за 80 млн. лева да ремонтираме 8 самолета Су-25, които са прекрасни, отколкото да дадеш за 8 самолета милиард и половина лева. В целия Източен блок само ние имаме Су-25, поляците ползват по-старата модификация Су-22. Другото, което може да се похвалим е че за трета поредна година се увеличават заплатите на военнослужещите, а това вдига самочувствието им и прави професията доста по-привлекателна. Тази година за втора поредна година се обръща тенденцията – години наред хората, които напускаха армията бяха повече от тези, които постъпваха. Беше се натрупал некомплект от над 5000 човека. Тази година хората, които са постъпили са с 320 повече от напусналите. Има достатъчно основания за самочувствие, че е свършена доста работа. – Тук няма как да не попитам и как стои въпросът с качеството на хората, които постъпват в армията, защото имаше момент, в който трябваше да се опростяват психологическите тестове за тях? Кандидатстваха хора, които бяха безработни и армията бе шансът им… \n– Нова работа си търси този, който е безработен. Човек, който е ядрен инженер и взима 5000 лева заплата едва ли ще дойде да работи за 1200-1500 лева в армията като редник или ефрейтор. Никога не са опростявани тестовете и никога не са сваляни критериите за подбор на военнослужещия. Ако преди две години на конкурсите за военнослужещи за едно място се явяваше 1 или под 1 човек, сега средно се явяват 2,3 човека, т.е. кандидатстват два пъти повече, при положение, че в момента в България безработица няма. Всички места са запълнени във Военновъздушните сили (ВВС) от всичките 77, които бяха обявени тази година. Специално във ВВС кандидатстваха повече хора – 3,5 човека кандидатстват за едно място. Вижда се, че се издига престижа на военната професия, а това привлича хора да търсят реализация в тази сфера. – Има ли начин да се върнат поне част от социалните придобивки на военните, които им бяха отнети като жилища, работа на втория човек от семейството, детска градина и т.н.? \n– Съществуват няколко детски градини в големите гарнизони, които покриват нуждите. В София, обаче, има дефицит на местата за детски градини, но той касае и другите граждани. Столицата се пренаселва и строителството на детски градини както от страна на общината, така и от наша не смогва на нуждите. Това, което е задача за следващата година е решаване на жилищните проблеми. Министерството на отбраната има много имоти с отпаднала необходимост, които вместо да бъдат продавани или подарявани на общини, а те да продават и да печелят пари от тази работа, могат там където има жилищни нужни, да се реагира. При нас има система и се знае колко са картотекираните за жилища. Тази година сме ремонтирали 150 жилища, които с години наред стояха без ремонт и незаети. Повечето са в София и са дадени на работещи хора в армията. Моята идея е част от тези имоти на територията на София, Пловдив, Варна и Бургас, както и на градовете, в които има гарнизони, т.е. има военнослужещи, да бъдат обявени конкурси и да бъдат дадени срещу отстъпено право на строеж, т.е. да получаваме построени жилища, защото ние нямаме собствен ресурс да строим или купуваме жилища. Ако купиш, можеш да купиш между 20 и 50, но те не стигат, защото само в София картотекираните са 2000 души. Затова на базата на тези празни имоти, на които плащаме данъци и даваме пари за охрана, се разработва програмата, която е почти готова. Така имотът се дава – обявява се по Закона за обществените поръчки и този, който даде най-добри условия с обезщетение в недвижима собственост под формата на апартаменти, или имоти, в които могат да бъдат построени и детски градини, печели. За да могат военнослужещите, които живеят в един блок сутрин да тръгват, да оставят детето на партерния етаж, където ще е детската градина, след това да отиват на работа, а вечер да го приберат. – Това звучи като една хубава мечта. \n– Това не е мечта, а нещо, което ще стане реалност. Мечтите се случват, когато човек има желание и работи. Другото нещо, което е имаме много имоти атрактивни по морето. Вместо да ги подаряваме на общини, каквато беше практиката на министрите преди мен, една част от тях ще бъдат продадени и парите ще бъдат инвестирани в жилища или в ремонт за казарми. В региони като Созопол или въобще на юг, където има празни и големи имоти, също под формата на отстъпено право, ще искаме да получим изградена хотелска част, в която военнослужещите да почиват. В последните 30 години бяха разпродадени много от базите. Някои от тях може би са заслужавали да бъдат продадени, другите просто е трябвало да бъдат поддържани, а не продадени срещу жълти стотинки. За каквато и цена да продадеш един квадратен метър, ще е много по-евтино, отколкото за купиш жилищен квадратен метър. – Какви са плановете Ви по отношение на една от най-добрите болници в София, която така или иначе е отговорно Вашето министерство, става въпрос за ВМА? \n– Както виждате, миналата година още ВМА изплати всичките си задължения. Днес Военномедицинска академия е болница, която няма задължения. Много правилно отбелязахте тя е една от най-добрите болници в България. Търсена е както за спешни случаи, така и за лечение. Болницата е в добро състояние, като и тази година сме отделили необходимите средства за ремонт, поддръжка и купуване на нова апаратура. Искам да благодаря на моя колега министър на финансите Владислав Горанов, който тази година осигури целеви средства извън в бюджета на Министерството на отбраната за купуването на модерен и нов ядрено магнитен резонанс и скенери, които вече функционират. ВМА от миналата година няма никакви задължения, а тази година е в още по-добро състояние. – В личен план каква очаквате да бъде 2020 година и предстои ли да издадете нова книга? \n– Нямам много време за мои книги, но има една, която бях подготвил преди 2-3 години, след това я зарязах, за да напиша книгата за Тодор Александров, сега имам намерение около новогодишните и великденските празници, когато се събират по няколко дни почивка, да я редактирам и да я пусна за издаване в средата на следващата година. – Каква е книгата? \nТя е свързана с темата Македония и е най-вече за публиката в Република Северна Македония, която трябва да види, че ВМРО е била общобългарска организация, тя е за онези 136 войводи и ръководители във ВМРО, които раждани в Стара България, в свободните предели – в Тракия, в Добруджа, в Северна България, но са се борили за свободата на своите сънародници в Македония. Много малко хора знаят, че Илинденското въстание се провежда, когато председател на ВМРО е Иван Гарвалов, който не е роден в Скопие, а в Стара Загора. Много хора също не знаят, че един от тримата члена на централния комитет по времето на Иван Михайлов е Владимир Куртев е бесарабски българин. Онези в Скопие, които търсят своята идентичност, виждайки, че близо 30-40% от ръководителите на ВМРО в исторически план са били от свободните български предели и от други български области, би следвало да разберат, че ние сме един народ и тази глупава реторика и търсене на изкуствени, фалшиви идентичности от времето на Александър Македонски, просто не се връзват с историческите факти. Но това са моите амбиции в областта на историята. – Какво е пожеланието ви за читателите на вестник „Труд“ за новата година?  \n– Пожелавам на вашите читатели преди всичко здраве и както имаше един девиз на вестник „Труд“ – с труд всичко се постига. Нека не го забравяме. Нашият гост \nКрасимир Каракачанов е роден е на 29.03.1965 г. в гр. Русе. През 1990 г. се дипломира като магистър по история в СУ “Св. Климент Охридски”. От 2014 г. е доктор по международно право и международни отношения. Член е на Македонския научен институт – гр. София. През 1998 г. завършва първия курс на Училището за политика с обучение в Москва и Страсбург. Председател е на ВМРО . Бил е депутат в 38-ото, 40-ото, 43-ото и 44-ото НС. Избран за вицепремиер по обществения ред и сигурността и министър на отбраната на 4 май 2017 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tКрасимир Каракачанов, вицепремиер и министър на отбраната, пред „Труд“: Купуваме два миночистача на символична цена от 2 млн. евро\t\t\t"}
{"url": "https://trud.bg/%d0%bc%d1%8a%d0%b6-%d0%b5-%d1%83%d0%b1%d0%b8%d1%82-%d0%bf%d1%80%d0%b8-%d1%81%d0%b1%d0%b8%d0%b2%d0%b0%d0%bd%d0%b5-%d0%b2-%d1%88%d0%b8%d0%b2%d0%b0%d1%87%d0%b5%d0%b2%d0%be-%d1%82%d1%80%d0%b8%d0%bc%d0%b0/", "text": "39-годишен мъж от град Шивачево е бил убит при сбиване, съобщават от ОДМР-Сливен. Сигналът за инцидента е получен на 28 декември, малко преди 21 часа. След възникнал конфликт между група лица в ромската махала на града е причинена смъртта на 39-годишен мъж. От проведените оперативно-издирвателни действия за извършено престъпление са задържани двама мъже на 24 и 27 години и непълнолетно 16-годишно момче. За случая е уведомена Окръжна прокуратура-Сливен. Тримата са привлечени като обвиняеми и са задържани за срок от 72 часа. Предстои да бъде разгледано искане за тяхното постоянно задържане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tМъж е убит при сбиване в Шивачево, трима са задържани\t\t\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bd%d0%b5%d1%81%d0%b5%d0%b1%d1%8a%d1%80-%d0%b8%d0%b7%d0%bb%d1%8f%d0%b7%d1%8a%d0%bb-%d0%bd%d0%b0-%d1%81%d0%b2%d0%be%d0%b1%d0%be%d0%b4%d0%b0-%d1%81/", "text": " срещу гаранция от 50 хиляди лева, съобщава  . Прокуратурата не е протестирала мярката му за неотклонение и тя е станала окончателна. Интересното е, че новото решение за свободата на Димитров идва само седмица, след като Апелативният спецсъд отказа да го пусне. Мотивът тогава беше, че може да повлияе върху свидетели. Николай Димитров беше задържан преди местните избори, а по-късно и обвинен за търговия с гласове. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tКметът на Несебър излязъл на свобода срещу гаранция от 50 000 лева\t\t\t"}
{"url": "https://trud.bg/%d0%b4%d0%b2%d0%b5-%d0%be%d1%82-%d1%82%d1%80%d0%b8%d1%82%d0%b5-%d0%b3%d0%bb%d0%b0%d0%b2%d0%b8-%d0%bd%d0%b0-%d0%bd%d0%b5%d0%be%d0%bb%d0%b8%d0%b1%d0%b5%d1%80%d0%b0%d0%bb%d0%bd%d0%b8%d1%8f-%d0%b7%d0%bc/", "text": "Бъдещето принадлежи на свободните народи и свободните хора Светът е на прага на големи промени. Неолибералният глобализъм – отровната симбиоза между неолибералната икомическа доктрина, неоконсерватизмът и прогресивната политика на идентичностите – установи една политическа реалност, която изглеждаше монолитна като гранитен блок. От времената на Рейгън и Тачър по света се установи консенсусът, че неолибералният глобализъм е безалтернативен. Няма друг прочит на света освен този на неограничаемия глобализъм, който икономически диктува на суверенните държави какво и как да правят, разпределя политическото влияние по реда на разбирането за Вашингтон като глобален имперски център и като за капак подменя ценностите с дебати в обществото в името на вредната „политика на идентичностите“. В момента две от трите глави на ламята на неолибералния глобализъм са зашеметени и извън играта. С идването на Доналд Тръмп на власт започна бавният, но сигурен процес по демонтаж на неолибералния глобализъм. Както вече стана дума, тази идеологическа конструкция се крепи на три колони, които са в процес на деконструкция. Първата крачка беше да се преосмислят постулатите на неолибералната икономика. Това икономическо разбиране диктува, че пред капитала не трябва да има никакви ограничения – суверенните държави са пречка пред суперкласата на мултинационалните корпорации. С цел да намали ролята на демократичния контрол, неолибералната икономическа мисъл създаде т. нар. „споразумения за свободна търговия“. От Трансатлантическото партньорство за търговия и инвестиции (TTIP), което ние от Института за модерна политика в наш специален доклад нарекохме „път към корпоративното робство“, през Транстихоокеанското парнтьорство (TPP) до Северноамериканското споразумение за свободна търговия (NAFTA), този тип документи вкратце имаха за цел да „прескочат“ суверенните държави и да ги подменят с безлика транснационална бюрокрация. Търговските отношения вече не трябваше да се базират на свободно договаряне между свободни държави, а да се сложат в рамка, да се ограничат възможностите за икономически маневри от страна на различните икономически агенти и тази конструкция да се постави изцяло в полза на транснационалните корпорации. С идването на Доналд Тръмп тези „хартиени пранги“ бяха изхвърлени. Преговорите по Трансатлантическото споразумение бяха прекратени, Америка се изтегли от Транстихоокеанското споразумение, с което същото бе лишено от съществен смисъл, а NAFTA бе изхвърлена в коша, за да се постигне историческото Споразумение САЩ-Мексико-Канада. Международното икономическо поведение на САЩ вече се диктува от баланса между интересите на различните политически и икономически играчи. Това многократно сработи в полза на Белия дом. Един от последните такива случаи беше по отношение на Ердоган и действията на Анкара в Сирия, за което имах възможност да изразя пространна позиция на страниците на флагмана „Труд“. Все още има доста да се направи, за да се изреже изцяло неолибералната икономическа доктрина, но основното е вече направено. Тази глава на триглавата ламя на неолибералния глобализъм е най-малкото зашеметена и в момента не бълва от своя огън срещу свободните народи по света. Втората колона на неолибералния глобализъм – неоконсерватизмът, също е в състояние на „нокаут“. Неоконсерватизмът като политическо течение бе създаден от троцкистите, които „емигрираха“ в Републиканската партия по времето на Рейгън. Тази политическа идеология в краткост казва, че светът се управлява от Вашингтон, а останалите геополитически играчи се делят на три категории. В първата е привилигированата периферия – ЕС, Австралия, Канада, Нова Зеландия и пр. Това са регионални играчи, чието благоденствие се дължи на близостта до имперския център във Вашингтон. Във втората категория са враждебните на САЩ държави – най-вече Русия, но и не само. Третата категория са страни, в които имперският център има ситуационни интереси, или такива изцяло отсъстват – т. нар. Трети свят. С идването на Тръмп неоконсерватизмът е подменен на институционално и политическо ниво с ново разбиране за света, което се базира на баланса на отношенията между трите глобални суперсили – САЩ, Русия и Китай. На Вашингтон не се гледа вече като глобален хегемон и световен жандарм, а като на най-великата държава в човешката история, която обаче има за цел не да ръководи световните дела, а да дава пример. Преди Тръмп Америка налагаше разбиранията си с „огън и меч“. Днес Америка плавно ограничава намесата си по света, подкрепя и помага там, където е поканена, и ревниво брани вътрешните си интереси без да праща войски да „демократизират“ планетата. В момента неоконсерваторите са буквално „изчегъртани“ от Републиканската партия. Подкрепата за Тръмп в редиците на консерваторите е феноменална. Дори в Демократическата партия „ястребите на войната“, макар и по-бавно, но вече губят позиции. След изборната катастрофа на Хилари Клинтън все по-трудно ще става на тази идеологическа позиция да привлича и получава подкрепа. С други думи – неоконсерватизмът също е зашеметен, две от трите глави на ламята са „аут“. Единствената глава на триглавия змей на неолибералния глобализъм, която все още хапе и бълва огън, е политиката на идентичностите. Това левичарско разбиране, което носи в себе си джендър идеологията, радикалната расова теория и всички други налудности на американската и британска левица, е все още активно, макар и в ступор от изваждането от оборот на другите два стълба на неолибералния глобализъм. Пропагандата на Холивуд, доминацията на тази идеология в мейнстрийм медиите и сред говорителите на разни знайни и незнайни неправителствени организации, все още дава тласък и енергия на неолибералния глобализъм. Политиката на идентичностите е в основата на екстремното желание на „елитите“ да изведат пред скоби всяко истинско или въображаемо малцинство. След краха на финансовата олигархия от 2008 г. на елитите им трябваше с нещо да подменят легитимните дебати за безработицата, класовите различия и екстремните неравенства. Какво по-удобно от това да внушат на хората, че големият проблем на обществата е в коя тоалетна да ходят трансджендър хората? Или дали Джеймс Бонд не трябва да е жена, при това чернокожа, „за да има равенство“? Или това каква „квота“ от това, онова или третото малцинство следва да фигурира в списъка на персонала на всяка фирма, за да е тя „включваща“? Тези периферни и често откровено глупави дилеми създадоха необходимата основа за дебати. Едните казват как трябва да „има равенство“ (което елитите разбират не в смисъла на „равен старт“, а в смисъла на „равен резултат“, което е съвсем друго кино), докато другите критикуват и оспорват тези налудности. И докато си говорим по тези въпроси, суперкласата си прави каквото си иска и бере плодовете на нашето разсейване. В Америка, а оттам и по света, върви идеологическа война за демонтажа на неолибералния глобализъм. Брекзит, отхвърлянето на Истанбулската конвенция у нас и в доста европейски държави, спирането на дрънченето на оръжия край руската граница, деескалацията на напрежението на Корейския полуостров, усмиряването на Китай, развръзката в Сирия, както и почти всички други големи геолиполитически, а оттам и национални процеси могат да се разберат най-добре, ако се поставят на тази плоскост. Почти във всеки конфликт двата основни лагера са или на страната на суверенните държави, или на страната на неолибералния глобализъм. Това е големият идеологически разлом на XXI век, останалото са подробности. И понеже САЩ е в основата на тези процеси, затова войната, която неолибералите водят срещу Доналд Тръмп, е толкова ожесточена. Затова са и тези дребнави опити за импийчмънт, затова е денонощната пропаганда срещу Белия дом. В момента две от трите глави на змея на неолибералния глобализъм са нокаутирани. Неолибералната икономическа мисъл е в ступор след краха на транснационалните споразумения. Неоконсервативният глобализъм е в процес на изчегъртване от високите етажи на властта. Остава само да се даде окончателен отпор и на политиката на идентичностите, за да може след като всички глави на змея са зашеметени, да бъдат и отсечени. Време е неолибералният глобализъм да отстъпи от световната сцена и да заеме мястото си в музея. Бъдещето принадлежи на свободните народи и свободните хора. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tДве от трите глави на неолибералния змей са зашеметени\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%be%d0%b9-%d0%ba%d0%be%d0%bb%d0%ba%d0%be-%d0%be%d1%82%d1%87%d0%b5%d1%82%d0%b5-%d1%87%d0%b5-%d0%b5-%d0%b8%d0%b7%d1%85%d0%b0%d1%80%d1%87%d0%b8%d0%bb-%d0%b2/", "text": "Сметната палата публикува отчетите на участниците в Местни избори 2019 за приходите и разходите в предизборната кампания. ГЕРБ  отчита похарчени 2 011 497,89 лв. с произход изцяло от държавната субсидия за партията, дадени почти изцяло за „външни услуги“, от които близо половин милион за медии. Коалиция „БСП за България“  отчита 1 211 310,37 лв. разходи за кампанията, половината от които „собствени средства“, без да е уточнено колко са от субсидията (БСП е най-големият длъжник на надвзета издръжка, като има да възстановява още близо 3 млн. лв., бел. ред.). Останалите приходи са от дарения и средства на кандидатите. Разходите за „външни услуги“ са над 1,1 млн. лв., от които за медии са близо 600 хил. лв. ДПС  е похарчило 890 233,11 лв., изцяло от субсидията, над 700 хил. лв. от които за „външни услуги“, но под 300 хил. лв. за медии. „Атака“  отчита 349 960 лв. разходи, повечето от субсидията, почти изцяло похарчени за медии. НФСБ  е записал в отчета си сумата 123 029 лв., също почти изцяло от субсидията. 117 хил. лв. са дадени за „външни услуги“, от които за медии – 68 хил. лв. ВМРО  е отчело 661 554,54 лв., от които 600 хил. лв. от субсидията. С изключение на няколко дребни суми, парите са похарчени за медии. „Воля“  отчита 141 617 лв., 92 хил. лв. от които от субсидията. 140 хил. лв. са дадени за „външни услуги“, от които 87 хил. лв. за медии. Инициативният комитет на  Мая Манолова  е отчел 229 749,9 лв. разходи. 63 хил. лв. са пари и стойността на стоки и услуги, предоставени от членове на комитета, 20 хил. лв. – на кандидатката на кмет на София, останалите – дарения. Над 171 хил. лв. от набраните средства са дадени за медии. Отчетите на всички участници – партии, национални и местни коалиции и независими кандидати – са  . Сметната палата има 6-месечен срок да провери приходите и разходите. Одитът е по документи на базата на извлечения от банковите сметки за кампаниите на всеки един участник, през които по закон трябва да минава всяка сума над 1000 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tВижте кой колко отчете, че е изхарчил в кампанията за местните избори\t\t\t"}
{"url": "https://trud.bg/%d1%81%d0%be%d1%81-%d0%be%d0%ba%d0%be%d0%bd%d1%87%d0%b0%d1%82%d0%b5%d0%bb%d0%bd%d0%be-%d0%bf%d1%80%d0%b8%d0%b5-%d0%bf%d0%be-%d0%b2%d0%b8%d1%81%d0%be%d0%ba%d0%b8-%d0%b4%d0%b0%d0%bd%d1%8a%d1%86%d0%b8/", "text": "Столичният общински съвет прие предложението на кмета Йорданка Фандъкова за по-високи данъци за автомобилите. Предложението мина с 31 гласа „за“, 22 „против“ и 1 „въздържал се“. По-високи данъци ще плащат собствениците на коли в София с  . За най-масовите коли данъкът ще бъде с около 7-40 лв. по-скъп. Собствениците на най-мощните автомобили пък ще плащат с 26 лв. повече. Предложението влиза в сила от 1 януари 2020 г. Очакванията са увеличението да вкара в бюджета 18 милиона, които да бъдат вложени в градски транспорт и озеленяване. Според Фандъкова предложението е в подкрепа на целта за по-качествен въздух. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tСОС окончателно прие по-високи данъци за автомобилите от 1 януари\t\t\t"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%be%d1%82-1-%d1%8f%d0%bd%d1%83%d0%b0%d1%80%d0%b8-%d1%82%d0%be%d1%87%d0%ba%d0%b0%d1%82%d0%b0-%d0%b7/", "text": "От 1 януари 2020 година се променя входната точка за доставка на природен газ за България. „Булгаргаз” ЕАД ще получава природен газ на пункт за доставка  „Странджа“. До сега входната точка за страната бе Негру Вода. Това обяви на брифинг министърът на енергетиката Теменужка Петкова. В пресконференцията участваха и изпълнителните директори на „Български енергиен холдинг“ ЕАД г-н Жаклен Коен, на „Булгаргаз“ ЕАД г-н Николай Павлов и на „Булгартрансгаз“ ЕАД г-н Владимир Малинов.  “В резултат от постигнатите договорености между „Булгаргаз“ ЕАД и ООО „Газпром експорт“, доставните цени за българските битови и индустриални потребители на природен газ ще намалеят с близо 5% на годишна база. Тази икономия се дължи на отпадането на разходите за достъп и пренос през територията на Република Румъния в размер на 76 млн. лева, които през предстоящата година няма да бъдат заплащани от „Булгаргаз“ ЕАД и от българските потребители на природен газ”, обяви енергийният министър Петкова по време на брифинга. Очаква се българският доставчик “Булгаргаз” да реализира положителен финансов резултат в приблизителен размер на 4.6 млн. лева за 2019/2020 газова година от заплащане на по-ниските тарифи, обявени от „Булгартрансгаз“ ЕАД на вход „Странджа“.  По думите на министър Петкова от 2-ри януари на платформата за търговия на „Газов хъб Балкан“ ЕАД стартира многостранна търговия на организирания борсов пазар, в т.ч. краткосрочен сегмент (spot), дългосрочен сегмент и брокерска услуга. „Това ще даде възможност за пълна либерализация на пазара на природен газ у нас“, подчерта тя.  За първи път през тази година „Булгаргаз“ проведе няколко търга и сключи договори за доставки на втечнен природен газ, включително и от САЩ, в размер на общо 403 млн. куб. м. За месец януари са договорени още 100 млн. куб. м. втечнен природен газ.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tТеменужка Петкова: От 1 януари точката за доставка на руски газ  ще е „Странджа 2“\t\t\t"}
{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%b6%d0%b0%d0%bb%d0%b1%d0%b8-%d1%81%d1%80%d0%b5%d1%89%d1%83-%d1%84%d0%b8%d0%b7%d0%b8%d1%87%d0%b5%d1%81%d0%ba%d0%b8%d1%82%d0%b5-%d0%bc%d0%b0%d0%b3%d0%b0%d0%b7/", "text": "“Български пощи” губили пратки от Китай  Срокът до 14 дни за връщане на стока не важи за билети за концерт, влак или самолет Офлайн търговците са по-проблемните и повечето оплаквания, които сме получавали, са срещу тях, това обяви Пейо Майорски от Инициативния комитет за защита на потребителите пред “Труд”. “Онлайн търговецът, който иска наистина да развива бизнес, знае, че доверието е в основата на развитието на дейността му. Ако подведе клиентите, негативните отзиви много бързо ще се разпространят в онлайн пространството. Самите платформи за масова търговия или за туристически услуги ползват рейтингова система, чрез която клиентът определя дали е доволен”, обясни Майорски и допълни, че при физическите магазини това липсва. От комитета напомнят, че съгласно разпоредбите на ЕС, ако купите стоки от физически магазин, нямате право да ги върнете, да замените или да ви бъде възстановена заплатената сума. За да се случи това, тя трябва да е дефектна. Възможността клиентът да върне стока от такъв магазин е въпрос на фирмена политика и затова е добре клиентът предварително да знае какви са правилата на собственика на магазина. Има компании, особено международните вериги, които доброволно позволяват на клиентите да връщат или заменят стоки в рамките на определен период от време при представяне на касовата бележка. Обикновено е между седмица и месец. 14-дневният срок, в който клиентът, без да обяснява защо, има право да върне купената стока или услуга, важи само за онлайн поръчки или покупка от разстояние – по телефона или по каталог. “Според европейските правила има стоки и услуги, за които този срок не важи и не може да бъдат върнати, освен ако търговецът се съгласи. Например билети за самолет, влак или за концерти. Ние ще настояваме в бъдеще потребителите да могат да сменят безплатно имената на самолетните билети без такса до 3 дни преди полет”, допълни Пейо Майорски. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tПовече жалби срещу физическите магазини\t\t\t"}
{"url": "https://trud.bg/%d1%87%d1%83%d0%b6%d0%b4%d0%b5%d0%bd%d1%86%d0%b8%d1%82%d0%b5-%d1%81%d0%b0%d0%bc%d0%be-%d1%81-%d0%b0%d0%b3%d0%b5%d0%bd%d1%82%d0%b8-%d0%b2-%d1%81%d1%82%d1%80%d0%b0%d1%82%d0%b5%d0%b3%d0%b8%d1%87%d0%b5/", "text": "Текстовете са за обществено обсъждане Чужденци ще могат да влизат в стратегическите ни обекти само с оторизиран агент на ДАНС. Това е записано в Проект на Постановление на Министерския съвет за изменение и допълнение на Правилника за прилагане на Закона за Държавна агенция „Национална сигурност” (ППЗДАНС), който е публикуван за обществено обсъждане. В мотивите е записано, че е налице „необходимост от регламентиране в ППЗДАНС на ред, по който представителите на международни организации, свързани с изпълнението на международни договори, по които Република България е страна, посещават стратегическите зони на стратегическите обекти и зоните, свързани с изпълнението на стратегически дейности”. В поправките е разписано, че „представителите на международните организации се придружават от служител”, както и че с тях ще се „повиши сигурността при посещаване и при предоставяне на разрешение за работа в стратегическите зони на стратегическите обекти”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tЧужденците само с агенти в стратегическите обекти\t\t\t"}
{"url": "https://trud.bg/%d0%bc%d0%be%d0%bc%d0%b8%d1%87%d0%b5-%d0%b8%d0%b7%d1%87%d0%b5%d0%b7%d0%bd%d0%b0-%d0%b1%d0%b5%d0%b7%d1%81%d0%bb%d0%b5%d0%b4%d0%bd%d0%be/", "text": "Момиче от Камено е изчезнало. За това съобщи бащата на единадесетокласничката Михаела Иванова- Янчо Иванов. Михаела е в 11 клас на бургаското училище „Димчо Дебелянов“. Занимава се с музика, пее странджански песни, разказа пред „Труд“ бащата. Михаела е напуснала дома си в неделя, около 09 ч. и оттогава близките ѝ не могат да се свържат с нея.Тя е облечена е с кафяво яке, с качулка, черен анцунг, черни маратонки, с розов куфар на колелца и раница. „Съсипан съм от мъка и от притеснение“, каза бащата Янчо Иванов. Той разкри, че напоследък абитуриентката е слушала турска музика, срещала се с някакъв мъж Ибрям от Бургас. Преди две седмици е изчезнала и приятелката и, която до момента е в неизвестност. Говори се, че е избягала в Германия, каза още Иванов. Близките и полицията призовават всеки, който види момичето или узнае нещо за нея, да се обади в МВР. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tМомиче изчезна безследно\t\t\t"}
{"url": "https://trud.bg/%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b7%d0%b0%d1%82%d0%b2%d0%be%d1%80%d0%b8-%d0%bf%d1%80%d0%b8%d1%81%d1%82%d0%b0%d0%bd%d0%b8%d1%89%d0%b5%d1%82%d0%be/", "text": "Бургаското пристанище е затворено за маневри заради силен вятър. Поривите са от север, северозапад. Забранено е движението на всички видове плавателни съдове в залива. По данни на метеорологичната служба, сутринта скоростта на вятъра е била до 15 метра/секунда, с очакване се да се усили следобед. В момента в порта се товари кораб със селитра. Докато вятърът е до 15 метра в секунда, товарните дейности вървят, при превишение на тази скорост, и те ще бъдат спрени, казаха от пристанищната администрация. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tСилен вятър затвори пристанището\t\t\t"}
{"url": "https://trud.bg/%d0%bd%d0%b0%d0%b4-120-%d0%b0%d1%80%d1%82%d0%b5%d1%84%d0%b0%d0%ba%d1%82%d0%b8-%d0%b2-%d0%b4%d0%b2%d0%be%d1%80%d0%b5%d1%86%d0%b0-%d0%b2-%d0%b1%d0%b0%d0%bb%d1%87%d0%b8%d0%ba-%d1%81%d0%b0-%d0%bf%d1%80/", "text": "Над 120 артефакти, разположени в откритите пространства на архитектурно-парковия комплекс „Двореца” в Балчик, са включени в регистъра на Националния исторически музей и са признати за национално богатство. Стотиците уникални културни ценности в бившата лятна резиденция на румънската кралица, която се шири на 183 дка, са датирани, заснети, оценени и включени в регистъра на НИМ, съобщи пред медиите директорът на Държавния културен институт Жени Михайлова. Сред тях са архитектурни елементи, каменни пластики, питоси, вази, надгробни плочи, кашпи, които са от римско време, от Средновековието до създадените от началото на миналия век артефакти. Дейностите по идентификацията им е приключила тази година и са станали възможни с подкрепата на директора на НИМ доц.Бони Петрунова и заместника й проф.д-р Иван Христов, които са изпратили специалисти да оценят движимите ценности в Двореца. През новата година голяма част от тях ще бъдат застраховани. Сред произведенията на каменната пластика е тронът от розово-бял мрамор, украсен с глави на лъвове и донесен от Флоренция за кралица Мария. Предполага се, че той е принадлежал на римски патриций. Не по-малко ценна е майоликата до Сребърния кладенец, която владетелката е донесла в лятната си резиденция от Италия. Оригинални са и воденичните камъни, всеки по 1.5 тона, които е трудно да се повдигат от 20 човека. Това, което отличава Двореца в Балчик от другите културни комплекси у нас и по света, е, че тук всички архитектурни и паркови елементи са оригинални, а не копия или реплики, посочи Жени Михайлова. Тя би тревога, че има случаи да се чупят каменни плочи и дори да изчезват части от уникалните алеи. „Наскоро забелязахме, че се изнасят каменните плочи от настилката край бунгалата, някои от които са по 2 метра. Нито мога да гадая, нито искам да пророкувам кой и закъде ги изнася, но това не бива да остава безнаказано“, заяви Михайлова. Според нея е изключително важно артефактите да бъдат запазени за поколенията. В архитектурно-парковия комплекс, който е паметник на културата, има 46 вили и други сгради. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tНад 120 артефакта в Двореца в Балчик са признати за национално богатство\t\t\t"}
{"url": "https://trud.bg/%d0%be%d0%b1%d1%89%d0%be%d0%b3%d1%80%d0%b0%d0%b4%d1%81%d0%ba%d0%be-%d1%87%d0%bd%d0%b3-%d0%b2-%d1%88%d1%83%d0%bc%d0%b5%d0%bd-%d1%81-%d0%bc%d1%83%d0%b7%d0%b8%d0%ba%d0%b0-%d0%b1%d0%b0%d0%bd%d0%b8%d1%86/", "text": "Община Шумен организира общоградско посрещане на 2020-та година. Оркестър „Орфей“ с ръководител Георги Янев и солисти Пепа Янева и Ани Богданова са поканени да свирят и пеят за доброто настроение на шуменци и гостите на града в новогодишната нощ на 31-ви декември. Концертът е на откритата сцена, която ще бъде изградена пред сградата на община Шумен, а началото е в 22.00 часа. Точно в 00.00 часа настъпването на Новата година ще бъде ознаменувано с празнична заря, народна музика и хора. Ще има баница с късмети и чаша вино. Участниците в общоградското празненство – изпълнители и публика, ще се включат и в традиционното Дунавско хоро. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tОбщоградско ЧНГ в Шумен с музика, баница и вино\t\t\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d0%b5%d0%bb%d1%87%d0%b5%d0%b2-%d0%b2%d1%81%d0%b8%d1%87%d0%ba%d0%b8-%d0%b2%d0%b8%d0%bd%d0%be%d0%b2%d0%bd%d0%b8-%d0%b7%d0%b0-%d0%bf%d1%80%d0%be/", "text": "В последно време наши политически опоненти и заинтересовани среди правят така, че цялата вина за проблема с водата в Перник да се препише на ГЕРБ. През последните 3 десетилетия ГЕРБ е управлявал Перник само 4 години. Освен това главният водопровод, магистралният водопровод, както и пречиствателна станция номер 1, на която започваме ремонт в момента, са строени през 50-те години на миналия век. Няма такива съоръжения, които да имат толкова дълъг експоатационен срок. В същото време през 2014 г. ВиК са изтеглили 2.5 млн. лева кредит за ремонт на магистралния водопровод и участъци в града. Сега се извършва проверка. Когато тя приключи, ще бъде ясно на обществото кой каква вина носи. Това заяви членът на Изпълнителната комисия на ГЕРБ, зам.-председател на ПГ на партията и народен представител от Перник Красимир Велчев по време на пресконференция в града. Той отбеляза, че правителството е ангажирало целия наличен ресурс за бързото решаване на проблема и припомни за приватизацията ТЕЦ „Република “ в Перник, който през 2008 година е приватизиран срещу дългове за 2 млн. лева. „Затова ще бъде върната проверката назад във времето и всеки, който е виновен, да понесе своята отговорност. Стремежът да се прехвърли вината върху управлението през последните 4 години не е правилен. Когато Вяра Церовска пое кметския пост, тя завари над 35 млн. лева задължения. Никаква готова документация и проекти за воден цикъл. Във времето на нейното управление бяха изготвени проекти и е осигурено финансиране в размер на 120 млн. лева по ОП „Околна среда“. Ако това беше направено в предишния мандат, Перник нямаше да има проблем с водата и водопроводната инсталация“, подчерта Красимир Велчев. Зам.-председателят на ПГ на ГЕРБ направи аналогия с времето, когато Бойко Борисов стана кмет на София и беше инсценирана кризата с боклука.„Подобен сценарий се подготвя и в момента“, добави той. Велчев обясни, че премиерът е наредил пълна проверка на всички ВиК дружества в страната. „Кметът на Ботевград е казал, че и там предстои криза. Идеята на правителството преди година и половина беше всички ВиК дружества да се обединят в едно, за да могат да се използват европейски програми. Точно този кмет и други негови колеги в страната се обявиха против. По този начин няма как да се използват европейски средства и трябва всички ремонти да отидат към държавния бюджет“, отбеляза Красимир Велчев. Той сподели и възмущението си от посещението на Корнелия Нинова в Перник вчера и го определи като наглост. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tКрасимир Велчев, ГЕРБ: Всички виновни за проблема с водата в Перник трябва да понесат своята отговорност\t\t\t"}
{"url": "https://trud.bg/%d0%be%d1%82%d0%b2%d0%be%d1%80%d0%b8%d1%85%d0%b0-%d1%82%d0%be%d0%bf%d0%bb%d0%b8-%d0%bf%d0%be%d0%bc%d0%b5%d1%89%d0%b5%d0%bd%d0%b8%d1%8f-%d0%b7%d0%b0-%d0%b1%d0%b5%d0%b7%d0%b4%d0%be%d0%bc%d0%bd%d0%b8/", "text": "Гръцките власти отвориха топли помещения за бездомни и социално слаби граждани след синоптичната прогноза за влошаване на времето в страната. В Атина залите се намират в клуба за приятелство Агио Павло и Панормо, както и на 1-ви етаж в 4-та общинска общност намираща се на ул. Ленорман и Александрия 35, тел. 210 5149940, 210 5157553. Телефонен център (210-5246515-16) ще работи 24 часа в денонощието, за да получава граждански сигнали за бездомни хора, нуждаещи се от помощ. Гражданите също могат да се обадят на горещата телефонна линия на община Атина 1595, за да сигнализират за извънредни ситуации. В община Пирея топлите помещения се намират на ул. Василеос Георгиу II и Вулгари 155. Телефони за връзка 210-4134130, 210-4134052. Гражданите могат да се информират за дните и часовете на отопляваните помещения чрез телефонния център на общината 213 2022000 15510. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tОтвориха топли помещения за бездомните в Атина и Пирея\t\t\t"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%b8%d1%8f%d1%82-%d0%ba%d0%be%d1%80%d0%b0%d0%b1-%d0%bd%d0%b0-%d0%b1%d0%bc%d1%84-%d0%b1%d1%83%d0%b7%d0%bb%d1%83%d0%b4%d0%b6%d0%b0-%d0%bf%d0%be/", "text": "Екипажът на най- новия кораб на Параходство БМФ АД, построения преди няколко седмици в Китай 45 500-тонен моторен кораб „Бузлуджа“, първи ще посрещне извън България настъпващата 2020 година. Капитан на кораба е к.д.п. Ганчо Христов, а главен механик – инж. Димитър Ганчев. „Бузлуджа“ приема товар в пристанището Каосиунг, Тайван, съобщиха от пресцентъра та БМФ. Последен ще изпрати 2019 година екипажът на моторния кораб „Хемус“, с капитан к.д.п. Иван Тодоров и с главен механик инж. Цветан Георгиев. Построеният през 2008 г. във Варна 42 700-тонен кораб приема товар в мексиканското пристанище Гуаймас на Тихия океан. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tНай-новият кораб на БМФ „Бузлуджа“ посреща първи  2020 година\t\t\t"}
{"url": "https://trud.bg/%d0%b4%d0%be%d0%bc%d0%be%d0%b2%d0%b5%d1%82%d0%b5-%d0%b2-%d1%81%d0%be%d1%84%d0%b8%d1%8f-%d0%b4%d0%be%d1%81%d1%82%d1%8a%d0%bf%d0%bd%d0%b8-%d0%ba%d0%be%d0%bb%d0%ba%d0%be%d1%82%d0%be-%d0%b2-%d0%b3%d0%b5/", "text": "Нов дом със заплатите за 5,5 години Жилищата в София са достъпни почти колкото в Германия. Средната цена на апартаментите в Германия е 3405 евро на кв. м като за покупката на стандартно жилище от 70 кв. м са необходими малко под пет брутни годишни заплати, показват данни на консултантска компания. За сравнение, цената на апартаментите в Унгария е близо два пъти по-ниска – само 1323 евро на кв. метър. Въпреки това обаче за покупката на същия апартамент от 70 кв. м в Унгария са необходими малко под осем брутни годишни заплати. Ситуацията е нас не е много по-различна от тази в Германия. Средната цена на жилищата в София е около 834 евро на квадрат, според данни на една от имотните компании на пазара. Това означава, че едно жилище от 70 кв. м струва около 59 хил. евро, или 115 хил. лв. В същото време, според данните на Национален статистически институт (НСИ) средната брутна месечна работна заплата в София е 1730 лв. (884 евро). Това прави средна брутна годишна заплата от 20 760 лв., или 10 613 евро. А за покупката на апартамента в столицата са необходими брутните заплата за пет години и половина, което е близо до достъпността на жилищата в държава с развит пазар като Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tДомовете в София достъпни колкото в Германия\t\t\t"}
{"url": "https://trud.bg/%d1%83%d1%80%d0%b0%d0%bd-%d0%b8-%d0%bc%d0%b5%d1%82%d0%b0%d0%bb%d0%bd%d0%b8%d1%8f%d1%82-%d0%bf%d0%bb%d1%8a%d1%85-%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%b6%d0%b8%d0%b2%d0%be%d1%82%d0%b0/", "text": "Нептун продължава да е в Риби до 2025 г. Успехът и провалът вървят ръка за ръка, трябва да разчитаме на опит и знания Планетата Уран и Металният плъх са господарите на новата 2020 г. Предстои тя да е изпълнена с трудности, изпитания, конфликти, разруха, но и на много работа, спокойствие, градеж. Това гласи астрологичната прогноза на Светлана Тилкова – Алена за 2020-а. Причината е, че докато Юпитер през 2019 година водеше до войни, битови драми, агресия и смърт, заради една изречена дума, то догодина Уран и без изречена дума ще руши всичко онова, което някой е решил да си присвои, да завладее без да му се полага, да завземе нечии дом, територия на друга държава, само защото цели власт над хората, а защо не и над цялото човечество, казва Алена. По думите й успехът е гарантиран, ако се отдадем на рутината и натрупания опит, ако разчитаме на знанията и интелекта си. Провалът е сигурен, ако решим да се настаним наготово в нечия чужда обител без оглед на средствата и за сметка на чуждото нещастие или провал. “Новата 2020 година е подвластна на Уран и вибрация 4. Година на разруха на старото, изживяло времето си битие, съзнание, отношения. Година на градеж и поглед в бъдещето. Уран ни води към промените, към революциите, но в полза на човечеството, защото знае кое е добро за нас. И най-голямата разруха ще бъде полезна и не бива да страдаме за загубеното, защото знаем, че след него идва по-доброто, по-многото, новата любов, новите отношения, но и новият възход… Ако искаме, разбира се”, уточнява Алена. Тя е категорична, че традициите ще бъдат разчупени, някои от тях дори унищожени. “Уран идва и възвестява градежа на новото, дори ако се наложи да го роди от пепелта, където времето е скрило забравени и полезни знания и умения. Цената обаче може да е висока – земетресения и наводнения, с които да ни напомни за силата на природата заедно с Нептун, който продължава да е в Риби до 2025 г.”, смята астрологът. “Уран изисква да уравновесим кармата си, затова е необходимо да приемаме без емоция, разумно и спокойно съдбовните изпитания, за което мнозина няма да имат сили и воля. Отношенията на мнозина, делови и лични, ще изживеят своя крах заради Металния плъх, под чийто знак е годината. Той подтиква към крайности в поведението в подвластните на всички зодиакални знаци без изключение. Както сме очарователни, привлекателни, спокойни, уравновесени и весели, така в неочакван миг и неизвестно защо ще избухваме в словесната агресия, която прераства в нападателно поведение, а при някои и във физическа агресия. Хората, обичащи да харчат, сякаш по чудо ще станат пестеливи. Пестеливите или ще започнат да си позволяват повече разходи за себе си, или ще се превърнат в стиснати до маниакалност, преболедуващи всяка изхарчена стотинка”, уточнява Алена. За мнозина първата половина на 2020-а е проверка за тяхната почтеност, воля, работливост. Издържат ли изпитанията, Уран ще ги зарадва с градеж на новото и заслужено от тях. Провалят ли се, ще бъдат възприемани от околните дори като ненужни, а разрухата, носена от господаря на годината, ще се превърне в ежедневие за тях, изключващо идването на по-доброто в живота им. През април и май промените са заложени при мнозина, дори и неочаквани – нова работа, преместване в друг град или държава. Лятото е спокойно, защото всичко, започнато от началото на годината, дава своите плодове. При някои богата реколта, при други плевели красиви, но горчиви, ялови. През летните месеци ще осъзнаем дали сме направили верните крачки в началото на годината на Плъха. “Все пак, предупреждавам, преумората през пролетта на 2020 година може да породи проблеми с нервната система, раздразнителност, безсъние, депресия, тласкащи по-слабите хора и такива, вкопчили се в миналото, към отчаяни действия спрямо околните и себе си. Претоварването с физически труд през лятото, дори и при калени хора води до неочаквани травми, които може да се превърнат в изнервящи хронични болежки”, казва Алена. Парите ще се множат и при по-бедните заради пестеливостта на Плъха, който никога не се жали от недоимък, защото винаги спастря за черни дни. Металният плъх не обича да рискува и затова наказва авантюристите и любителите на хазарта във всичките му разновидности. Късметът е капан, в който не малко пристрастени ще загубят пари, имоти, жените си дори.   Да не се допуска вмешателство отвън Все по-стабилна е родината ни и с нарастващ авторитет, ако продължи да води по същия начин своята вътрешна и външна политика. Предупреждението към президента и премиера, както и към министрите от кабинета, е да не допускат пряко вмешателство на държави извън и в ЕС във вреда на държавата, съветва Алена. “В никакъв случай в годината на Уран не бива да допускаме опитът на Северна Македония да ни докаже колко стара държава с древна история е, да отрича истината и да унижава нашия народ. Вярно, историята е древна, защото е нашата, българска. Езикът им и той е древен, с което съм съгласна, защото е умишлено осакатен преди 70 години диалект на българския. Време е държавниците ни да преценят дали стремежа на Северна Македония не повтаря този на Йосиф Брос Тито, насаждан години наред във времето на комунистическия режим, че е тяхно правото да са държава, граничеща с две морета – Бяло и Черно”, разяснява тя.   Нови политически формации ще блеснат Трудна година в първата й половина за министър-председателя За поредна година управляващите в България са подвластни на сериозни изпитания във вътрешен и международен план заради Уран, който ги засилва, и заради рождената дата на България – 27.10.679 г., като вибрация на годината, която ги удвоява, категорична е Алена. “Правителството е подвластно на трудна година за България, на трудна година в първата й половина за министър-председателя и година на емоции за президента. Ако разумът отстъпи, е възможно противопоставянето да избухне в крайни проявления. Премиерът и министрите да премълчават до последния момент за намеренията и плановете си, където е възможно, за да избегнат злонамерените удари на родна почва, а и от други държави заради родни предатели във всички нива на йерархичната управленска стълбица, които за радост Уран с лекота ще разкрива”, съветва астрологът. По думите й не съществува астрологична предопределеност за предсрочни избори. “Държавата е във възход, но правя уточнение, че звездните аспекти предполагащи или недопускащи предсрочни избори далеч не зависят само от работата на правителството, което и да е то. Премиерът Борисов, на каквито провокации да е подложен, няма да се подведе от емоциите си и да позволи държавата да бъде ограбена по време на поредното служебно правителство, но и няма да предаде хората, гласували първо за него и едва на второ място за ГЕРБ”, казва Алена. Според прогнозата й, въпреки това изненади от страна на водещите политически сили няма да липсват. Едната се е свързана с новите политически формации, чиято регистрация ще блесне през 2020 година, въпреки че Уран бързо ще ги заличи, дори и ако бъдат допуснати за участие на парламентарните избори през 2021 година.   Рай или ад за Водолея Зодиакалният знак като проекция на зодиакалното съзвездие е понятие за съвкупност от качества, положителни и отрицателни, а не живо същество. Поради тази причина годината на Уран не би могла да е благосклонна към някои зодии и изпълнена с изпитания за други, независимо дали в любовта или бизнеса, успокоява Алена. “Дори ако кажем, че Уран ще помага на родените във Водолей, като управител на знака, това е най-общо казано. За някои от родените във Водолей годината ще е върхова в професионален план, за други – пълен крах. Човекът и неговите индивидуални характеристики в рождената му карта твори своя личностен успех или провал през годините. Обобщено правило не съществува”, категорична е тя. По думите й първо трябва да се изчисли нумерологично личната година на човека. “Ако тя е с вибрация 4 или 9, трудностите ще са ежедневие, а заради емоцията ще са чести скандалите, приключването на отношения, провалените проекти. И тук зодията е без значение. За важното в живота няма типови астрологични съвети”, уточнява астрологът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tУран и Металният плъх променят живота ни\t\t\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d0%b5-%d1%83%d1%81%d0%b5%d1%82%d0%b5%d0%bd%d0%be-%d0%b2-%d1%80%d0%b0%d0%b9%d0%be%d0%bd%d0%b0-%d0%bd%d0%b0-%d1%81%d0%be%d1%84/", "text": "Земетресение с магнитуд от 4,5 степен по скалата Рихтер беше усетено на територията на България, съобщават от Европейския средиземноморски сеизмологичен център. Епицентърът на труса е бил на 18 км южно от Самоков, на 61 км южно от София и 38 км североизточно от Благоевград. Дълбочината на труса е 10 км. Трусът беше усетен по високите етажи в София в 20.03 часа. На сайта на Европейския средиземноморски сеизмологичен център хора, които са се намирали в рилския зимен курорт Боровец по време на земетресението, свидетелстват, че „на седмия етаж (в Боровец) всичко се клатеше в продължение на няколко секунди“.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tЗеметресение е усетено в района на София\t\t\t"}
{"url": "https://trud.bg/%d0%be%d1%81%d0%b8%d0%b3%d1%83%d1%80%d1%8f%d0%b2%d0%b0%d1%82-%d0%b1%d0%b5%d0%b7%d0%bf%d0%bb%d0%b0%d1%82%d0%b5%d0%bd-%d0%b3%d1%80%d0%b0%d0%b4%d1%81%d0%ba%d0%b8-%d1%82%d1%80%d0%b0%d0%bd%d1%81%d0%bf/", "text": "Безплатен градски транспорт в новогодишната нощ ще бъде осигурен за варненци, съобщиха от „Градски транспорт“ ЕАД. Автобуси и тролейбуси ще се движат по следния график: \nАвтобусна линия 17 от жп гарата в 22.00 ч. \nОт Галата до сп. „Катедрала“ в 23.00, 01.00, 02.00; \nОт сп. „Катедрала“ в 00.30, 01.30, 02.30. Автобусна линия 31 от жп гарата в 22.00 ч. \nОт Виница до сп. „Катедрала“ в 23.00, 01.10, 02.10; \nОт сп. „Козирката“ в 00.40, 01.40, 02.40. Автобусна линия 148 от „Почивка“ в 22.00 ч. \nОт „Владиславово“ бл. 407, до сп. „Катедрала“ в 23.10, 01.40; \nОт сп. „Катедрала“ в 00.50, 02.30. Тролейбусна линия 83 от жп гарата до Владиславово в 22.00 ч. \nОт Владиславово, бл. 40, до сп. „Централна поща“ в 23.00, 01.30; \nОт сп. „Централна поща“ до Владиславово в 00.45, 02.15 часа. Традиционният концерт „Заедно в новогодишната нощ“ ще започне в 22.00 ч. на площад „Независимост“ на 31 декември. Водещи на програмата ще бъдат Надежда Петрова, Иван Тишев, Миа и Дамян Попов, а за доброто настроение на празнуващите ще се погрижат Павел, Венци Венц, Вензи, Рут Колева, Атанас Кателиев, група „П.И.Ф.“, Елица Тодорова, Нели Георгиева – Нелс и Йордан Марков. В първите минути на новата 2020 година небето над морската столица ще се озари от фойерверки и лазерни ефекти. Празничната програма ще продължи до около 2 ч. след полунощ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tОсигуряват безплатен градски транспорт в новогодишната нощ във Варна\t\t\t"}
{"url": "https://trud.bg/%d1%81%d0%bb%d1%83%d0%b6%d0%b8%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b4%d0%b0%d0%bd%d1%81-%d1%89%d0%b5-%d0%bf%d1%80%d0%b0%d0%b2%d1%8f%d1%82-%d1%84%d0%b8%d0%b7%d0%b7%d0%b0%d1%80%d1%8f/", "text": "Държавните служители в ДАНС осъществяват обща физическа подготовка чрез занимания с физически упражнения или вид спорт в установеното за ДАНС работно време за не по-малко от два астрономически часа седмично – вторник и четвъртък по един час в работно време и един час в извънработно време, които са последователни. Това предвижда проект на Инструкция за условията и реда за поддържане на физическата подготовка на държавните служители в Държавна агенция „Национална сигурност”, публикуван за обществено обсъждане. Документът е изготвен в изпълнение на разпоредбата на чл. 68 от Закона за Държавна агенция „Национална сигурност”, съгласно която по време на службата си държавните служители на Държавна агенция „Национална сигурност“ са длъжни да поддържат физическата си подготовка по ред, определен с инструкция на председателя на агенцията. Държавните служители, които не поддържат физическата си подготовка при условията на чл. 6 (цитираната по-горе разпоредба за упражнения във вторник и четвъртък, бел. ред.), участват в пешеходни походи, които се провеждат един път месечно в рамките на един работен ден, предвижда инструкцията. Агентите на ДАНС, подлежащи на специализирана физическа подготовка, провеждат учебно-тренировъчен процес в работно и извънработно време по учебна програма, разработена от специализирана дирекция „Сигурност на ДАНС”, утвърдена от председателя на ДАНС, която се провежда от инструктори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tСлужителите на ДАНС ще правят физзарядка всеки вторник и четвъртък\t\t\t"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d0%ba%d1%8a%d1%82-%d0%bd%d0%b0-%d1%81%d0%b0%d1%89-%d1%85%d0%b5%d1%80%d0%be-%d0%bc%d1%83%d1%81%d1%82%d0%b0%d1%84%d0%b0-%d0%bd%d0%b0-%d0%bf%d0%be%d1%81%d0%b5/", "text": "Тази сутрин посланикът на САЩ в България Херо Мустафа посети южната граница на Република България, за да подчертае ангажимента на САЩ към партньорството и сътрудничеството с България за укрепване на граничната сигурност, съобщиха от американското посолство в България. ГКПП „Капитан Андреево“ е най-натовареният в Европа. Съединените щати подкрепят усилията на българските власти за гарантиране на сигурността на българската граница, която е и външна граница на ЕС. САЩ и България са отлични партньори и си сътрудничат усилено по отношение на сигурността на границите. Днес посланик Мустафа посети ГКПП “Капитан Андреево”, зелената граница на Република България и Тристранния съвместен контактен център за полицейско и митническо сътрудничество (съвместен център между България, Гърция, Турция, разположен на ГКПП „Капитан Андреево”). Посланик Мустафа и Дъглас Екхард, аташе от Службата за митническа и гранична охрана на САЩ към Департамента за вътрешна сигурност на САЩ се срещнаха с главен комисар Ивайло Иванов, главен секретар на Министерството на вътрешните работи, главен комисар Светлан Кичиков, директор на Главна дирекция „Гранична полиция“ и с комисар Деян Моллов, директор на Регионална дирекция „Гранична полиция“ – Елхово. Те обсъдиха текущото сътрудничество и партньорство между американското посолство в София, Министерството на вътрешната сигурност на САЩ, Службата за митническа и гранична охрана на Департамента за вътрешна сигурност на САЩ и Министерството на вътрешните работи на Република България. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tПосланикът на САЩ Херо Мустафа посети  „Капитан Андреево“\t\t\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5%d1%82%d0%be-%d0%be%d1%82-%d1%81%d0%bd%d0%be%d1%89%d0%b8-%d0%b5-%d1%83%d0%bf%d0%bb%d0%b0%d1%88%d0%b8%d0%bb%d0%be-%d0%b6%d0%b8/", "text": "Жителите на Белица, село Баня, Разлог и Банско усетиха снощи  . Най-силно то е било в Белица, някои хора от страх дори са излезли от домовете си. Според първоначалната информация на Европейския-Средиземноморски сеизмичен център трусът е бил с магнитуд 3,6, но по-късно неговата сила беше понижена до 3,5. Според него епицентърът на труса се намира на 5 км западно от Белица и на 82 км южно от столицата София. Дълбочината му е 20 км. От Националния институт по геофизика, геодезия и картография земетресението е било със сила 3,3 по Рихтер и е регистрирано недалеч от Банско в 19.36 часа. Жители на Белица усетили земетресението разказаха,че първо чули силно бучене и след това последва трус, който бил кратък. Не се съобщава за пострадали хора или нанесени материални щети. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tЗеметресението от снощи е уплашило жителите на Белица\t\t\t"}
{"url": "https://trud.bg/%d0%b3%d0%b0%d0%b7%d0%bf%d1%80%d0%be%d0%bc-%d0%b8-%d1%83%d0%ba%d1%80%d0%b0%d0%b9%d0%bd%d0%b0-%d0%bf%d0%be%d0%b4%d0%bf%d0%b8%d1%81%d0%b0%d1%85%d0%b0-%d1%81%d0%bf%d0%be%d1%80%d0%b0/", "text": "„Газпром“ и Украйна подписаха споразумение за инвестиционен арбитраж, съобщава RT, като цитира украинския зам.-министър на правосъдието Иван Лещин. Документът е публикуван във фейсбук профила на Лещин, в него са поставени подписите на представителя на „Газпром“ Елена Бурмистрова и на украинския министър на правосъдието Денис Малюска. По-рано президентът на руската компания Алексей Милер съобщи, че с украинското правителство ще бъде подписано споразумение, което ще отмени претенциите на Антимонополния комитет на Украйна спрямо „Газпром“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\t„Газпром” и Украйна подписаха споразумение за инвестиционен арбитраж\t\t\t"}
{"url": "https://trud.bg/%d1%81%d0%b2%d0%b5%d1%82%d0%bb%d0%b0-%d0%b8%d0%b2%d0%b0%d0%bd%d0%be%d0%b2%d0%b0-%d0%b8-%d0%b2%d0%be%d0%ba%d0%b0%d0%bb%d0%bd%d0%b0-%d0%b3%d1%80%d1%83%d0%bf%d0%b0-%d1%81%d0%b2%d0%b5%d1%82%d0%bb%d0%b8/", "text": "„Вълшебна книжка“ ще излезе на пазара през пролетта Море от памук, любов и сол вместо сняг заливат децата от вокална група „Светлина“ във видеото към „Какво е Коледа“. Автори на музикалната приказка за добрина и вълшебство край елхата са певицата Светла Иванова и мулти инструменталистът Константин Кучев заедно с децата от вокалната група на която са ръководители. Малките таланти снимат дебютния си клип в столично йога студио и солна стая за релакс. Идеата на клипа е да улови атмосферата на заниманията им всяка неделя, както и на песента. „Уникалното в нашата вокално-творческа група е, че ние създаваме всичко заедно с децата. Те са толкова автори, колкото и ние. Текста на песента се получи много лесно, когато им дадох задачата да довършат изречението „Коледа е…“ – споделя Светла Иванова, която е продуцент на песничката и клипа. В „Светлина“ децата не са просто изпълнители, те са част от целия творчески процес. „Имаме записани още авторски песнички, в които идеите са общи. В клипа, който заснехме идеята ми беше да покажа колко забавно ни е да творим заедно. Децата за първи път направиха и записи и в студио. Някои от тях нямат навършени 5 години.“ Светла Иванова и Константин Кучев решават да споделят своя опит и вдъхновение с вокална група след успеха на общите им часове по музика и йога в „Музейко“. От тогава датира и проекта им „Тананикаща йога“ за подрастващи. В пространството на Salt&Art с малчуганите репетират и песничките към интерактивната „Вълшебна книжка“ на певицата, която е трета поредицата и ще излезе на пазара през пролетта. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tСветла Иванова и вокална група „Светлина“ с коледна песен\t\t\t"}
{"url": "https://trud.bg/%d1%84%d0%b0%d0%bd%d0%b4%d1%8a%d0%ba%d0%be%d0%b2%d0%b0-%d0%bf%d1%80%d0%b5%d0%b7-2019-%d0%b3-%d0%b4%d0%b0%d0%bd%d1%8a%d1%86%d0%b8%d1%82%d0%b5-%d0%b2-%d1%81%d0%be%d1%84%d0%b8%d1%8f-%d0%b1%d1%8f%d1%85/", "text": "За 10 години не предложих и не позволих да бъдат променяни основните данъци и такси. След промяната в закона за моторните превозни средства в края на 2018 г., през 2019 г. данъците, които плащахме в София, бяха едни от най-ниските в страната. Това заяви кметът на столицата Йорданка Фандъкова, след като Столичният общински съвет прие увеличаване на данъка за автомобилите. „Направих две предложения, които бяха приети преди малко за промени в два местни данъка. Първото е за данъка за моторните превозни средства. Предложих увеличение на данъците за най-замърсяващите и най-мощните автомобили. Данъците, които плащат, ще бъдат на горната граница на формулата по закон. Автомобилите с Евро 5 и 6 остават с непроменени данъци. Всички говорим за чист въздух. Смятам, че това е най-логичната мярка. Увеличението на най-масовите автомобили ще бъде между 7 и 40 лв. годишно.“, обясни Фандъкова. „Вторият данък е за възмездно придобиване на имущество, който не се плаща от всеки гражданин на София. Причината за повишаването на този данък е увеличеното строителство, особено в кварталите на София и необходимостта да насочим повече средства за ремонти в кварталите – улици, тротоари и паркинги. Ясно е разпределението на тези средства“, заяви Фандъкова. Тя уточни, че вече е предложила проект за бюджета през следващата година. „Там се вижда ясно, че предлагам с 20 млн. лв. да се увеличат средствата за градски транспорт. Това включва пускането на третата линия на метрото, довеждащия транспорт, както и заплащането на водачите, защото няма как да пускаме нови автобуси, ако няма шофьори“, допълни кметът на София. По думите ѝ второто ѝ предложение също е факт – увеличаване на средствата за ремонт на кварталите, като 10 млн. лв. предвижда да се разпределят директно към районните кметове, които да изпълнят с тях своите програми, а останалите 10 млн. да бъдат насочени централно, но отново основно за ремонт на основни квартални улици. „Благодаря на ГЕРБ и Обединени патриоти, които подкрепиха тези мои предложения. Чух много мантри, полуистини и даже откровени лъжи в опитите опозицията да оправдае своите популистки политики. Никой политик не обича да вдига данъците, но за мен е по-важно да бъдем принципни“, подчерта Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tФандъкова: През 2019 г. данъците в София, бяха едни от най-ниските в страната\t\t\t"}
{"url": "https://trud.bg/%d0%b1%d1%81%d0%bf-%d0%be%d1%82%d0%bd%d0%be%d0%b2%d0%be-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d0%bd%d0%b5-%d0%bd%d0%b0-%d1%82%d0%b0%d0%ba/", "text": "За последните 5 години СО е събрала 123 милиона лева и ги е разходвала за дейности, които нямат нищо общо с чистотата на града, нарушавайки Закона за местни данъци и такси и въпреки категоричната позиция на Сметната палата, заяви заместник-председателят на групата на социалистите в СОС Иван Таков За трета поредна година общинските съветници от БСП за България поискаха да бъде намалена такса битови отпадъци за граждани и за жилищни имоти на предприятия. Предложението направи заместник-председателят на групата на социалистите в СОС Иван Таков по време на последната за годината сесия на Общинския съвет в София днес. „Категорично ние не подкрепяме план сметката за чистотата, заяви той. – В периода от 2014-та до 2018 година Столична община е събрала 123 милиона лева повече, отколкото е разходвала по дейностите за почистване на града. За 2019-та тази сума ще се увеличи с още 17-18 милиона лева. Знаем, че по закон парите от такса битови отпадъци може да бъдат разходвани единствено и само за дейностите по чистота. И тук ще цитирам позицията на Сметната палата по въпросите за събирането и разходването на средствата от такса битови отпадъци, която е качена на сайта й. В точка 2 се казва, че средствата от такса за битови отпадъци имат целеви характер както към момента на събирането, така и към този на разходването. А в точка 3 е категорично становището на Сметната палата – задълженията от такса битови отпадъци, които не се погасяват в годината, за която се дължат, не губят целевия си характер. Това означава, че така наречените недобори не може да бъдат харчени за друго, освен за чистота. Единствено събраните лихви от тези недобори нямат целеви характер и може да се разходват по решение на СОС“. Иван Таков обясни също, че средствата, събрани от такса смет, които не са разходвани, трябва да бъдат заведени като преходен остатък за следващата година, пак според становището на Сметната палата. „За последните 5 години Столична община е събрала 123 милиона лева и ги е разходвала. А досега не сме видели преходен остатък в план сметките по чистотата, каза той. – Затова за пореден път питам какво се е случило с тези над 120 милиона за последните 5 години? Къде са отишли и защо не са изразходвани за дейности по чистотата на София? Отговори така и не получаваме. Затова предлагаме намаление на размера на такса смет. Всяка година Столична община събира много повече пари, отколкото разходва за посочената дейност и не е честно софиянци да плащат за нещо, което реално не получават“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tБСП отново предложи намаляване на такса битови отпадъци за гражданите в София\t\t\t"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bd%d0%b8%d0%bd%d0%be%d0%b2%d0%b0-%d1%80%d0%b0%d0%b7%d0%bf%d1%80%d0%be%d1%81%d1%82%d1%80%d0%b0%d0%bd%d1%8f%d0%b2%d0%b0-%d1%84%d0%b0%d0%bb/", "text": " В секторите води и въздух проблемите се решават и положителните резултати са факт. Това каза министърът на околната среда и водите Нено Димов днес по време на брифинг по повод твърденията на лидера на БСП Корнелия Нинова относно политиката по околна среда и води. В момента в Оперативна програма „Околна среда“ 2014-2020 г. (ОПОС) най-мащабни са инвестициите във водния сектор – над 1,5 млрд. лв., от които 105 млн. лв. са за ВиК Перник. „Г-жа Корнелия Нинова обича да се изказва неподготвена. Когато нейното правителство управляваше през периода 2013-2014 г. програма „Околна среда“ (2007-2013) г. беше спряна и всички средства за сектор ВиК бяха замразени. Това е най-големият провал в екологизирането на инфраструктурата в сектор околна среда след промените през 1989 г.“, коментира министър Димов. Той припомни, че по време на второто си правителство ГЕРБ успя да спаси парите от оперативната програма и бяха реализирани практически почти всички водни цикли в областните центрове с изключение на един. „Единственият областен град, който тогава не успя да защити проекта си, беше Перник, с кмет от БСП. Така че, когато г-жа Корнелия Нинова говори за Перник, нека е наясно, че именно нейният кмет не успя да вкара града си в първия пакет на проекти за ВиК“, заяви Нено Димов. Той беше категоричен, че малкият приток към язовира е факт, но загубите на вода щяха да са много по-малки, ако Перник беше реализирал водния си цикъл. Според министър Димов лидерът на БСП прави продължение на политиката с фалшиви новини, с която се насажда страх: „Говоря за твърдението какво пием в момента. Спомнете си как Таско Ерменков хвърли в ужас софиянци за известно време с фалшива новина за замърсяване на язовир Искър. Това продължава и в сектор въздух, защото това са теми, които засягат всеки, и могат да събудят страх. Не е редно лидер на политическа партия, която има претенции, да разпространява фалшиви новини и да насажда страх“, категоричен беше министърът. Министър Нено Димов заяви още, че „ако г-жа Нинова беше загрижена за въздуха, когато управляваше нейното правителство на тройната коалиция – на Сергей Станишев, можеха да предвидят пари за чистотата на атмосферния въздух“. Той припомни, че в първата оперативна програма „Околна среда“ 2007-2013 г. не е имало финансов ресурс за сектор въздух, докато за периода 2014-2020 г. са договорени 110 млн. лв. за подпомагане на общините за намаляване на замърсяването от битовото отопление. Допълнително са осигурени по ОПОС още 500 млн. лв. за електрификация на градския транспорт. „Всички ТЕЦ-ове и топлофикации бяха приватизирани в периода 2004-2009 г., когато и Корнелия Нинова е зам.-министър на енергетиката, изгонен заради скандала с Вальо Топлото. Така че, когато говорим за ТЕЦ-овете и какво се диша, да си даде сметка, че тя пряко е участвала и носи отговорност за своите действия“, каза Нено Димов. Министърът посочи, че от 2014 г. насам почти всички станции за измерване качеството на атмосферния въздух в големите градове отчитат подобрение на показателите. Средногодишните данни за София сочат, че в 4 от 5-те станции нивата на замърсяване на въздуха се понижават. Пловдив запазва нивата, Бургас, Варна, почти всички големи градове, дори Видин, който е сред най-замърсените, показват сериозен напредък в подобряване качеството на атмосферния въздух. „Дебатът ще бъде проведен в Народното събрание, но съм длъжен да кажа на г-жа Нинова, че с фалшиви новини политика не се прави“, заяви министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tНено Димов: Нинова разпространява фалшиви новини и насажда страхове у хората\t\t\t"}
{"url": "https://trud.bg/%d0%bb%d0%b5%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%b5-%d0%bf%d0%b0%d0%b4%d0%bd%d0%b0%d0%bb-%d0%b2-%d0%ba%d1%80%d0%b0%d0%b9%d0%bf%d1%8a%d1%82%d0%b5%d0%bd-%d1%81%d0%ba%d0%b0/", "text": "Лек автомобил е паднал в крайпътен скат на пътя между село Баня и град Якоруда. Сигналът за инцидента е получен към 13:15 часа днес. По първоначална информация лек автомобил „Сеат“ е излязъл в страни от пътното платно и е паднал в крайпътен скат. На пътниците в автомобила: мъж, жена и момиче на около 15 години се извършват медицински прегледи в МБАЛ-Разлог. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tЛек автомобил е паднал в крайпътен скат на пътя между Баня и Якоруда\t\t\t"}
{"url": "https://trud.bg/%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%b4%d0%b0-%d1%81%d0%b5-%d0%bf%d1%80%d0%b5%d0%bc%d0%b0%d1%85%d0%bd%d0%b0%d1%82-%d0%b7%d0%b0%d1%81%d0%b0%d0%b4%d0%b8%d1%82%d0%b5-%d0%bf%d1%80/", "text": "Да се премахнат ситуациите, включващи преразглеждане на ситуациите при засади във футбола, това предложение отправи реномираният бивш арбитър Марк Клатенбърг. Британецът, ръководил финал в Шампионската лига и този на Евро 2016 в рамките на месец, е на мнение, че това убива футбола. \n„Вярвам, че е време да премахнем решенията за засадите от процеса на ВАР – написа Клатенбърг в своя рубрика за „Дейли Мейл“. – Вълнението и духът на играта са в опасност от прецизността на технологията ВАР, когато става дума за засадите. Така че защо да не се върнем към асистент реферите, които вдигат флага за засада и да се придържаме към техните решения?“ \nПричина за думите на бившия арбитър бе скандалните отсъждания в двубоя „Ливърпул“ – „Уулвърхямптън“. Тимът на Юрген Клоп спечели с 1:0, но гол на Педро Нето бе отменен заради милиметрова засада. При попадението на Садио Мане пък Върджил ван Дайк бе играл с ръка в хода на атаката, но ВАР отсъди…1:0 за „червените“. \n„Отмененият гол на „Уулвърхамптън“ не мога да коментирам, тъй като не видях ситуацията“, удобно коментира Клоп след успеха. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tПредлагат да се премахнат засадите при ВАР\t\t\t"}
{"url": "https://trud.bg/%d0%b6%d0%b5%d0%bd%d0%b0-%d0%bd%d0%b0%d1%80%d1%8a%d0%b3%d0%b0-%d0%bc%d1%8a%d0%b6%d0%b0-%d1%81%d0%b8-%d0%bf%d1%80%d0%b8-%d1%81%d0%b5%d0%bc%d0%b5%d0%b9%d0%bd%d0%b0-%d1%81%d0%b2%d0%b0%d0%b4%d0%b0-%d0%b2/", "text": "39-годишна жена е наръгала мъжа си при семейна свада в ломско село и той бил откаран в болница, съобщиха от областната дирекция на МВР в Монтана. На 29.12.2019 г. около 20,35 ч. в районото управление в Лом е получен сигнал от тел. 112 за възникнал семеен скандал в с. Якимово, община Якимово, при който съпруга е пробола с кухненски нож в областта на дясното бедро 42-годишния си мъж.  Пострадалият е транспортиран в болница в Монтана и настанен в хирургично отделение, без опасност за живота. Сформирана е дежурна оперативен група от полицейски служители от Лом, които са извършили оглед на местопроизшествието. По случая е образувано досъдебно производство. 39-годишната жена е задържана за срок от 24 часа в РУ Лом. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tЖена наръга мъжа си при семейна свада в ломско село\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%b7%d0%b0%d0%bf%d0%be%d1%87%d0%bd%d0%b0-%d1%80%d0%b0%d0%b7%d1%81%d0%bb%d0%b5%d0%b4%d0%b2%d0%b0%d0%bd%d0%b5-%d0%b7-2/", "text": "Окръжна прокуратура – Видин e издала разпореждане до Районно управление на МВР гр. Видин за извършване на проверка по случая за   в МБАЛ „Света Петка“ гр. Видин, съобщиха от държавното обвинение. Към настоящия момент по образуваната прокурорска преписка е установено, че около 10 ч. на 25.12.2019 г. в Акушеро-гинекологичното отделение в болничното заведение постъпила Ц.П. Раждането преминало нормално и завършило успешно в 11:45 ч. на следващия ден. Около 6 ч. на 27.12.2019 г. родителите на новороденото били уведомени, че по-рано състоянието на бебето им се било влошило и лекарите направили опит да възстановят дишането и сърдечната му дейност. Манипулацията се оказала неуспешна и детето починало в 05:30 ч. Възложената от Окръжна прокуратура – Видин проверка е с оглед извършено престъпление по чл. 123 от Наказателния кодекс – причинена смърт в резултат на лекарска грешка. Определен е срок за извършване на проверката и дадени конкретни указания за изпълнение на проверяващия орган. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tПрокуратурата започна разследване за причините на смъртта на новородено бебе във видинската болница\t\t\t"}
{"url": "https://trud.bg/%d1%82%d1%83%d1%80%d0%b1%d1%83%d0%bb%d0%b5%d0%bd%d1%86%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d0%b5-%d0%bf%d1%80%d0%b8%d1%87%d0%b8%d0%bd%d0%b8%d0%bb%d0%b0-%d0%ba%d0%b0%d1%82%d0%b0%d1%81/", "text": "Казахтанската авиокомпания „Бек еър“ заяви, че турбуленция може да е причинила   на неин самолет миналата седмица, предаде Ройтерс. 12 души загинаха при инцидента, сред тях има и деца. Турбуленцията вероятно е предизвикана от предходния самолет, излетял от същото летище. Изпълнителният директор на „Бек еър“ Нурхан Жумасултанов, обвинявайки индиректно авиодиспечерите, каза, че самолетът може да е получил разрешение за излитане прекалено рано. „Когато времето е добро, турбуленцията от предходния самолет продължава около две-три минути“, а катастрофиралият самолет е излетял около минута-две след предишния, заяви той. Държавната компания оператор на въздушния трафик „Казаеронавигация“ обаче каза, че интервалът от 1 минута и 52 секунди между двете излитания е в допустимите граници. Самолетът „Фокер 100“ загуби височина при излитането си и се удари в бетонна стена, а след това – в двуетажна сграда. Властите все още разследват причината за катастрофата, уточнява Ройтерс. Сред версиите на разследващите са пилотска грешка и технически неизправности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tТурбуленция може да е причинила катастрофата на самолета на казахтанската „Бек еър“\t\t\t"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d1%82%d1%80%d0%b8%d0%bc%d0%b0%d1%82%d0%b0-%d0%b7%d0%b0%d0%b4%d1%8a/", "text": "На 28.12.2019 г. под надзора на Окръжна прокуратура-Сливен, е започнало разследване по досъдебно производство, в хода на което прокурор при ОП-Сливен е повдигнал обвинение срещу Денчо Д., Георги Д. и непълнолетния Богомил Д., като последният е могъл да разбира свойството и значението на извършеното и да ръководи постъпките си, затова че на 28.12.2019 г. в гр. Шивачево Обл. Сливен в съучастие, като съизвършители   на 39 г. от същия град – престъпление по чл.115 вр. с чл.20 ал.ІІ от НК, а за обв. Богомил Д. и във вр. с чл.63 ал.ІІ т.2 от НК. Това съобщиха от държавното обвинение. Спрямо обвиняемите е постановено задържане за срок до 72 ч, считано от 29.12.2019 г., с оглед внасяне на искане в ОС-Сливен за определяне на мярка за неотклонение „Задържане под стража“. Разследването по делото е възложено на следовател при ОСО при ОП-Сливен. Тежкото умишлено престъпление е разкрито в резултат на отличната работа на служители при ОД МВР Сливен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tПовдигнаха обвинение на тримата задържани за убийството в Шивачево\t\t\t"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%be-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80/", "text": "10-годишно дете е пострадало при катастрофа на главен път I-4 София – Варна край село Божица, съобщават от ОДМВР – Търговище. Сигналът за инцидента е подаден на 28 декември 2019 г. около 19.23 часа на тел. 112 в оперативната дежурна част на РУ – Омуртаг. Съобщено е за възникнал пътен инцидент на път I-4 София – Варна при км 186, 560 в близост до кръстовището за с. Божица, община Антоново. Правоспособен 45-годишен водач, управлявайки лек автомобил „Субару Трибека“ в посока Варна и движейки се с несъобразена с пътните условия скорост, в зоната на ляв завой е изгубил контрол над управлението на автомобила. Колата е навлязла в насрещното пътно платно (в този участък пътят е разделен на две платна с разделителен остров), завъртяла се е и е излязла извън пътя вляво по посока на движението си, като дясната ѝ част се е ударила в крайпътно дърво. В резултат на произшествието возило се на предна дясна седалка на автомобила 10-годишно момче е откарано и настанено за лечение в МБАЛ-Търговище с гръдна травма и фрактура на дясна ключица, без непосредствена опасност за живота му. На водача на лекия автомобил е взета проба за евентуално наличие на алкохол в издишания от него въздух по надлежния ред – с техническо средство алкотест „Дрегер“, която е отрицателна. По случая е образувано досъдебно производство по описа на РУ – Омуртаг. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\t10-годишно дете е пострадало при катастрофа край село Божица\t\t\t"}
{"url": "https://trud.bg/%d0%bb%d1%83%d0%b4%d0%be%d0%b3%d0%be%d1%80%d0%b5%d1%86-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f-%d0%b2%d1%8a%d1%80%d0%b1%d0%b0-%d0%bd%d0%b0-7-%d1%8f%d0%bd%d1%83%d0%b0/", "text": "Павел Върба ще започне работа в „Лудогорец“ на 5-и януари, когато ще се запознае с базата на тима. За ден по-късно е планирана първата тренировка на „орлите“ за 2020 година. Лидерът в Първа лига ще се събере в София на комплекс „Царско село“, където играчите ще преминат дежурните функционални изследвания. На следващия ден – 7 януари, в 13,00 ч. ръководството на клуба ще даде пресконференция, на която ще бъде представен новият треньор Павел Върба и неговия екип. Тогава ще има повече информация за плана за зимната подготовка, както и подробности за контролните мачове, които отборът ще изиграе по време на лагера в Турция. Именно по време на подготовката Върба ще прецени от какви нови играчи има нужда отборът. По информация на „Гонг“, в Разград ще разполагат с бюджет от 1.5 млн. евро за селекция. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\t„Лудогорец“ представя Върба на 7 януари\t\t\t"}
{"url": "https://trud.bg/17-%d0%b3%d0%be%d0%b4%d0%b8%d1%88%d0%bd%d0%be-%d0%bc%d0%be%d0%bc%d0%b8%d1%87%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d0%b0%d0%b2/", "text": "Лек автомобил е излетял от пътя Разлог-Белица и е паднал по таван край река Глазне. Трима души са били в колата – мъж на 50 години, жена на 46 и 17-годишно момиче. Те са от Благоевград. По-сериозно е пострадало само момичето, по информация на БГНЕС. Пътниците от автомобила са приети в МБАЛ – Разлог. На възрастните се правят изследвания, а момичето е с рана на главата. Сигналът за пътния инцидент е получен в ОДМВР – Благоевград към 13.15 ч. Местопроизшествието е на около 2 км след село Баня. По първоначална информация лек автомобил е излязъл в страни от пътното платно и е паднал в крайпътен скат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\t17-годишно момиче пострада, след като автомобил излетя от пътя край Разлог\t\t\t"}
{"url": "https://trud.bg/%d0%b1%d0%b8%d0%b7%d0%bd%d0%b5%d1%81-%d0%ba%d0%bb%d0%b8%d0%bc%d0%b0%d1%82%d1%8a%d1%82-%d0%bd%d0%b0%d0%b9-%d0%b4%d0%be%d0%b1%d1%8a%d1%80-%d0%be%d1%82-%d1%82%d1%80%d0%b8-%d0%bc%d0%b5%d1%81%d0%b5%d1%86/", "text": "Общият показател на бизнес климата през декември в България се повишава с 0,9 пункта спрямо ноември, което се дължи на подобрената конюнктура в промишлеността, строителството и сектора на услугите, съобщи Националният статистически институт (НСИ). Предприемачите в страната оценяват стопанската конюнктура през този месец като благоприятна. Това е най-високото ниво на бизнес климата от септември насам. Съставният показател “бизнес климат в промишлеността” нараства с 0,7 пункта, което се дължи на благоприятните оценки на мениджърите за настоящото бизнес състояние на фирмите. Най-оптимистични са очакванията на предприемачите в строителството, където показателят се покачва с 2,6 пункта. По тяхно мнение получените нови поръчки през последния месец се запазват, но прогнозите за дейността през следващите три месеца се влошават. В услугите показателят запазва приблизително нивото си от предходния месец, а в услугите нараства с 0,9 пункта в резултат на по-благоприятните оценки и очаквания на мениджърите за бизнес състоянието на предприятията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tБизнес климатът най-добър от три месеца\t\t\t"}
{"url": "https://trud.bg/%d0%bf%d1%80%d0%be%d1%84%d0%b5%d1%81%d0%b8%d0%be%d0%bd%d0%b0%d0%bb%d0%bd%d0%b8-%d0%b0%d1%81%d1%82%d1%80%d0%be%d0%bd%d0%be%d0%bc%d0%b8-%d1%81%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%b2/", "text": "Бургас за четвърта година ще е домакин на Астрономическия форум, който е едно от най-големите събития в страната в тази сфера. Той ще се проведе на 04 януари от 10:00 часа в КЦ „Морско казино“. Проявата се организиран от настоящи и бивши възпитаници на Школата по астрономия към ППМГ „Акад. Н. Обрешков“. Събитието ще събере  професионални астрономи от български и международни институти от няколко поколения, които ще представят широк спектър от лекции пред публиката. След миналогодишния успех, тази година форумът отново ще включва практическа детска работилница, чрез която най-малките да се докоснат до науката. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tПрофесионални астрономи се събират в Казиното\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d1%89%d0%b5-%d1%81%d0%b5-%d0%b4%d0%b2%d0%b8%d0%b6%d0%b8-%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d1%82%d1%80%d0%b0%d0%bd%d1%81%d0%bf-2/", "text": "С цел осигуряване на транспортното обслужване на столичани и гостите на София през новогодишната нощ част от общестевния транспорт ще се движи и през нощта, съобщиха от Столична община. На 31.12.2019 г. срещу 01.01.2020 г. ще се движат през нощта трамваите обслужващи линии 5, 7,8,12, 18, 20, 22,тролейбуси номера 1, 2, 4, както автобусите от линии 83, 102, 85, 285 и 310, 213. На 01.01.2020 г. (нощта на 31.12.2019 г. срещу 01.01.2020 год.) нощните автобусни линии № N1, N2, N3 и N4: ще се движат по променени марщрути както следва: – N1 (в посока ж.к. „Младост 4“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и по бул. „Цар Освободител” по маршрута двупосочно; За линията се закриват спирки: – двупосочна за прекачване с кодове 6435, 6436, 6455 и 6468 „Площад Княз Александър I”; \n– с код 6457 „Ул. Париж”;- с код 6456 „Ул. 6-ти септември”. \n– N2 (в посока Студентски град): от бул. „Тодор Александров” (площад „Независимост”), по бул. „Княз Александър Дондуков”, надясно по бул. „Васил Левски” и по маршрута двупосочно. За линията се закриват спирки: – двупосочна за прекачване с кодове 6435, 6436, 6455 и 6468 „Площад Княз Александър I”; \nс код 6457 „Ул. Париж”;- с код 6456 „Ул. 6-ти септември”. \n– N3 (в посока автостанция „Изток“): от бул. „Тодор Александров” (площад „Независимост”) по бул. „Княз Александър Дондуков” и след кръстовището с бул. „Васил Левски” направо по маршрута до автостанция „Изток“ двупосочно. За линията се закриват спирки: – двупосочна за прекачване с кодове 6435, 6436, 6455 и 6468 „Площад Княз Александър I”; \n– с код 6457 „Ул. Париж”; с код 6456 „Ул. 6-ти септември” \n– двупосочна с кодове 6439 и 6440 „Площад Св. Александър Невски”; с код 1241 „Площад Паметник Левски”; с код 2012 „Ул. Кракра”. \n– N4 (в посока ж.к. „Дружба 2“): от бул. „Тодор Александров” (площад „Независимост”) по бул. „Княз Александър Дондуков”, надясно по бул. „Васил Левски” и наляво по бул. „Янко Сакъзов” по маршрута двупосочно. За линията се закриват спирки: – двупосочна за прекачване с кодове 6435, 6436, 6455 и 6468 „Площад Княз Александър I”; с код 6457 „Ул. Париж”; с код 6456 „Ул. 6-ти септември”; двупосочна с кодове 6439 и 6440 „Площад Св. Александър Невски Линиите ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. „Княз Александър Дондуков” при ул. „Сердика”. През нощта на 31.12.2019 г. срещу 01.01.2020 г. ще работи и столичното метро като интервалите на движение ще бъдат както следва: – маршрут МС „Младост 1“ – МС „Витоша“; \n– маршрут МС „Младост 1“ – МС „Бизнес парк София“; \n– маршрут МС „Младост 1“ – МС „Летище София“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tВижте как ще се движи градският транспорт в София през новогодишната нощ\t\t\t"}
{"url": "https://trud.bg/%d0%be%d1%82%d0%ba%d1%80%d0%b0%d0%b4%d0%bd%d0%b0%d1%85%d0%b0-%d0%bf%d0%b8%d0%bd%d0%b3%d0%b2%d0%b8%d0%bd-%d0%be%d1%82-%d0%bb%d0%b5%d0%b4%d0%b5%d0%bd%d0%b0%d1%82%d0%b0-%d0%bf%d1%8a%d1%80%d0%b7%d0%b0/", "text": "Младежи откраднаха пингвин от ледената пързалка в Бургас.  На видеокамерите, които са заснели деянието се вижда как до късно вечерта те се пързалят, а после отмъкват пингвина-съоръжение, което помага на скиорите, правещи първи стъпки върху леда. Пингвинът е на ски и задържа върху пързалката новобранеца. Той струва скъпо и на пързалката имаше само два – предназначени за най-малките. Сега децата се пързалят само с едното съоръжение.  Полицията издирва извършителите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tОткраднаха пингвин от ледената пързалка в Бургас\t\t\t"}
{"url": "https://trud.bg/%d0%bd%d0%be%d0%b2%d0%b0-%d1%81%d1%82%d1%83%d0%b4%d0%b5%d0%bd%d0%b0-%d0%b2%d1%8a%d0%bb%d0%bd%d0%b0-%d0%bd%d0%b0%d1%85%d0%bb%d1%83%d0%b2%d0%b0-%d0%be%d1%82-%d1%80%d1%83%d1%81%d0%b8%d1%8f-%d1%81%d0%bd/", "text": "Силна инвазия на нова студена вълна от Русия се очаква непосредствено след края на метеорологичния фронт „Зиновия“, който удари централна и южна Гърция, твърди метеорологът Янис Калианос. С Новата година настъпва и нов леден фронт от Русия, като основните характеристики са спад на температурите и обилен снеговалеж. Очаква се термометърът в Атина на надморска височина над 1300 метра, да падне до -6 градуса по Целзий, а снеговалежът да започне от 250 метра височина. Към момента метеорологичният фронт „Зиновия“ озверява все повече и създава проблеми в почти цяла Гърция. Води се битка за поддържане на магистралата Солун-Атина отворена. Сняг вали в столицата Атина. 13 души бедстват в участък Виотия по магистралата Атина-Ламия. В района на Тива има откъснати цели села, до които не може да се стигне. Бурята „Зиновия“ ще диктува времето в Гърция до вторник сутрин, като се очаква лошото време да се ограничи до остров Крит и Додеканезите. В останалите региони в последния ден на старата година се очаква временно подобрение на времето. От вечерта обаче нахлува нова судена вълна. В Егейско море има силен вятър, който на места достига до 9-а – 10-а степен по скалата на Бофорт. Затворени са линиите Агия Марина – Неа Стира, Глифа – Агиокамбос, Кавала – Принос (Тасос) и Александруполис – Самотраки. Властите съветват хората, които имат намерение да пътуват, да се осведомят предварително за промените в разписанията на фериботите. Генералният секретариат за гражданска защита призова за повишено внимание на гражданите, като препоръча мерки за самозащита от рисковете, които водят до сериозните метеорологични явления. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tНова студена вълна нахлува от Русия, сняг в Атина\t\t\t"}
{"url": "https://trud.bg/%d0%bd%d0%b8%d0%b2%d0%be%d1%82%d0%be-%d0%bd%d0%b0-%d1%8f%d0%b7%d0%be%d0%b2%d0%b8%d1%80-%d1%81%d1%82%d1%83%d0%b4%d0%b5%d0%bd%d0%b0-%d0%b4%d0%be%d1%81%d1%82%d0%b8%d0%b3%d0%bd%d0%b0-%d0%bc%d1%8a/", "text": "Кризата в Перник се задълбочава, нивото на язовир „Студена“ достигна мъртвия си обем, съобщи  . Преди минути стана ясно, че премиерът Бойко Борисов свика на среща в Министерския съвет всички, които имат отношение към водната криза в Перник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tНивото на язовир „Студена“ достигна мъртвия си обем\t\t\t"}
{"url": "https://trud.bg/%d1%82%d1%8a%d1%80%d0%b3%d0%be%d0%b2%d0%b8%d1%89%d0%b5-%d0%bf%d0%be%d1%81%d1%80%d0%b5%d1%89%d0%b0-%d0%bd%d0%be%d0%b2%d0%b0-%d0%b3%d0%be%d0%b4%d0%b8%d0%bd%d0%b0-%d0%bd%d0%b0-%d0%bf%d0%bb%d0%be%d1%89/", "text": "Традиционната празнична програма ще има и тази година в новогодишната нощ в Търговище, съобщиха от общинската управа. Началото е в 23 часа, на 31 декември, на площад „Свобода“. Програмата ще започне с изпълнения на талантливите момичета от група „4Magic“. След тях на сцената ще излязат танцьорите и музикантите от Професионален фолклорен ансамбъл „Мизия“, които ще поведат и празничното хоро в минутите след новогодишната заря. Община Търговище е подготвила също бяло и червено вино за празничната наздравица, допълват от администрацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tТърговище посреща Нова година на площада с празнична наздравица\t\t\t"}
{"url": "https://trud.bg/%d0%be%d0%b1%d0%bb%d0%b0%d1%81%d1%82%d0%bd%d0%b0%d1%82%d0%b0-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%86%d0%b8%d1%8f-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be/", "text": "Областна администрация Велико Търново получи награда от Института за публична администрация в категория „Социална отговорност“ за 2019 г. Отличието е за сътрудничество с неправителствения сектор в областта на етническата интеграция чрез провеждане на ежегоден детски ромски фестивал „Отворено сърце“. На официална церемония, която се проведе в София, изпълнителният директор на Института по публична администрация Павел Иванов връчи наградите на победителите в трите категории – Управление на хората, Технологични решения за добро управление и Социална отговорност. Тази година в Конкурса се включиха 40 проекта, като най-много практики получихме в категорията „Социална отговорност“ – 24. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tОбластната администрация във Велико Търново с награда от Института за публична администрация в категория „Социална отговорност“\t\t\t"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d1%80%d0%b0%d0%b7%d0%b3%d1%80%d0%b0%d0%b4-%d0%be%d1%81%d0%b8%d0%b3%d1%83%d1%80%d0%b8-%d0%bf%d0%be%d0%b4%d1%81%d0%bb%d0%be%d0%bd-%d0%bd%d0%b0-%d0%b1%d0%b5%d0%b7/", "text": "Служители на Община Разград и на социалните служби оказаха съдействие на хора, останали без дом, съобщиха от администрацията. Местната управа била сезирана за бездомник, който спял пред спортна зала, от местен сайт. 48-годишният мъж останал без подслон след смъртта на майка си. Той ще бъде настанен в помещение на дом за стари хора, което се ползва в кризисни случаи. Заповедта за настаняване е подписана от кмета на Разград Денчо Бояджиев. Тя е със срок до 17 януари, след което може да бъде удължена, но междувременно ще се търси възможност за постоянно настаняване. В заповедта е включена и възможност да се предоставя услугата „Обществена трапезария“. Предприети са мерки за регистриране на трудовата борса и намирането на работа. От Общината се ангажираха и със семейство с две малки деца, на три и на една година. Мъжът е от Разград, но няма жилище в града. Жената пък е от село в Добричко. Семейството е живяло в различни населени места на страната, където са намирали за кратко препитание. В Разград са от 23 декември, приютили се за няколко дни у роднини, но имат намерение да се установят тук. Докато мъжът си намери работа, отново със заповед на кмета Бояджиев, жената и двете деца ще бъдат настанени в социалната услуга „Майка и бебе“, съобщават от общинската управа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tОбщина Разград осигури подслон на бездомник и семейство без жилище с две малки деца\t\t\t"}
{"url": "https://trud.bg/%d1%81%d1%82%d1%80%d0%b5%d0%bb%d0%b1%d0%b0-%d0%b1%d0%bb%d0%b8%d0%b7%d0%be-%d0%b4%d0%be-%d1%87%d0%b5%d0%ba%d0%bf%d0%be%d0%b9%d0%bd%d1%82-%d1%87%d0%b0%d1%80%d0%bb%d0%b8-%d0%b2-%d0%b1%d0%b5%d1%80%d0%bb/", "text": "Полицията в германската столица Берлин заяви, че е реагирала на изстрел, който е бил чут в района на Фридрихщрасе в центъра на града.   Според местни медии, изстрелът е бил свързани с грабеж, извършен в или близо до кафене на компанията „Старбъкс“, което се намира до Чекпойнт Чарли – един от известните бивши военно-пропускателните пунктове, построени в Берлинската стена между Западна и Източна Германия. Властите заявиха, че берлинската полиция е обградила сгради в центъра на германската столица и че издирва неизвестния нападател. Малко по-късно берлинската полиция написа в Туитър, че ситуацията се намира под контрол. „Към момента смятаме, че изстрелът е бил произведен при опит за грабеж в магазин на Фридрихщрасе. Имаме контрол над ситуацията“, посочиха от берлинската полиция. За инцидента е било съобщено около 14:00 часа централно европейски време. Няма съобщения за наранявания или жертви. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tСтрелба близо до Чекпойнт Чарли в Берлин\t\t\t"}
{"url": "https://trud.bg/%d0%bf%d1%8a%d1%82%d1%83%d0%b2%d0%b0%d0%bc%d0%b5-%d0%bf%d0%be%d0%b2%d0%b5%d1%87%d0%b5-%d0%b2-%d0%b0%d0%b2%d1%81%d1%82%d1%80%d0%b8%d1%8f-%d0%bf%d0%be-%d0%bc%d0%b0%d0%bb%d0%ba%d0%be-%d0%b2-%d1%80%d1%83/", "text": "Традиционно през зимата в България идват най-много британци, които се насочват към зимните ни курорти С 12,6% повече българи са посетили Австрия през ноември тази година в сравнение с регистрираните пътувания през същия месец на 2018 г. Най-много са хората, пътували в страната, с цел екскурзия, като повечето българи се насочват към Виена, която традиционно от средата на ноември започва своите коледни тържества и базари. Това показват последните данни на Националния статистически институт. Най-голям дял от общия брой пътувания през есенния месец до всички дестинации са били с цел гостуване, обучение, посещение на културни и спортни мероприятия – 45%, следвани от тези със служебна цел – 28,2%, и за почивка и екскурзия – 26,8%. През ноември пътуванията на българи в чужбина са общо 438 хиляди или с 2,8% повече на годишна база, отчита НСИ. Другата дестинация за туризъм на българите е Германия, до където с 11% повече българи са пътували през ноември. Увеличение на пътуванията на нашенци има и до Турция – с 4,5%, Северна Македония с 3,8%, Сърбия – с 2,4% и Италия – с 1,1%. По-малко са били пътуванията на българите до Русия (-10,2%), Румъния (-2,5%), Гърция (-2,2%). Екскурзиите на българите през ноември като цяло се увеличават със 7,5%, а командировките са били с 2,4% повече. През месеца Турция са посетили 127 хил. българи, Гърция – 72 хил. души, Румъния – 40 хил. души, Сърбия – 34 хил. души, Германия – 24,3 хил., Република Северна Македония – 21,7 хил., Австрия – 17,2 хил., Италия – 16 хил., Обединеното кралство – 13,8 хил., Испания – 10,3 хиляди. Екскурзиите на туристи у нас са били с 6% повече, показва статистиката. Увеличават се визитите на британци с 19%, италианци с 13,6%, германци с 10,2%, поляци със 7,9%, французи с 3%. Същевременно намаляват посещенията на австрийци – с 5,8%, гърци – 5,7%, ирландци – 1,8%, румънци – с 1,3%. Най-много посещения в България през ноември са реализирани от румънци – 128 хил., турци – 110 хил. и гърци – 89 хил. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tПътуваме повече в Австрия, по-малко в Русия\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d0%b5%d1%80%d0%bd%d0%b8%d0%ba-%d0%bf%d0%be%d0%bb%d1%83%d1%87%d0%b0%d0%b2%d0%b0-%d0%be%d1%89/", "text": "Община Перник ще получи на 31 декември 30 млн. лева, за да се справи с ВиК кризата, оставила близо 100 000 души без нормален достъп до питейна вода. Това стана ясно след извънредното заседание на Министерския съвет. По-рано миньорският град получи още над 4 млн. лв. „Стават към 35 млн. дотук. Планът ми е даден от кмета – включва довеждане на вода, нов магистрален водопровод, ремонт на пречиствателните станции, ремонт на ВиК в града“, обясни премиерът Бойко Борисов. По думите му машините и бригадите ще работят и в навечерието на новата година. Догодина Перник ще реализира и цялостен воден проект за 120 млн. лв., след който ще има чисто нови пречиствателни станции и довеждащи водопроводи и нова ВиК мрежа. „Това не е правено през последните 70 години“, отбеляза кметът Станислав Владимиров. МВР започва проверки във всички ВиК дружества в страната, съобщи Борисов. По думите му първата „реализация“ в тази връзка е в Плевен. Премиерът обаче не даде повече подробности. На рождения ми ден перничани получиха най-големия подарък – да имат достъп до качествена питейна вода. Това каза кметът на Перник Станислав Владимиров на брифинга . „С днешните отпуснати средства за Перник и предстоящия воден проект, който ще стартира в началото на следващата година, реално ние ще осигурим чисто нови пречиствателни станции и чисто нови довеждащи водопроводи и цялостната промяна, цялостната водопроводна и канализационна мрежа на Перник – това нещо не е правено през последните 70 години, може би няма да бъде направено и следващите 60. Ще го направим в кратки срокове така, че в следващите месеци всичкото това нещо ще бъде в полза на нашата община“, допълни още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tПремиерът Борисов: Перник получава още утре 30 млн. за решаване на водната криза\t\t\t"}
{"url": "https://trud.bg/%d0%bc%d1%8a%d0%b6-%d0%b1%d0%b5-%d0%be%d1%81%d1%8a%d0%b4%d0%b5%d0%bd-%d0%bd%d0%b0-15-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b2-%d1%81%d0%bb%d0%be%d0%b2%d0%b0/", "text": "Мъж бе осъден на 15 години затвор в Словакия за ролята си в убийството на разследващия журналист Ян Куциак, предаде Ройтерс, като се позова на съдебна говорителка. Убийството на Куциак и годеницата му Мартина Кушнирова в дома им край Братислава през февруари миналата година доведе до масови протести срещу корупцията в централноевропейската страна, които разтърсиха правителството. Очаква се случаят да изиграе роля и на предстоящите през февруари парламентарни избори. Осъденият, 42-годишният Золтан Андрушко, бе един от петимата обвиняеми по случая. Само той обаче направи самопризнания и сключи сделка с прокуратурата в замяна на свидетелските си показания. Процесът срещу другите четирима, включително бизнесменът Мариан Кочнер, който е станал обект на статии на Куциак по случаи на корупция, започна на 19 декември и ще продължи догодина. Те може да получат доживотни присъди, ако бъдат признати за виновни. Андрушко се беше споразумял за 10-годишна присъда с прокуратурата, но днес съдът отхвърли споразумението и постанови по-дълга присъда, която обвиняемият прие. „Съдът смята силно намалената присъда за оправдана и логична, но съдът, със своето решение, трябва да се стреми към справедливост не само за обвиняемия, но и за всички страни по случая, за обществото и за правосъдието“, заяви съдия Памела Залеска, цитирана от в. „Денник Н“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tМъж бе осъден на 15 години затвор в Словакия за ролята си в убийството на Ян Куциак\t\t\t"}
{"url": "https://trud.bg/%d0%bd%d0%b8%d1%81%d0%ba%d0%b8%d1%82%d0%b5-%d0%bb%d0%b8%d1%85%d0%b2%d0%b8-%d0%b2%d1%8a%d1%80%d0%bd%d0%b0%d1%85%d0%b0-%d0%b8%d0%bf%d0%be%d1%82%d0%b5%d0%ba%d0%b8%d1%82%d0%b5-%d0%b2-%d1%81%d0%b0%d1%89/", "text": "Заеми за $700 млрд. за 3 месеца Ипотечният пазар в САЩ отбеляза най-доброто си тримесечие от финансовата криза насам, пише Wall Street Journal. Банките отвъд океана са отпуснали жилищни кредити на стойност 700 млрд. долара между юли и септември, което е най-високото равнище през последните 14 години, показват данни на компанията за анализи на индустрията Inside Mortgage Finance. Отпуснатите ипотечни кредити за цялата година са на път да достигнат най-високото ниво от 2006 г. насам, когато последният бум на жилищния пазар беше в разгара си. Намаляващите лихви накараха собствениците на жилища в САЩ да рефинансират ипотечните си кредити, за да спестят от месечните вноски. През юли и август дейността по рефинансиранията е нараснала със 75% спрямо същия период на миналата година. Рекордните 11,7 млн. души са спестили най-малко 0,75 процентни пункта от лихвите по ипотечните си кредити чрез рефинансиране. Ръководството на най-голямата ипотечна банка в САЩ, Wells Fargo съобщи, че общата сума на ипотечните кредити, които е отпуснала през третото тримесечие е с 5 млрд. долара повече спрямо предходните три месеца, като делът на рефинансиранията се е увеличил. Банката очаква четвъртото тримесечие да е приблизително на равнището на третото. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tНиските лихви върнаха ипотеките в САЩ на нивото отпреди кризата\t\t\t"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0-%d0%bf%d1%80%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0/", "text": "10-годишно момче от Варна е в болницата в Търговище с гръдна травма и фрактура на дясна ключица след катастрофа, станала на главния път от София към 19, 23 часа в събота. Детето е пътувало в  автомобил „Субару Трибека“, управляван от 45-годишния му баща. Близо до разклона за антоновското село Божица, на ляв завой, той изгубил контрол над колата. Тя навлязла в насрещното платно (в този участък пътят е разделен на две платна с разделителен остров), завъртяла се е и излязла извън шосето, като дясната й част се  ударила в крайпътно дърво. Детето, което пътувало на предната дясна седалка на автомобила, е прието за лечение в болницата.  Няма данни таткото да е пострадал. Това е втори инцидент, станал по идентичен начин на това място на пътя този сезон. И от полицията потвърждават, че там трябва да има допълнителна сигнализация. Писали за това писма до  съответните институции, отговорни за поставяне на знаци. Водени били и разговори и чакали реакция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\t10-годишно дете пострада при катастрофа\t\t\t"}
{"url": "https://trud.bg/%d0%bc%d0%b5%d0%bd%d0%b8%d0%b4%d0%b6%d1%8a%d1%80%d1%8a%d1%82-%d0%bd%d0%b0-%d0%b1%d0%be%d0%ba%d1%81%d1%8c%d0%be%d1%80%d0%b0-%d0%ba%d0%be%d0%b1%d1%80%d0%b0%d1%82%d0%b0-%d1%82%d1%80%d0%b5%d0%bd%d0%b8/", "text": "Всички подценяват този българин, който тренира като луд във фитнеса – казва Боб Аръм, мениджър на Кубрат Пулев. – Нека ви кажа, че той няма да дойде дебел като Анди Руис. А ще постави Джошуа под напрежение и ще го нокаутира. Кобрата е основен претендент за титлата на Международната федерация по бокс (IBF), която се държи от Джошуа. \nОрганизацията вече разпореди двата щаба да влязат в преговори и до 30 дни трябва да станат ясни мястото и датата на срещата. Срокът изтича в първата половина на януари. Наскоро Еди Хърн, мениджър на британеца, намекна, че боят може да е в края на март на стадиона на „Тотнъм“ в Лондон. Същевременно Джошуа отпразнува световните си титли в Барбадос. В началото на декември той победи мексиканеца с американски корени Анди Руис. Британецът има още да брани поясите си на WBА, WBO и IBO. \n“Ако бях на мястото на Джошуа не бих се бил отново докато не знам победителя от мача Уайлдър-Фюри – продължи импресариото на Кобрата. – Бих овакантил титлите, докато не дойде големият мач – това иска публиката, да знае кой е №1. А номер 3 и 4 биха в Саудитска Арабия (б.р. Джошуа и Руис). Първият и вторият обаче ще излязат един срещу друг на 22 февруари (б.р.Уайлдър и Фери).“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tМениджърът на боксьора: Кобрата тренира като луд във фитнеса\t\t\t"}
{"url": "https://trud.bg/%d0%bd%d0%b5%d0%bf%d1%80%d0%b0%d0%b2%d0%be%d1%81%d0%bf%d0%be%d1%81%d0%be%d0%b1%d0%b5%d0%bd-%d1%80%d0%b0%d0%bd%d0%b8-%d1%81%d0%b5%d0%b1%d0%b5-%d1%81%d0%b8-%d0%b8-19-%d0%b3%d0%be%d0%b4%d0%b8%d1%88%d0%b5/", "text": "Неправоспособен водач се удари в дърво и рани себе си, както и 19-годишен младеж. Катастрофата, при която едва не се стигнало до запалване на колата „Опел Астра“, е станала в събота към 20,45 часа на кръстовище на междуселски път в община Опака, област Търговище. 43-годишен водач от село Голямо Градище пътувал към село Цар Калоян. На десен завой изгубил  контрол над колата, която излязла от пътя и се забила в дърво. 19-годишен младеж, който бил на предната седалка до шофьора,  е настанен в болницата  в Търговище с фрактура на лява раменна става и комоцио. Шофьорът също е с комоцио. Полицията е установила, че той бил неправоспособен, а табелите на колата били за друг автомобил. На мястото на инцидента са извикани пожарникари, за да обезопасят колата, която можело да се запали. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tНеправоспособен рани себе си и 19-годишен при удар в дърво\t\t\t"}
{"url": "https://trud.bg/%d1%82%d1%80%d0%b0%d0%bc%d0%b2%d0%b0%d0%b9-%d0%b1%d0%bb%d1%8a%d1%81%d0%bd%d0%b0-%d0%b6%d0%b5%d0%bd%d0%b0-%d0%bf%d1%80%d0%b5%d0%b4-%d0%bf%d0%b8%d1%80%d0%be%d0%b3%d0%be%d0%b2/", "text": "Трамвай блъсна жена пред болница „Пирогов“. Инцидентът се е случил около 15:00 ч. този понеделник, информира БТВ. Жената е пресякла първия светофар, но докато е чакала за следващия, трамваят я връхлита. Тя е била извадена изпод релсите на трамвая, който е управляван от обучаващ се ватман. Вследствие на инцидента, жената се намира в шокова зала на болница „Пирогов“ с комбинирана травма. Маршрутът на трамваите в района бе променен в посока „Овча Купел“, а причините за инцидента предстои да бъдат изяснени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tТрамвай блъсна жена пред „Пирогов“\t\t\t"}
{"url": "https://trud.bg/%d0%ba%d1%80%d0%b5%d0%bf%d0%be%d1%81%d1%82%d1%82%d0%b0-%d1%86%d0%b0%d1%80%d0%b5%d0%b2%d0%b5%d1%86-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%bf%d0%be%d1%81%d1%80%d0%b5%d1%89%d0%b0-%d1%82-2/", "text": "Най-посещаваният исторически обект в страната, крепостта Царевец във Велико Търново, ще посреща туристи в първия ден на новата 2020-а година. Архитектурно-музейният резерват ще е отворен за посещения от 12,00 до 17,00 часа. По традиция, първият посетител ще бъде официално посрещнат в 12,00 часа на входа на крепостта от директора на Регионален исторически музей-Велико Търново д-р Иван Църов. Туристът ще получи подарък – музейна литература, а при обиколката си на историческата забележителност ще бъде придружен от екскурзовод. Жителите и гостите на духовната и историческа столица на България Велико Търново могат да разгледат Царевец и в последния ден на тази година, 31 декември, от 9,00 до 13,00 часа. Архитектурно-музеен резерват „Царевец“ е най-голямата забележителност на Велико Търново и е единствения български музей, който работи 365 дни в годината. Само за четири часа на 1 януари 2019 г. крепостта бе разгледана от 646 туристи, от които 471 българи и 175 чужденци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tКрепостта Царевец в Търново посреща туристи на 1 януари 2020 година\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b2%d0%bf%d0%b5%d1%87%d0%b0%d1%82%d0%bb%d0%b5%d0%bd-%d0%be%d1%82-%d0%b0%d1%80%d0%b5%d0%bd%d0%b0%d1%82%d0%b0-%d0%b2-%d1%81%d0%b8%d0%b4%d0%bd%d0%b8/", "text": "Григор Димитров бе впечатлен от обновения комплекс „Кен Розуел арена“ в Сидни, където ще се играят мачовете от дебютното издание на отборния турнир АТП къп от 3 януари. \n„Уау, вижте този покрив! Не съм виждал такъв като него“, възкликна българинът. \nИнвестициите са на стойност $50,5 млн. “Имам много спомени тук, толкова съм развълнуван“, допълни Димитров, който през 2016-а игра финал в Сидни. \nПървата ни ракета взе участие в откриването на комплекса, а на церемонията присъства и живата легенда Кен Розуел. Организаторите обявиха, че взимат всички мерки по замърсяването на въздуха след силните пожари, обхванали града. А Григор допълни, че не е притеснен от качеството на въздуха. Двубоите от турнира ще се играят още в два града – Пърт и Бризбейн. България е в група с Великобритания, Молдова и Белгия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tГригор впечатлен от арената в Сидни\t\t\t"}
{"url": "https://trud.bg/%d0%b4%d0%be-%d0%b4%d0%b2%d0%b5-%d0%b7%d0%b0%d0%bf%d0%bb%d0%b0%d1%82%d0%b8-%d0%b7%d0%b0-%d0%b3%d0%be%d0%b4%d0%b5%d0%b6%d0%b5%d0%bd-%d0%bf%d1%80%d1%8a%d1%81%d1%82%d0%b5%d0%bd-%d0%b4%d0%b0%d0%b2%d0%b0/", "text": "Най-популярният камък е диамантът  Цената на годежния пръстен не трябва да надминава две месечни заплати, смятат 75% от българите. Това показва анкета в социалните медии, инициирана от международната верига бутици за бижута и търговия със скъпоценни камъни, в която участват над 1500 души. Допитването е проведено в навечерието на коледните и новогодишни празници – най-популярния период за предложения за брак в световен мащаб. Според статистиката в 40% от случаите заветният въпрос се задава именно на Коледа, Бъдни вечер или в новогодишната нощ, като общият резултат измества в класацията дори най-романтичния ден – Свети Валентин. Допитването показва още, че според половината от българите годежният пръстен трябва да е с диамант. Това е и най-популярният скъпоценен камък за предложения в световен мащаб. Опитът на международните бижутери у нас през последните две години сочи същото – най-търсени са годежните пръстени с един или повече диаманти, от бяло злато и цена до 3000 лева. “Нормата” от две месечни заплати като минимална цена за годежния пръстен е възприета в САЩ през миналия век и символизира готовността на мъжа да поеме отговорност за издръжката на бъдещото семейство. В България обаче няма твърдо установена практика, показва анкетатa. “Макар и непредставително, проучването ни показа, че за повечето българи цената на пръстена не е решаваща, а от значение са жестът и любовта, които стоят зад него. В същото време обаче 87% процента от участниците в анкетата са категорични, че пръстенът е важен и държат на него.”, обясни Рабия Мула, посланик на Международната асоциация на индустрията за скъпоценни камъни (ICA). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.30", "title": "\n\t\t\tДо две заплати за годежен пръстен дава българинът\t\t\t"}
