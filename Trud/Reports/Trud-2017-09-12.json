{"url": "https://trud.bg/%d1%81%d1%8a%d0%b4%d1%8f%d1%82-%d0%b1%d0%b5%d0%bb%d0%b3%d0%b8%d0%b5%d1%86-%d0%be%d1%82%d0%ba%d1%80%d0%b0%d0%b4%d0%bd%d0%b0%d0%bb-%d0%ba%d0%be%d0%bb%d0%b0-%d0%b8-%d0%bf%d0%b0%d1%80%d0%b8-%d0%be%d1%82/", "text": "Белгиец, отнел автомобил и пари от свои сънародници в Банско, изправен на подсъдимата скамейка Районна прокуратура – Разлог предаде на съд белгийският гражданин Л.Ж. за противозаконно отнемане на чуждо моторно превозно средство, кражба на парична сума и лишаване от свобода на двама свои сънародници. През април 2017 г. обвиняемият временно пребивавал в апартамента, ползван от гражданите на Белгия – Д. М. и Е. М., в жилищен комплекс в гр. Банско. В нощта на 17.04.2017 г. тримата били у дома, като консумирали алкохол, като Л.Ж. изпил около едни литър вино. Към 4 ч. сутринта Д. М. и Е. М. легнали да спят, а обвиняемият останал буден. Под въздействие на изпития алкохол той решил с автомобила на Д.М. да стигне до язовир Доспат, въпреки факта, че сънародникът му не позволявал да го ползва, съобщиха от прокуратурата. На тръгване Ж. взел контактния ключ на лекия автомобил марка „БМВ“ и 950 евро, които забелязал на бюрото в хола. За да осуети възможността да бъде разкрит, както и Д. М. и Е. М. да излязат от апартамента, обвиняемият прекъснал интернет-връзката в апартамента, взел със себе си стационарния телефон и ключовете от входната врата и излязъл. След като се качил в паркирания пред жилищната сграда лек автомобил, той потеглил в посока към гр. Якоруда. На сутринта, в района на местността „Бърдуче“ в землището на Сърница, Л.Ж. се отклонил от главния път поради пияното състояние, в което се намирал, и изгубил управлението върху моторното превозно средство. Колата се отклонила от черния път и навлязла в крайпътното дере, след което последователно се ударила в дървета и храсти. Накрая последвал сблъсъкът с дърво отпред и спирането на автомобила. В резултат на случилото се, на превозното средство били причинени множество деформации и счупвания на отделни части и елементи. Обвиняемият излязъл от „БМВ“-то без да вземе ключовете, както от автомобила, така и от апартамента. Тръгнал пеш, оставяйки колата без наблюдение. В периода от 4 ч. до 10 ч. пострадалите Д.М. и Е. М. останали заключени в апартамента без да имат възможност да излязат. По-късно те се свързали с дружеството, отговарящо за стопанисването на жилищната сграда, чийто представител съдействал на чужденците с помощта на резервен ключ. От назначената на досъдебното производство автотехническа и оценителна експертиза размерът на вредите на автомобила възлиза на 6 644 лв. Понастоящем обвиняемият Л.Ж. е с мярка за неотклонение „Подписка“. Предстои съдът да насрочи разглеждане на делото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Съдят белгиец, откраднал кола и пари от свои сънародници в Банско"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-3/", "text": "Седмичното правителствено заседание ще се проведе както обикновено – в сряда, 13 септември, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №216 НА МИНИСТЕРСКИЯ СЪВЕТ ОТ 2017 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО  Внася: министърът на образованието и науката 2. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №236 НА МИНИСТЕРСКИЯ СЪВЕТ ОТ 2017 Г. ЗА УТВЪРЖДАВАНЕ НА БРОЯ НА ПРИЕМАНИТЕ СТУДЕНТИ И ДОКТОРАНТИ ВЪВ ВИСШИТЕ УЧИЛИЩА И НАУЧНИТЕ ОРГАНИЗАЦИИ НА РЕПУБЛИКА БЪЛГАРИЯ ПРЕЗ УЧЕБНАТА 2017-2018 Г.  Внася: министърът на образованието и науката 3. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2017 Г. ЗА ФИНАНСОВО ОСИГУРЯВАНЕ НА ДЕЙНОСТИ ПО НАЦИОНАЛНА ПРОГРАМА „ОСИГУРЯВАНЕ НА СЪВРЕМЕННА ОБРАЗОВАТЕЛНА СРЕДА“, ОДОБРЕНА С РЕШЕНИЕ №216 НА МИНИСТЕРСКИЯ СЪВЕТ ОТ 2017 Г.  Внася: министърът на образованието и науката 4. ПРОЕКТ НА РЕШЕНИЕ ЗА ИЗМЕНЕНИЕ И ДОПЪЛНЕНИЕ НА РЕШЕНИЕ №631 НА МИНИСТЕРСКИЯ СЪВЕТ ОТ 2002 Г. ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА ПРЕДОСТАВЯНЕ НА ИМУЩЕСТВО – ПУБЛИЧНА И ЧАСТНА ДЪРЖАВНА СОБСТВЕНОСТ, ЗА ПОЛЗВАНЕ И УПРАВЛЕНИЕ НА ДЪРЖАВНО ПРЕДПРИЯТИЕ „ТРАНСПОРТНО СТРОИТЕЛСТВО И ВЪЗСТАНОВЯВАНЕ“ – СОФИЯ  Внася: министърът на транспорта, информационните технологии и съобщенията 5. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ И ЧАСТИ ОТ ИМОТИ – ПУБЛИЧНА ДЪРЖАВНА СОБСТВЕНОСТ, НА ДЪРЖАВНАТА КОМИСИЯ ПО СИГУРНОСТТА НА ИНФОРМАЦИЯТА  Внася: министърът на регионалното развитие и благоустройството 6. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА ГЕОРГИ ДАМЯНОВО, ОБЛАСТ МОНТАНА  Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА ОТНЕМАНЕ ПОРАДИ ОТПАДНАЛА НУЖДА ОТ НАЦИОНАЛНАТА АГЕНЦИЯ ЗА ПРИХОДИТЕ ПРАВОТО НА УПРАВЛЕНИЕ ВЪРХУ ИМОТ – ПУБЛИЧНА ДЪРЖАВНА СОБСТВЕНОСТ  Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОДОБРЯВАНЕ НА ПОЗИЦИЯТА НА ПРАВИТЕЛСТВЕНАТА ЧАСТ И НА СЪСТАВА НА ДЕЛЕГАЦИЯТА НА РЕПУБЛИКА БЪЛГАРИЯ ЗА УЧАСТИЕ В ДЕСЕТАТА ЕВРОПЕЙСКА РЕГИОНАЛНА СРЕЩА НА МЕЖДУНАРОДНАТА ОРГАНИЗАЦИЯ НА ТРУДА, КОЯТО ЩЕ СЕ ПРОВЕДЕ ОТ 2 ДО 5 ОКТОМВРИ 2017 Г. В ИСТАНБУЛ  Внася: министърът на труда и социалната политика 9. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА – СТРОИТЕЛНИ МАТЕРИАЛИ – ПЯСЪЦИ И ЧАКЪЛИ, ОТ НАХОДИЩЕ „ЯКОВИЯ ЧИФЛИК“, ОБЩИНА АСЕНОВГРАД, ОБЛАСТ ПЛОВДИВ  Внася: министърът на енергетиката 10. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ДЕЙНОСТТА, СТРУКТУРАТА И ОРГАНИЗАЦИЯТА НА РАБОТА НА МЕЖДУВЕДОМСТВЕНИЯ СЪВЕТ ПО ПРОСТРАНСТВЕНИ ДАННИ, ПРИЕТ С ПОСТАНОВЛЕНИЕ №332 НА МИНИСТЕРСКИЯ СЪВЕТ ОТ 2010 Г.  Внася: заместник министър-председателят 11. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ЗА КАСОВОТО ИЗПЪЛНЕНИЕ НА КОНСОЛИДИРАНАТА ФИСКАЛНА ПРОГРАМА ЗА ПОЛУГОДИЕТО НА 2017 Г.  Внася: министърът на финансите 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ЧАСТНА ДЪРЖАВНА СОБСТВЕНОСТ, ЗА ИМОТИ – ПУБЛИЧНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕДОСТАВЯНЕ ЗА УПРАВЛЕНИЕ НА НАЦИОНАЛНА КОМПАНИЯ „ЖЕЛЕЗОПЪТНА ИНФРАСТРУКТУРА“ ЗА ИЗГРАЖДАНЕТО НА НАЦИОНАЛЕН ОБЕКТ „МОДЕРНИЗАЦИЯ НА ЖЕЛЕЗОПЪТНАТА ОТСЕЧКА СЕПТЕМВРИ – ПЛОВДИВ – ЧАСТ ОТ ТРАНС-ЕВРОПЕЙСКАТА ЖЕЛЕЗОПЪТНА МРЕЖА“, ПОЗИЦИЯ 2: „МОДЕРНИЗАЦИЯ НА ЖЕЛЕЗОПЪТНА ОТСЕЧКА ПАЗАРДЖИК – СТАМБОЛИЙСКИ“, ПЪТЕН НАДЛЕЗ „ТРИВОДИЦИ“, ОБЩИНА СТАМБОЛИЙСКИ, ОБЛАСТ ПЛОВДИВ  Внасят: министърът на транспорта, информационните технологии и съобщенията  министърът на регионалното развитие и благоустройството 13. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА УСЛОВИЯТА, РЕДА И НАЧИНА ЗА ИЗГОТВЯНЕ И ВЕРИФИКАЦИЯ НА ДОКЛАДИТЕ НА ДОСТАВЧИЦИТЕ НА ГОРИВА И ЕНЕРГИЯ ЗА ТРАНСПОРТА Внася: министърът на околната среда и водите 14. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), КОЕТО ЩЕ СЕ ПРОВЕДЕ НА 15 И 16 СЕПТЕМВРИ 2017 Г. В ТАЛИН  Внася: министърът на финансите 15. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА МИНИСТРИТЕ ПО ЕНЕРГЕТИКА НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 19 И 20 СЕПТЕМВРИ 2017 Г. В ТАЛИН  Внася: министърът на енергетиката АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Вижте какво ще решава Министерският съвет на 13 септември 2017"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%bd%d0%b0%d1%82%d0%b0-%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f-%d0%b4%d0%b0%d0%bd%d1%87/", "text": "Пламен Константинов ще остане селекционер на мъжкия национален отбор по волейбол, сигурен е президентът на федерацията Данчо Лазаров. Преди европейското първенство в Полша треньорът обяви, че постът му зависи от представянето на тима, а след края на турнира призна, че е обмислял да подаде оставка.  „Естествено, че остава начело на отбора, сега не е моментът дори да се мисли за подобни експерименти като смяна на треньор – заяви Лазаров пред Bulgaria On Air. – Още повече, че самият Пламен е убеден, че може да постигне тези цели и задачи, за които говорихме. Убеден съм, че той има подкрепата на играчите, защото нашият тим е добра сплав между опитни и млади състезатели.“  Лазаров оценява високо представянето на националите на европейското, където те отпаднаха на четвъртфиналите от Сърбия.  „Мисля, че мъжете се представиха много добре – смята шефът на волейбола. – Вярно е, че имахме много по-високи очаквания предвид потенциала на нашия отбор, но шестото място е престижно.“  Лазаров разчита Константинов да подготви националния отбор за тежките изпитания през следващата година – участие в новия формат на Световната лига и домакинството на световното първенство.  „Новият формат е такъв, че нашият отбор е сред онези четири, които трябва да играят под огромно напрежение – смята президентът на федерацията. –  Трябва да направим всичко възможно да останем сред най-силните в световния волейбол. Нещо повече – Константинов се съгласи, че трябва да влезем във финалите.“", "date": "2017.09.12", "title": " Шефът на волейболната федерация Данчо Лазаров: Константинов остава треньор на България"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%b2-%d1%82%d0%be%d0%bf-10-%d0%bd%d0%b0-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%81%d0%ba%d0%b8-%d0%ba%d1%83%d1%80%d0%be%d1%80%d1%82/", "text": "Банско се нареди сред 10-те най-добри ски курорта в света в престижната класация на британското издание „Дейли Мирър“. На българското градче е отредена 7-ма позиция и изпреварва Аспен и още два американски курорта. На първо място е Мерибел във френските Алпи, следван от италианския Червиня, канадския Ревълсток и френския курорт Куршевел. „Най-добрият ски курорт в България има всичко, което е необходимо за забавляваща почивка на разумни цени. Ще намерите перфектни места за спане на ниски цени. Това е съчетано с разумни разходи за храна. Колкото до ските, очаквайте завладяваща гледка, достатъчно писти, от такива за начинаещи до напреднали. Придвижването с лифта е бързо и можете прекарате повече време в планината“, се казва в описанието на Банско. Изданието отбелязва, че зимният сезон продължава от декември до април и има евтини самолетни полети до двете най-близки летища – в София и в Солун. Трансферът от тях е съответно 2,20 часа и 3 часа, допълва вестникът. Цената на шестдневна ски карта за възрастни в Банско струва 238 лева /122 евро/ или по-малко от 110 паунда. За сравнение в курорт №1 струва 300 евро (273 паунда), а в Куршевел е 256 евро (233 паунда /.  Банско от години е утвърдена топ дестинация и привлича много чуждестранни туристи у нас. Единственият проблем на курорта е неразрешеният и до днес казус с изграждането на втори кабинков лифт, който да облекчи огромните опашки от чакащи скиори и сноубордисти.  – Това е съвкупност от доста показатели, сред които ски инфраструктура като писти и лифтове, условията на местата за настаняване и изхранване и не на последно място цените, на които се предлагат тези услуги. Банско заслужено взе това престижно място. Курортът се нареди дори пред американските курорти, включително и Аспен. Предполагам, че в сравнение с тях Банско е по-добър с местата за настаняване и изхранване и цените за тези услуги, но като дължина на писти и брой на ски съоръжения не можем да се сравняваме с тях.  От много години настояваме да се направи втори лифт в Банско. Някои екоорганизации и сега продължават да блокират проекта. В началото на март трябваше да се даде старт на приемането на плана за Природен парк „Пирин” като беше определено и предварително изпълнение, но еколозите надигнаха вой и сега този план е в съдилищата. Не се знае колко време ще отнеме тази съдебна битка. Това е поредното отлагане на този наболял въпрос за ски курорта.  Както виждате в тези престижни класации на световно ниво никой не поставя въпроса, че изграждането на лифт не е екологично, както казват у нас еколозите. Напротив, навсякъде по света лифтът е най-екологичният транспорт. Дори в много градове в Европа като транспорт се използват лифтове, а не само в ски курортите. Имаме още какво да направим в Банско по отношение на ски инфраструктурата. Единствено по този показател изоставаме от останалите световни зимни курорти.  – През 2016 г. над 800 000 души са посетили Банско. От тях една четвърт са през лятото, а останалите са през зимния сезон. Две трети от посетителите през зимата са чужденци. Те много добре оценяват Банско като курорт и това се потвърждава от факта, че за пореден път признанието дойде от чуждестранна класация и медия, а не от българи.  – Традиционно сезонът се открива втората събота от декември. Както всяка година, така и през тази очакваме много чужденци скиори.", "date": "2017.09.12", "title": " Банско в ТОП 10 на най-добрите ски курорти в света\t\t\t"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%b2-%d0%be%d0%b4%d1%80%d0%b8%d0%bd-%d1%81%d0%bf%d1%80%d1%8f%d0%bb%d0%b0-6500-%d0%bf%d1%80%d0%b5%d1%81%d0%b5%d0%bb%d0%bd%d0%b8%d1%86%d0%b8/", "text": "През последния месец екипите на жандармерията в Одрин заловиха 6500 нелегални мигранти при опит да се прехвърлят в Гърция и България. Сред задържаните броят на децата е 1300 души, предаде  . Това са хора, незаконно проникнали в Турция и с намерението тайно да пресекат границата, а за пръв път от началото на мигрантската криза е регистрирано това рекордно число, заявиха от дирекцията по сигурността. За сравнение, в предходния месец спрените до границата бежанци са около 2 500 души. Най-голям е броят на сирийците, бягащи от вътрешната война в страната си, следват ги хора от Ирак, Пакистан и Афганистан, търсещи по-добър живот в Западна Европа. Опасността от удавяне с плавателни съдове през Средиземно море принуждава бежанците да търсят алтернативни пътища и през лятото те се насочиха към река Марица, както и към Резовската река. При задържането им и пред миграционните власти в Одрин обясняват, че мечтата им е да живеят в страните от Европа. Организаторите на трансграничния трафик вземат от 2 000 до 3 000 евро на човек само за прехвърлянето и около 10 евро за изготвянето на фалшиви документи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Полицията в Одрин спряла за месец 6500 преселници, тръгнали към България"}
{"url": "https://trud.bg/%d0%b3%d0%be%d0%bb%d0%b5%d0%bc%d0%b8%d1%82%d0%b5-%d0%bd%d0%b0%d0%b4%d0%b5%d0%b6%d0%b4%d0%b8/", "text": "Доскоро автомобилните производители се състезаваха кой ще впрегне най-много конски сили в една кола. Днес надпреварата е кой ще измине най-много километри с едно зареждане на батериите. Ново поколение ефективни електрически модели с пробег 500-600 км са звездите на откритото във Франкфурт 67-о автомобилно изложение и оправдават неговото мото: „Да изживеем бъдещето“. Превозните средства, които ще се използват в обозримото бъдеще, трябва да бъдат по-добри от сегашните във всяко едно отношение. По-красиви, по-умни, по-удобни, по-екологични. Но явно и по-скъпи заради вградените високи технологии. Франкфуртското изложение като най-голямото събитие за автоиндустрията в Европа показва на публиката какво може да очаква от производителите в следващите години. И тъй като подозрителната миризма на дизел и манипулирани стойности на вредните емисии се разстла над (почти) всички водещи марки, вниманието сега е фокусирано върху красивата утопия за перфектни електрифицирани коли. Те няма да замърсяват околната среда, няма да унищожават петролните залежи на планетата, няма да имат нужда от водач, няма да катастрофират и изобщо май няма да създават никакви грижи на хората, а ще им помагат да се справят с делнични задачи като намирането на паркомясто, правенето на резервация за ресторант, напомняне за забравено плащане и т.н . Звучи прекрасно. Volkswagen  Plug-In  Daimler  Volvo  Jaguar Land Rover Изброяването на производители и амбиции в сферата на електрическата мобилност може да продължи още дълго. На автомобилните си страници „Труд“ ще продължи да представя най-интересните разработки. Грандиозните скандали за манипулирани стойности на отделяните вредни вещества от дизеловите двигатели хвърли тежка сянка върху бъдещето на тези толкова ефективни задвижващи системи. Европейските потребители харесват автомобилите на дизел заради съчетанието от нисък разход на гориво и висок въртящ момент. Факт е обаче, че в последните месеци след дизеловата афера този тип нови коли се продават по-малко в Европа за сметка на бензиновите. Намеренията на някои мегаполиси да забранят дизеловите коли в централните градски зони също утежнява положението. „ Daimler Volkswagen  Огромният финансов, технологичен и човешки ресурс на големите автомобилни производители може да доведе до ренесанс на изобретения от Рудолф Дизел през 1897 г. двигател. По онова време, в зората на автомобилната индустрия, не е било ясно кои мотори ще се наложат на пазара, защото е имало и коли с електрически акумулатори. Повече от век по-късно тази дилема отново е на дневен ред.", "date": "2017.09.12", "title": " Големите надежди"}
{"url": "https://trud.bg/%d0%bd%d1%8f%d0%bc%d0%b0-%d0%b7%d0%b0%d0%bf%d0%bb%d0%b0%d1%85%d0%b0-%d0%b7%d0%b0-%d0%bf%d1%8c%d0%be%d0%bd%d1%87%d0%b0%d0%bd-2018/", "text": "Президентът на МОК Томас Бах е сигурен, че напрежението около КНДР няма да се отрази на зимните олимпийски игри в Пьончан (Република Корея) през февруари 2018-а. Германецът уверява, че политическата ситуация няма да се отрази на участието на севернокорейските спортисти на игрите.  „Вратите за тях са широко отворени – твърди Бах. – Ние сме в непрекъснат контакт със засегнатите правителства. От разговорите, които водим, мога да ви уверя, че няма никакви признаци, че сигурността на игрите е застрашена.“", "date": "2017.09.12", "title": " Няма заплаха за Пьончан 2018"}
{"url": "https://trud.bg/%d0%b5%d0%bc%d0%b8%d0%bb-%d1%80%d0%b0%d0%b4%d0%b5%d0%b2-%d0%b2%d0%bb%d0%b8%d0%b7%d0%b0-%d0%b2-%d0%bc%d0%b5%d0%b3%d0%b0%d0%ba%d0%be%d0%bc%d0%b8%d1%81%d0%b8%d1%8f-%d0%b2-%d0%b5%d1%81/", "text": "Българският евродепутат от ГЕРБ/ЕНП Емил Радев бе избран за зам.-член на новосъздадената специална комисия в Европейския парламент (ЕП) за борба срещу тероризма. Това стана по време на пленарното заседание във вторник в Страсбург. През юли месец ЕП взе решение за създаване на специална парламентарна комисия, която да анализира и оцени безпристрастно фактите, предоставени от правоприлагащите органи на държавите-членки, компетентните агенции на ЕС и експерти, както и степента на терористичната заплаха в Европа. Специалната комисия по тероризма ще идентифицира и анализира безпристрастно недостатъците и неизправностите, позволили да настъпят скорошните терористични атаки в различни държави-членки. За целта, ще бъде извършена оценка на изпълнението на съществуващите мерки и инструменти в областта на управлението на външните граници, за да бъдат спирани физически лица да влизат в Европа с фалшиви документи. В рамките на дейността на комисията ще бъдат извършени посещения, изслушвания, както и ще бъде събирана информация от национални и международни агенции. В края на своята дейност, специалната комисия за борба срещу тероризма ще изготви доклад с препоръки. Първото заседание е предвидено за четвъртък 14 септември.", "date": "2017.09.12", "title": " Емил Радев влиза в мегакомисия в ЕС"}
{"url": "https://trud.bg/25-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%be%d0%b1%d1%89%d0%b8%d0%bd%d0%b8-%d1%81%d0%b5-%d0%b2%d0%ba%d0%bb%d1%8e%d1%87%d0%b2%d0%b0%d1%82-%d0%b2-%d0%b5%d0%b2%d1%80%d0%be/", "text": "МОСВ даде началото на „Европейската седмица на мобилността 2017 г.“, която традиционно се провежда в периода 16-22 септември. Тази година темата на кампанията на Европейската комисия е „Чиста, споделена и интелигентна мобилност“, а мотото – „Заедно стигаме по-далеч“, съобщи зам.-министърът на околната среда и водите Атанаска Николова на пресконференция в МОСВ. В обявяването на инициативите в България участваха още ръководителят на Представителството на ЕК у нас Огнян Златев, мениджърът на информационната кампания и представител на агенция „Интеримидж“ Ася Моллова, както и Юлиян Добрев от социологическа агенция BluePoint. „Идеята е всеки от нас да промени нещо в своя начин на живот – още днес. Например да покани съсед заедно да ползват автомобил до работа, или да се придвижи с велосипед, или дори само да повърви пеш. Всяка малка промяна допринася за подобряване качеството на живот, за по-чист въздух и по-добро здраве“, напомни зам.-министърът. Според данните за състоянието на атмосферния въздух за 2016 г., цитирани от Николова, на 22 септември – европейския ден без автомобили, в центъра на София концентрацията на фини прахови частици е била почти 3 пъти по-ниска в сравнение с 21 септември. До момента са регистрирани 25 български общини, ще се включат над 2000 общини от 44 държави не само от Европа, но и в света. В българските градове са обявени дни за безплатно ползване на градския транспорт, велопоходи, както и възможност за наемане на велосипеди. „Надяваме се тази година български град да влезе сред първите десет с най-интересни идеи за споделено пътуване“, каза Николова. Тя напомни и че освен национален ангажимент, чистотата на атмосферния въздух е приоритет в рамките на Председателството на България на ЕС в сектор околна среда. В тази връзка Огнян Златев добави, че ЕК има две амбициозни цели – до 2050 г. да се премахнат превозните средства от целия градски транспорт в ЕС с конвенционално гориво, а до 2030 г. – да се премине към логистика без вредни емисии в големите градове. На пресконференцията Ася Моллова и Юлиян Добрев представиха социологическо  проучване за нагласите към споделеното придвижване. Според резултатите 72,4% от българите биха ползвали споделено пътуване, а 51 на сто вече имат такъв опит АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " 25 български общини се включват в „Европейската седмица на мобилността“"}
{"url": "https://trud.bg/%d0%b2%d1%8a%d0%b7%d1%80%d0%b0%d1%81%d1%82%d0%bd%d0%b8-%d1%85%d0%be%d1%80%d0%b0-%d1%81%d0%b0-%d0%b5%d0%b2%d0%b0%d0%ba%d1%83%d0%b8%d1%80%d0%b0%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%bf/", "text": "Седем екипа огнеборци участваха в локализирането и ликвидирането на пожар, избухнал днес в местността Воден камък край град Хисаря. Сигналът за огнената стихия е получен около 14.30 часа, като пламъците са обхванали 10 дка суха тревна растителност и са засегнали няколко сгради. Няма данни за пострадали и застрашени хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " 7 екипа огнеборци гасиха пожар край Хисаря"}
{"url": "https://trud.bg/%d0%bf%d0%bb%d0%b0%d0%b6%d0%bd%d0%be-%d0%b2%d0%be%d0%bb%d0%b5%d0%b9%d1%88%d0%be%d1%83-%d0%bd%d0%b0-%d0%b1%d1%83%d0%bb-%d0%b4%d0%be%d0%bd%d0%b4%d1%83%d0%ba%d0%be%d0%b2/", "text": "Плажен волейбол в центъра на София! Това не бяха виждали столичани никога досега. Новата част на бул. „Дондуков“ бе открит със звучен спортен купон под наслов „БулевАРТ“. Все едно центърът на София се премести на Черно море. Треньор №1 на ХХ век Димитър Пенев показа, че за него няма тайни в още един спорт. Четвъртият в света поведе един от отборите на четиристранния турнир, завършил късно снощи. Но конкуренцията бе по-силна от тази в Щатите преди 23 години. Тимът на звездите подхвана актьорът Христо Мутафчиев. А негов основен блокировач беше култовият Георги Мамалев. Наско от групата БТР също се включи в отбора на знаменитостите. В турнира участваха също тимове на кметството и любители. Преди да започне големият купон, софийска община организира турнир от 150 деца, разделени на 26 отбора. На бул. „Дондуков“ освен пясък бяха направени и специални трибуни, за да могат феновете на плажния волейбол от столицата да видят нещо наистина различно. Част от женския национален отбор също дойде в центъра на София, за да подкрепи инициативата. Но най-големите имена бяха легендите Борислав Кьосев и Димо Тонев, към които се присъедини и актуалната звезда Теодор Салпаров. Вечерта завърши с шумно Ди Джей Парти, което трябваше да продължи до 22 часа. Както разпорежда законът за шума в населено място.", "date": "2017.09.12", "title": " Плажно волейшоу на бул. „Дондуков“"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-34-%d0%b3%d0%be%d0%b4%d0%b8%d1%88%d0%b5%d0%bd-%d0%b2-%d1%81%d1%82%d0%be%d0%bb%d0%b8%d0%bf%d0%b8%d0%bd%d0%be%d0%b2%d0%be-%d1%81-2-%d0%bf%d0%b0%d0%ba%d0%b5/", "text": "Бързо производство е започнато срещу 34-годишен пловдивчанин за притежание на наркотици, след като мъжът бе спипан в понеделник около 11 часа при полицейска проверка на улица “Храбрец” в ромския квартал „Столипиново” с две пакетчета с амфетамин в себе си.  Извършителят е задържан за срок до 24 часа в Шесто РУ на МВР-Пловдив. През последното денонощие на територията на Областна дирекция на МВР – Пловдив са регистрирани 18 криминални престъпления – грабеж, 4 кражби, наркотици и 12 други. Разкрити са 9 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Спипаха 34-годишен в Столипиново с 2 пакетчета с амфетамин"}
{"url": "https://trud.bg/%d1%88%d1%83%d0%bc%d0%b0%d0%bd-%d1%89%d0%b5%d1%88%d0%b5-%d0%b4%d0%b0-%d0%b5-%d0%b5%d0%b2%d1%80%d0%be%d1%81%d0%ba%d0%b5%d0%bf%d1%82%d0%b8%d0%ba-%d0%b4%d0%bd%d0%b5%d1%81/", "text": "В опит да продадат идеята за Европейския съюз като една нововъзникаща супердържава, поддръжниците на тази теза, започват да приемат един език, който изглежда обявява прехода на ЕС от икономически съюз към федерална държава. Част от въпросната реторика е и описанието на личности като Жан Моне, Алтиро Спинели и Робер Шуман като „бащите-основатели на ЕС”. Робер Шуман, френски държавник роден в Люксембург, вдъхновява икономическото сътрудническо в Европа със своя план „Шуман” от 1950 г. Но можем ли да създадем очевидна връзка между неговата философия и одобрения през 1992 г. Договор от Маастрихт, с който е създаден Европейския съюз? Декларацията от 9 май 1950 г., изготвена от Шуман, е манифест, създаващ рамка за траен мир на Европейския континент. Шуман идентифицира двете най-важни държави, а именно Франция и Германия, чиито амбиции за вечна война могат да бъдат преустановени чрез създаване на икономическа зависимост помежду им. Негово е предложението, че поставяйки производството и търговията на въглища и стомана под контрол на висок общ орган, ще направи „всяка война между Франция и Германия, не само немислима, но и материално невъзможна”. Две конкретни декларации изглежда внушават, че Шуман повече от логично се застъпва за единен Европейски съюз. Той не само говори за целта на „единна Европа”, но също така настоява, че „обединяването на производството на въглища и стомана веднага ще установи обща база за икономическо развитие, първи етап на Европейската федерация […]”. Няколко фактора подсказват, че Шуман, който е считан за герой от еврофилите в Брюксел, по-скоро би бил евроскептик според настоящите стандарти. Твърдението, че Шуман вярва във федерализирането на континента, не означава обаче, че той би приел ЕС в днешния му вид. Шуман е известен с това, че е силен поддръжник на идеята за търговия между Африка и Европейския континент. Още от 20-те години на ХХ век, сътрудничеството между колониалните сили в Африка винаги е отговаряло на споразуменията на континента. Според Шуман, европейската интеграция може да функционира единствено и само ако има истински интерес за Африканския континент. Неговата декларация продължава по следния начин: „Европа би могла с нарастващите средства да изпълни една от основните си задачи: развитието на Африканския континент”. Въпреки това, настоящата протекционистка търговска политика на Европейския съюз допринася в голяма степен за проблемите на Африка. Благодарение на селскостопанските субсидии, тарифите и натрапчивите стандарти за храните, Европа направи африканското селско стопанско неконкурентноспособно. Твърде често за африканските потребители е по-евтино да купуват вносните европейски продукти, отколкото местните такива. Ограниченията върху вноса на стоки от Африка са толкова тежки, че е резонно да се твърди, че африканската икономика е умишлено поддържана недоразвита в интерес на европейските селскостопански производители. В про-пазарната политика на Шуман, свободната търговия е основно средство за постигане на мир, а протекционистките мерки на Европейския съюз са дългосрочна заплаха. Най-важната точка в про-пазарната политика на Шуман е, че той вижда свободната търговия като основно средство за постигане на мир. Въпреки това през 1950 г., в един по-малко глобализиран свят, търговските връзки между трети страни и ЕС не са били толкова важни, колкото са днес. Фактът, че ЕС се е обърнал към протекционизма – било то чрез антидъмпингови мерки срещу Китай, или поради липсата на истинска свободна търговия със САЩ, представлява дългосрочна заплаха за мира. Или според думите на Фредерик Бастиа, „ако стоките не пресичат границите, войниците ще го направят”. Докато Робър Шуман би приел създаване на единен съюз, той определено би отхвърлил идеята за сегашните позиции на ЕС срещу свободната търговия.   Бившият британски премиер Тони Блеър предлага нови строги имиграционни правила като част от план срещу излизането на Великобритания от ЕС. Отдавнашният противник на Брекзита посочи оня ден, че контролирането на имиграцията от другите страни от ЕС би задоволило британските обществени искания без да трябва Великобритания за напуска 28-членния блок. Блеър признава, че отворените граници, които действаха при неговото управление, вече не са уместни.  ", "date": "2017.09.12", "title": " Шуман щеше да е евроскептик днес"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d1%8a%d1%82-%d0%bf%d0%be-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be%d1%81%d1%82-8/", "text": "– Средата за сигурност в света наистина се влошава с нарастващи темпове. Проблемът е, че рисковете и заплахите не идват само от едно или две огнища. При това общото в генезиса им е натрупването на нерешавани с години проблеми, незачитане на международния правов ред и преплитане на геополитически и икономически интереси на велики сили. – Ескалацията на кризата със Северна Корея ще продължи. Единственият конкретен резултат от шумните предупреждения, заплахи и сценарии са очертаващите се около 4 милиарда долара за американските военни компании за оръжейни доставки, които ще растат, защото освен Северна Корея вероятно и Япония ще се ориентира към подобни. Всички обсъждани досега опции, от преговори с предварителни условия, санкции, сваляне на режима, до военен конфликт, се оказаха нереалистични. – Страната търси гаранции за сигурността си. Същевременно един диктаторски режим иска да изключи и вероятността да бъде предизвикано свалянето му чрез въздействие отвън. Затова целта му всъщност се свежда до постигане на договорености, които утвърждават статуквото на полуострова. Планът на Русия и Китай, които също осъдиха действията на Пхенян, въобще не бе коментиран, а изявленията на президента на САЩ Доналд Тръмп предизвикваха обратен ефект. Подсказваната от някои коментатори напоследък шеста по ред опция – да се признае Северна Корея за ядрена държава – също не е приемлива, защото ще отвори вратата и за други кандидати– Саудитска Арабия, Турция и т.н. Идеята на някои консервативни среди в САЩ да се предостави ядрено оръжие на Япония и Южна Корея за да се „възстанови военния баланс със Северна Корея и Китай” е пък още по нездравомислещо. Но без да се поставят на Пхенян предварителни условия за отказ от ядрено оръжие, би могло да се стигне до масата на преговори, на която срещу вдигане на част от санкциите Северна Корея да се задължи да не провежда повече ракетни и ядрени опити, да не развива ядрената си програма и да не предоставя ядрени съоръжения на трети страни. Разбира се, че срещу този мораториум САЩ ще трябва да приемат искането на Пхенян да не провеждат мащабни военноморски учения в региона. За съжаление Вашингтон вече отхвърли това, въпреки, че изградената противоракетна отбрана е напълно достатъчна за този етап. Мораториум над ядрената програма обаче би позволил в бъдеще постепенно страната да бъде въвлечена в контрола на международната общност. – Да. По–нататъшната ескалация логично ще увеличи риска от ядрен конфликт не на последно място и поради непредсказуемостта на лидерите на Северна Корея и САЩ, респективно на силите във Вашингтон, които изолират в момента Тръмп и диктуват реално следващите стъпки по конфликта. – Когато днес осъждаме ядрените опити на Северна Корея, някак си много странно премълчаваме, че именно САЩ, осемте ядрени държави, страните–членки на НАТО и ЕС бойкотираха в ООН приетия от 122 държави–членки на световната организация Договора за забрана на ядреното оръжие, който от 20 септември тази година е във фаза на ратификация и само при подписите на 50 държави ще влезе в сила. Причините да не бъде подкрепен този договор от страните на НАТО и ЕС, очевидно са в плановете на САЩ за модернизация на ядрените си оръжия през следващите 30 години, утвърждаване на хегемонията си в тази област, както и в интересите на малките партньори от запазване на ядреното възпиране или чадър, на който разчитат. Но за договора гласуваха Австрия, Кипър, Ирландия, Малта, Швейцария, Швеция и други. Днес Вашингтон оказва натиск върху Швеция, която твърдо е решила да ратифицира договора. В писмото на американския военен министър има открита заплаха, че това ще постави под въпрос военното сътрудничество, привилегиите в него и перспективата за приемане в НАТО. Излиза че за да бъдеш член на НАТО трябва да приемеш ядреното оръжие като военно средство и да не оспорваш използването му. Лесно може да се прогнозира, че на следващата среща на върха на НАТО отново ще се направи опит за преразглеждане на ядрената политика, въпреки протестите в някои европейски страни като Германия. – Предлаганата „Реформа на ООН” не съответства на руските интереси, на заложени вече позиции в общи документи на Русия и Китай и това сигурно е изиграло роля при вземането на такова решение. Същественото е, че САЩ се стремят да подчинят и ООН на своите интереси и го превърнат в инструмент, като едновременно с това отнемат ролята и тежестта на Русия. Затова освен разширяване на Съвета за сигурност се предлага промяна на принципа, на който е бил формиран през 1945 г. (победителите от войната станаха постоянни членки, б.р.) и залага географския принцип. Независимо дали страната се определи към Европа или към Азия ще е необходимо да се съблюдава ред в членството. Това може да доведе и до изпадане от „Системата за колективна сигурност”. Защото планът предвижда приоритет на вътрешните конфликти над международните, урегулирането им, разбирай изкуственото им създаване за да има повод за намеса, ограничаване на суверенитета. Трябва да прибавим и нежеланието на САЩ да плащат, което вещае съкращаване на бюджета, съкращаване на мироопазващите сили и т.н. Отказът на България през декември 2016 г. да заеме сигурно място на непостоянен член на СС на ООН в периода 2018–2019 г. в полза на Полша, избрана за лидер на изгражданата от САЩ буферна зона в Източна Европа е бил съвсем своевременен и пресметнат ход при планираното разместване на силите, при който нашите политици може и въобще да не са прозрели защо са ни помолили за това. – В случая не става въпрос за дипломатическа борба, а за война между разузнавателните служби. Американските бяха ограничени в своята дейност след съкращаване на 750 служители в представителствата им в Русия. Отговорът на Вашингтон бе суверенен по отношение съкращаване на представителства, но е в крещящо нарушение на Виенската конвенция по отношение на провеждането на ограничителните мерки. Отговорът на Русия може и да е несиметричен. Например, ако спре доставките на двигатели РД-180 за американските ракети „Атлас V” за извеждане в орбита на военни спътници. Договорът е за 22 двигатели, по 11 през 2017 и 2018 г. и по 4 двигатели РД–181. И в двете държави е значим морално–психологическия отзвук сред населението. В международен план това буди тревога, защото ще се отрази крайно негативно на способността на двете държави да търсят неизбежно необходимите общи решения в различни конфликтни точки в света като Сирия, Украйна и други. – Успехите на Сирийската армия с подкрепата на руските въоръжени сили и иранските милиции са безспорни, но с физическото премахване на халифата, „Ислямска държава” и идеологията й не са победени, а мирът не е гарантиран. Впрочем, от заловени документи на „Ислямска държава” се вижда, че последният й призив към привържениците от края на август е да използват не само коли и оръжия, а да отровят и хранителни стоки. От проведени от терористите експерименти с пленници става ясно, че имат предвид отровата цианид. На мястото на „Ислямска държава” вече се формира мощна бунтовническа групировка на базата на бившия фронт Ал Нусра”, произлязъл от „Ал Кайда” под новото име „Хайат Тахрир Ал–Шам”, в която се вливат много екстремистки ислямски групировки с цел борба срещу режима на Асад. Общият брой на бойците е вече 30 000. Въпреки определянето на четирите зони за деескалация и поставяне на въздушното пространство под руски контрол, САЩ запазват своите девет военни бази, Израел и Саудитска Арабия няма да се примирят с иранското присъствие и влияние. А Турция струпва войски и бойна техника на границата и заявява готовност да нахлуе за да не допусне създаване на кюрдска държава или автономия. Нещо повече, Ердоган обяви назначаването на валия за Северна Сирия, нещо нечувано в международната практика. – Въпреки незаглъхналите още бойни действия и много въпросителни, заслужава респект оптимизмът, с който след 6 години прекъсване се проведе най–големия десетдневен търговски панаир край Дамаск с представители от 43 държави и общо 1562 сирийски и чуждестранни фирми. По оценка на Световната банка възстановяването на материалните щети от войната ще възлезе на 226 милиарда долара, което определя интереса на фирмите. Най–силно бе участието на Русия, Китай и Иран. Въпреки санкциите, се появиха фирми и от Германия, Италия и Франция. – Основният проблем е отдалечаването на Турция от основни демократични принципи и международни норми. За България като част от ЕС и Балканите са важни три неща. Първо, пълзящата и необратима ислямизация. Само преди дни беше потвърдено, че в учебните планове на турските училища влиза изучаването на „Джихада”, на „Свещената война”. Това предизвиква силно безпокойство в малцинствата, особено в алевитите, които помнят още масовите кланета. Освен това, само след 3 до 5 години турската армия ще бъде изцяло ислямизирана, твърдят турски експерти. Второ, особено обезпокоително е агресивната и безцеремонна дейност на турското разузнаване и използваните от него държавни агенции и религиозни структури в други държави. Те преминават под прякото подчинение на президента. Операциите им в западноевропейски страни свидетелстват, че те не се спират пред нищо, включително и пред ликвидиране на кюрдски лидери и побои на германски депутати, както свидетелства пред германски съд агент на турското разузнаване МИТ. Трето, ЕС може би няма да позволи провал на неудачния и заложнически договор с Турция за бежанците, защото би дискредитирал планираните други такива със страни в Северна Африка. Но Анкара ще продължава да го използва като инструмент за заплаха. По–страшното е, че самите европейски страни все още не могат да излязат от координатната система за самозащита и да трасират общи мерки за управление на мигрантските процеси в глобален мащаб. До изборите в Германия и Австрия не се очаква и отрезвяване от самоубийствените неолиберални схващания и политкоректност. Ескалиралите в края на август кървави сблъсъци в Рим, Неапол, Римини и Сицилия, застреляните в главите десетки мигранти, за което потвърждава вестник „Il Giornale”, горящите барикади, носят белезите на гражданска война, а опитите за прикриване на кризисни ситуации в Германия само усилва опасенията на хората, че и при тях ще стане същото. Така от обръча от заплахи най–голямата изглежда е в самите нас.   Симеон Николов Николов е дипломат от кариерата. Завършил е Техническия университет в Дрезден, ГДР. Има два мандата в Германия – в посолството в Берлин и в дипломатическото бюро в Бон. Стига до длъжност съветник в дирекция “Координация и анализи”. Бивш зам.-министър на отбраната (2005-2008), главен експерт в администрацията на президента (2003-2005). Създател и главен редактор на изданието “Експерт-БДД”. Член на Атлантическия клуб.", "date": "2017.09.12", "title": " Експертът по международна сигурност Симеон Николов пред „Труд“: До пет години турската армия ще бъде изцяло ислямизирана\t\t\t"}
{"url": "https://trud.bg/10-841-%d0%b4%d0%b5%d1%86%d0%b0-%d0%be%d1%82%d0%bf%d0%b0%d0%b4%d0%bd%d0%b0%d0%bb%d0%b8-%d0%b8%d0%bb%d0%b8-%d0%bd%d0%b8%d0%ba%d0%be%d0%b3%d0%b0-%d0%bd%d0%b5%d0%b7%d0%b0%d0%bf%d0%b8%d1%81%d0%b2%d0%b0/", "text": "Общо 10 841 деца, които са отпаднали или никога не са били записвани в училище, установиха на територията на Пазарджишка област експертите от РУО (Регионалното управление по образование) след засичане с масивите на ГРАО. Създадените съвместни екипи от 717 експерти от РУО на МОН, дирекция „Социално подпомагане”, Агенцията по заетостта, Областна дирекция на МВР, училищата и детските градини вече започнаха работа по установяване и издирване на необхванатите в учебните заведения малчугани на възраст между 5 и 16 години, като според предварителните справки най-голям е техният брой в общините Пазарджик, Пещера и Септември. Членовете на комисиите трябва да обходят 591 адреса, на които ще търсят отпаднали от образователната система през 2016 година ученици. 5838 пък са децата, които са напуснали училище преди 2016 година, 4412 са тези, които никога не са били записване за обучение в забавачките или училищата. За създаване на ефективна организация кметовете на общини са определили 71 района на територията на 12-те общини в Пазарджишка област и е създаден екип за всеки един район. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " 10 841 деца, отпаднали или никога незаписвани в училище, установиха в Пазарджишка област"}
{"url": "https://trud.bg/%d0%b2-%d1%81%d1%8f%d0%bc%d1%8a%d0%bd-%d0%b1%d1%80%d0%b8%d0%ba%d1%81-%d1%82%d1%80%d1%8a%d0%b3%d0%bd%d0%b0-%d0%b2-%d0%bd%d0%b0%d1%81%d1%82%d1%8a%d0%bf%d0%bb%d0%b5%d0%bd%d0%b8%d0%b5/", "text": "На 4 и 5 т. м. в китайския град Сямън се проведе среща на върха на страните от БРИКС – Бразилия, Русия, Индия, Китай и Южна Африка. Присъстваха и президентите на Мексико, Египет, Гвинея и Таджикистан, премиерът на Тайланд, както и държавните глави на още 30 страни. „Да се впуснем във велико плаване с надути платна към разноцветно и както и прекрасно бъдеще“, прикани присъстващите китайският лидер Си Дзинпин. Намек за емблемата на БРИКС – разноцветно корабно платно. И дискретна препратка към една от любимите фрази на учителя Мао Дзедун „Нека цъфтят сто цветя“. През 2011 г. на китайския остров Хайнан по време на среща на „петорката“ се обозначи главната й претенция: създава се матрица на нова световна етнокултурна общност. Още тогава някои анализатори припомниха за неевропоцентричните виждания на Освалд Шпенглерза развитието в световната история и прогнозите на Арнолд Тойнби за бъдеще, в което субекти на световната политика ще бъдат не държави, а културно-исторически формации. След срещата в Сямън по-ясно се вижда, че макар на този етап да са различно нюансирани, намеренията на страните-членки са в тази посока. БРИКС настоява да олицетворява многополярността на днешния свят. Забележим напредък се наблюдава в координацията на действията на страните в икономическата и политическата области, въпреки все още наличните противоречия между някои от тях. В една или друга степен са привлечени към взаимодействие страни от ислямския свят, Юго-Източна Азия, Африка. Факт от последните години са консолидирани позиции по особено важни световни проблеми. Все по-решително се настоява за реорганизиране на ООН и други международни организации, чиито правила и процедури все повече не съответстват на новите реалности в света. „Необходимо е да се създаде по-справедлив и рационален световен ред, „петорката“ трябва активно да участва в глобалното управление“, каза председателят Си. През октомври 1998 г. в „Монитор“ писахме, че „С удара по Югославия САЩ ще обединят Русия и Китай“, тъй като не им оставят друг стратегически избор. Но тогава Бил Клинтън беше зает да отбива ударите вътре в страната по повод историите с Моника Люински в „Оралния“ кабинет. На следващата 1999 г. Ройтерс съобщи за редица експерти по външна политика, които смятат, че фаталната бомбардировка над китайското посолство в Белград може да доведе до дългосрочно сближаване на Русия и Китай. „Прекъсната е положителната тенденция в отношенията между САЩ и Китай“, заяви тогавашният американски посланик в Пекин Джеймс Сасър. За Пекин скоростно отлетя експремиерът Виктор Черномирдин, в края на годината нетрезвият и политически президент Борис Елицин сдаде поста на бившия разузнавач Владимир Путин. След това Вашингтон с референдум на косоварите създаде държавата Косово и си монтира в нея огромна военна база. По-късно Москва си организира референдум в Крим и присъедини полуострова към Русия. През март 1999 г. писахме в “Монитор“: „Нов евразийски проект замислят в Русия“. През 2001 от лидерите на Русия, Китай, Казахстан, Узбекистан, Таджикистан и Киргизия беше основана Шанхайската организация за сътрудничество върху 60% от територията на Евразия, а през юни т. г. към нея се присъединиха Индия и Пакистан. Четири ядрени държави членуват в ШОС с огромна тежест не само в Евразия! За намерения за присъединяване се говори и в Анкара. Постоянно расте нивото на военното сътрудничество между тези страни, особено между Русия и Китай. Днешните комунисти в Китай все по-ясно проявяват националистически елементи, комунистическото общество е отложено за след сто години. Наред с открито глобалистическата линия в БРИКС, Пекин настъпателно прокарва и тесните си национални интереси. От което следват редица противоречия с Русия и Индия, основателно има защо да се притесняват САЩ и Европа. Икономическата и военната мощ винаги са източник и на тревожеща политическа сила. През 1918 г. Русия е в крайно тежко положение с вътрешна кървава революция и страшен външен натиск от Запада за откъсване на огромни територии. Руският поет Александър Блок пише стихотворението „Скити“. „Варвари сме, казвате? Добре, ще ви покажем какво е това варвари. Ако вие с вашия „демократичен свят“ не измиете позора от военния си патриотизъм… ще отворим широко вратата на Изток. Ще погледнем към вашите мутри с присвития си лукав поглед, ще се разберем с азиатците и към вас ще тръгне Изтокът. Кожите ви ще отидат за китайски барабани“. В Сямън на общата снимка в центъра е председателят Си, до дясното му рамо е президентът Путин. Стокооборът между „петорката“ за м. г. е бил $235 млрд, има 31% от световния БВП. Никакви икономически санкции не могат да ги стреснат при такова сътрудничество. Дори силно притисканата и „изолирана“ от Запада Русия за т. г. върви към 2% икономически ръст, за какъвто у тях си съобщават Сингапур и Япония. Особено внимание по време на срещата е отделено на Новата банка за развитие на БРИКС, която би могла да стане алтернатива на напълно контролираните от САЩ Световна банка и МВФ. Ще бъдат кредитирани няколко руски ЖП проекти по трасето Пекин-Москва и на запад. Китай упорито строи и други високоскоростни ЖП линии на юг от Русия. В контекста на „Новия път на коприната“ с голям транспортен коридор да си гарантира търговските връзки в Евразия в случай на морска блокада между Индийския и Тихия океани. В същото време Москва последователно движи проекта „Северен морски път“ , за което строи ледоразбивачи и разгръща военни активи в Арктика и Чукотка за охраната му. Англоамериканската „стратегия на Анакондата“ – обкръжаване на Русия и Китай с конфликти и мощни пръстени от военни бази – невъзвратимо се проваля. Пречещите от векове на Поднебесната и Руската империи Япония и Турция днес се сближават с тях, въобще не възнамеряват да въртят катани и ятагани, а да търгуват и общуват. Замислената в пълна изгода на англосаксонците глобализация се преобразува в полезен за много други страни вид, налаган от БРИКС, а не от Вашингтон. Какво да правят петвековните хегемонисти, как да спрат или поне забавят процеси, които не могат да управляват? Онзи ден новият френският президент Макрон заяви, че „Европа рискува да стане подвластна на Kитай и САЩ, освен ако не засили суверенитета си“. Договедил се, завалията! От вътрешнополитическите си неуспехи се е разтревожил повече, започнал е да губи обществено доверие по-бързо, отколкото напълно провалилия се негов предшественик Оланд. От плътното приближаване на Китай му е главоболието, САЩ е добавил в съгласие с традиционното западноевропейско лицемерие. Американците отдавна са окупирали ЕС с близо 300 военни бази. Съюзът си е техен проект, а не европейски. Контролират го финансово-икономически, подритват го политически чрез британците и източноевропейската си агентура за влияние, силово натрапват английския език и американската поп-култура. И Макрон си е техен човек. Франция и всички в ЕС активно или пасивно подкрепят англо-американската стратегия за помпане на хаос около Евразия. Така беше с „арабските пролети“, така беше с патакламите в Близкия и Средния Изток, с появата на ИДИЛ, с нискоефективните и скъпоструващи санкции срещу Русия, с притискането на Китай в Южнокитайско море. Така е сега и с активността около малоумните на пръв поглед ядрени изцепки на диктатора Ким Чен Ун. Пак, както беше със Саддам и Кадафи, се пробутва старата сатанизираща схема за „новия Хитлер“ с последващо налагане на старото решение „всички срещу тогоз, водени от чичо Сам-Демократизатора!“ Последствията са пред очите ни, както и извънредното положение във Франция. Този Ким има и ядрено оръжие, поучил се е от съдбата гореспоменатите „хитлери“. Тръмп огласи своя вариант – атомен удар по Северна Корея. Изгодна за Ун и особено за Доналд игра, който успя по този провод да продаде оръжия за много милиарди на съюзниците си. Но и много опасна е тази игра. Защото неизбежно засегнати от смъртоносната радиация ще бъдат и ядрените Китайи Русия, сигурно са съобщили на Вашингтон, че ще отговорят съответно. Съзнават какво ги чака при такова „разрешение“ Южна Корея и Япония, вече откликнаха положително на най-високо ниво на предложението на Пекин и Москва за преговори. Ким би бил щастлив да участва, да се говори за него. Тръмп ще е недоволен, не е американски този вариант, не е той Омиротворителят. Болезнено е да се губи световната хегемония, но ще се наложи, ако не успеят да разбият някак БРИКС.", "date": "2017.09.12", "title": " В Сямън БРИКС тръгна в настъпление\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bf%d1%80%d0%b0%d1%82%d0%ba%d0%b0-%d1%81-%d1%85%d0%b8%d0%bb%d1%8f%d0%b4%d0%b8-%d0%b4%d1%80%d0%b5%d1%85%d0%b8-%d0%bc%d0%b5%d0%bd%d1%82%d0%b5-%d0%b2-%d1%82/", "text": "Служители на митниците и Гранична полиция откриха 4 296 текстилни изделия с логото на световноизвестни марки, укрити в товарен камион, съобщиха от Агенция „Митници“. На 10 септември, около половин час преди полунощ, на трасе „Входящи товарни автомобили“ на ГКПП „Лесово“ пристига камион с турска регистрация, влизащ в страната от Турция, пътуващ за Англия и Ирландия. Пред митническите служители шофьорът представил редовни документи за превозваната групажна стока от 15 вида стоки. Екип на митническите мобилни групи е селектирал превозното средство за щателна митническа проверка. При проверката се установява, че между описаните в документите стоки има общо 4296 недекларирани текстилни изделия, носещи лого на световноизвестни марки. Открити са 2480 боксери с логото на Calvin Klein и 1386 блузи с къс и дълъг ръкав и анцузи с логото на Gucci, Armani, Hugo Boss, Polo. Открити са още и 430 долнища на анцуг с марката на футболния отбор „Арсенал“. При проверката са открити и 60 кутии цигари и 2 кг тютюн за пушене, укрити в шофьорската кабина. Контрабандните текстилни и тютюневи изделия са задържани. Задържан е и товарния автомобил, послужил за извършване на нарушението. По случая е образувано досъдебно производство от разследващ митнически инспектор под надзора на Окръжна прокуратура Ямбол. В изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения за случая ще бъдат информирани правопритежателите на търговските марки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Откриха пратка с хиляди дрехи менте в турски ТИР на „Лесово“"}
{"url": "https://trud.bg/%d1%87%d0%b5%d1%80%d0%b5%d0%bd-%d1%80%d0%b5%d0%ba%d0%be%d1%80%d0%b4-%d0%b2-%d0%be%d0%b1%d1%89%d0%b8%d0%bd%d0%b0-%d0%b2%d0%b5%d0%bb%d0%b8%d0%bd%d0%b3%d1%80%d0%b0%d0%b4-%d0%b1%d1%80%d0%be%d1%8f%d1%82/", "text": "Едва 338 първокласници ще прекрачат за първи път училищния праг на 15 септември в някое от 12-те училища на територията на Община Велинград, като това е абсолютен черен рекорд. Това сочи прогнозната справка на общинската администрация, която може да претърпи лека промяна нагоре или надолу в оставащите до петък часове, но със сигурност броят на първолаците в СПА столицата на Балканите и околните села в Община Велинград ще удари ново дъно. Техният брой е с 65 деца по-малко в сравнение с 15 септември 2016 г., когато на училище тръгнаха  403 първокласници, и с 82 по-малко от учебната 2015/2016 г. , а това са поне 3-4 пълни паралелки по-малко. Изненадващо най-много първокласници ще посрещне Средно училище “Методий Драгинов” в село Драгиново, което води класацията с 57 ученика, пред велинградските СУ “Свети Свети Кирил и Методий” – 53 и ОУ “Неофит Рилски” – 48 първолаци. На обратния полюс са ОУ „Христо Ботев” в село Абланица, където през новата 2017/2018 г. ще имат едва трима първокласници, а далеч по-нормативите са и ОУ „Иван Вазов” в село Пашово и училищата в Биркова и Грашево съответно с 8, 10 и 11 първокласници. Общият брой на учениците в 12-те училища в Община Велинград през новата учебна година според предварителните справки ще възлиза на 3576 души, което е със 159 по-малко в сравнение с 15 септември 2016 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Черен рекорд в Община Велинград – броят на първолаците удари ново дъно"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%bf%d0%be%d1%82%d1%8a%d0%bd%d0%b0%d0%bb-%d0%ba%d0%be%d1%80%d0%b0%d0%b1-%d1%81-%d0%b0%d0%bc%d1%84%d0%be%d1%80%d0%b8/", "text": "Археолози откриха 80 ценни находки при разкопките край Черноморец. Находките включват различни бронзови монети, керамични съдове, лампи за осветление, накити. Интерес предизвиква вграден в един от зидовете на сграда от VI век каменен блок, на който са врязани грижливо кръстове и криптограма с гръцки букви („Мария ражда Христос“). Хрисосотира е малък полуостров, разположен в източната част на землището на гр. Черноморец, община Созопол. Екип под ръководството на проф. д-р Иван Христов за четвърта поредна година проучва една от най-големите крепости в района на Бургаския залив. Констултант на проучванията е доц. д-р Людмил Вагалински (Директор на НАИМ при БАН). В експедицията участват д-р Маргарита Попова (зам.ръководител) , Антония Йорданова, работници от Черноморец и с. Маринка. Особен интерес предизвиква т. нар. “сарафска сграда”. Назована е така от екипа на експедицията поради факта, че в нея са открити  7 бронзови теглилки за скъпоструващи стоки и златни византийски монети.  При оглед на акваторията на полуострова е локализирана пристанищната зона на Хрисосотира. Под вода са забелязани останките на древен кей, както и основите на късноантични сгради. Екипът на проф. Христов вече подготвя подводна експедиция за следващия сезон, когато ще се търси потънал византийски кораб натоварен с амфори.", "date": "2017.09.12", "title": " Търсят потънал  кораб с амфори\t\t\t"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%bb%d1%83%d0%ba%d0%b0%d1%80%d1%81%d0%ba%d0%b8-%d0%bd%d0%b5-%d1%81%d1%8a%d0%bc-%d0%b0%d0%b7-%d1%87%d0%be%d0%b2%d0%b5%d0%ba%d1%8a%d1%82-%d0%ba%d0%be%d0%b9/", "text": "„Не съм аз човекът, който ще каже дали Иван, Петкан или Драган е собственик на „Дунарит”, каза бившият министър на икономиката Божидар Лукарски пред  Според него не влиза в работата на Министерството на икономиката и на министъра да казват кой е собственик на предприятието. Той също отказа да назове кой е собственик на „Дунарит”. „Би трябвало да питате ДАНС или Агенцията по вписванията”, смята Лукарски. „Апелирам да не раздухваме скандалите, защото не е добре за българската икономика”, каза още той. По думите на Лукарски военната промишленост е много деликатен сектор и подобни скандали могат да изплашат инвеститорите. „Сигналите, които подаваме към евентуалните инвеститори, казвайки думи като „национализация” и когато министърът говори, че няма по-силен от държавата, това не е добър сигнал за инвестиционната среда у нас”, смята бившият министър. И по мое време имаше проблеми с „Дунарит”, но предвид поверителността на информацията и сектора, не мога да кажа какви са, но бяха сходни със сегашните”, допълни Лукарски. „Никога не съм бил привърженик на слуховете. Държавата трябва към Иван, Петкан и Драган да съди по един и същи начин”, каза още той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Божидар Лукарски: Не съм аз човекът, който ще каже кой е собственикът на „Дунарит“"}
{"url": "https://trud.bg/%d1%80%d0%b0%d0%b1%d0%be%d1%82%d0%be%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bf%d1%80%d0%b5%d0%b4%d0%b2%d0%b8%d0%b6%d0%b4%d0%b0%d1%82-%d1%80%d0%b5%d0%ba%d0%be%d1%80%d0%b4%d0%b5%d0%bd/", "text": "Работодателите в България отчитат най-силните намерения за наемане на нови служители за последните седем години. 14% от тях предвиждат да увеличат нивата на заетост през последното тримесечие на годината. Едва 5% процента очакват да освободят част от служителите си. Това показват резултатите от Обзорното изследване на ManpowerGroup за заетостта и развитието на пазар ана труда до края на годината. 80% от работодателите не очакват промяна в плановете си за заетост. Коригирана спрямо сезонните колебания, нетната прогноза за заетостта има стойност от +14%, като остава стабилна на тримесечна база и се увеличава с три процентни пункта в сравнение със същия период на миналата година, посочват авторите на изследването. Работодателите от всички 10 индустрии, включени в изследването, имат положителна прогноза, като тези от сектора на строителството, минното дело и производството отчитат най-силните намерения увеличаване броя на служителите – съответно с 24%, 20% и 15%. Секторите „Финанси, застраховане, недвижими имоти и бизнес услуги“ и „Транспорт, складове и комуникации“ също отчитат добри перспективи за наемане с прогнози от съответно +13% и +12%. В допълнение работодателите от всички пет региона очакват да увеличат работната сила през следващото тримесечие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Работодателите предвиждат рекорден прием на нови служители"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b8%d0%bd%d0%b0-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%89%d0%b5-%d0%b5-%d0%b4%d0%be%d0%bc%d0%b0/", "text": "През 2018 г. България ще бъде домакин на Международния конгрес на световните цивилизации и древните маршрути към Световната организация по туризъм (СОТ). Това заяви министърът на туризма Николина Ангелкова по време на работна среща с президента на Китайската национална туристическа администрация (CNTA) Ли Дзиндзао, която се проведе в рамките на 22-рата Генерална асамблея на СОТ в китайския град Чънду, съобщиха от Министерство на туризма. Това ще е второто издание на Международния конгрес на световните цивилизации и модерния туризъм. На първия конгрес домакин отново бе България през 2016 г. Мащабното събитие ще се проведе в края на 2018 г. и ще бъде организирано от Министерството на туризма и специализираната организация към ООН. „България отдава голямо значение на развитието на българо-китайските отношения в областта на туризма и ще разчитам на активно участие от ваша страна в предстоящото събитие“, допълни още министър Ангелкова. „Впечатлена съм, че близо 85 млн. китайски туристи са пътували по света през 2016 г., а над 10 млн. от тях са избрали Европа за своята почивка зад граница“, заяви министърът. Тя подчерта, че с туристическия продукт, който предлага страната ни, ще можем да привлечем още по-голям брой китайски туристи. „Работим активно за разгръщането на туристическата реклама на китайския пазар. За да стане още по- разпознаваем туристическият ни продукт и за представянето на България като целогодишна туристическа дестинация, през 2018 г. ще бъде проведена рекламна кампания на пазар Китай. Предстоят и опознавателни журналистически турове с цел привличане на повече туристи, като в тях е заложено да се включат и представители на китайските медии“, заяви министър Ангелкова. Тя припомни, че само след дни предстои и откриването на Български туристически информационен център в Шанхай по силата на подписано споразумение между Министерството на туризма и Ей Си Ен Уърлдуайд ЕлТиДи Шанхай. В рамките на срещата министър Ангелкова разговаря и с един от най-значимите инвеститори в туризма в Китай Чен Фенг, председател на борда на HNA Group Co., Ltd, която обединява хотелски услуги и браншови организации. Той изрази интерес към инвестиция на пазар България, като се поинтересува от подходящи възможности и локации, към които би могъл да се насочи. Българският министър акцентира, че страната ни е със силен потенциал за инвестиции в туризма, като подчерта възможността за инвестиране в 5-звездни хотели. През последните 20 години конгломератът HNA Group Co., Ltd се е утвърдила като един от инвеститорите гиганти в Китай, който влага средства в десетки сектори. Компанията притежава акции в някои от големите авиокомпании извън КНР. Едни от големите имена сред тях са: Africa World Airlines, Aigle Azur, Azul Brazilian Airlines, Comair, MyCargo Airlines, TAP Portugal, като оперира и с над 13 летища и над 1200 самолета на територията на Китай. Има редица инвестиции в туристическия сектор сред, които е и хотелската верига Hilton. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Николина Ангелкова: България ще е домакин на Международния конгрес на световните цивилизации и древните маршрути през 2018 г."}
{"url": "https://trud.bg/%d0%bc%d0%bb%d0%b0%d0%b4%d0%be%d0%b6%d0%b5%d0%bd%d1%86%d0%b8-%d0%bf%d0%be%d0%b8%d1%81%d0%ba%d0%b0%d1%85%d0%b0-%d0%b2%d0%bc%d0%b5%d1%81%d1%82%d0%be-%d0%b1%d1%83%d0%ba%d0%b5%d1%82%d0%b8-%d0%b7%d0%b0/", "text": "Новобрачна двойка от Разград дари пари от сватбата си на Центъра за настаняване на деца и младежи с увреждания в града, съобщиха от местната администрация. Татяна и Йордан Енчеви предоставят 450 лв., за да бъдат оцветени с красиви рисунки стените в двете къщички, обитавани от децата. Идеята им е да се създаде повече красота в уют в социалното заведение. Младоженците специално предупредили гостите на сватбата си, която се състояла на 9 септември, да не им купуват цветя. Помолили ги, ако са решили да инвестират в букети, сумата, която са предвидили, да отиде за дарение. Така вместо много цветя, които ще живеят кратко, събрали 450 лв., които сега ще помогнат за украсяване с цветни рисунки на дома на децата, които са лишени от родителски грижи. В Центъра са настанени 23 деца и младежи, уточняват от общинската администрация в Разград и заедно с директора на услугата Ралица Янкова благодарят на младото семейство за жеста. Създаването на повече уют там е поверено на художника Александра Николова, която вече е рисувала и в други социални домове, както и стени в детското отделение на местната болница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.12", "title": " Младоженци поискаха вместо букети за сватбата да съберат дарение за деца"}
