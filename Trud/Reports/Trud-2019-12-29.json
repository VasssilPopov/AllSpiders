{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%83%d0%b4%d0%b0%d1%80%d0%b8-%d0%bf%d0%be-%d1%88%d0%b8%d0%b8%d1%82%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d1%84/", "text": "Американските въоръжени сили са нанесли удари по шиитски военни формации в Ирак и Сирия. Поразени са били три обекта на иракска и още два на сирийска територия. Става дума за оръжейни депа и командни пунктове на групировката „Катаиб Хизбула“, обвинявана от Съединените щати за многократни провокации срещу американските сили в Ирак, включително и за тази край Киркук отпреди два дни, когато загина един американец, а двама бяха ранени. От Пентагона обясниха, че днешните удари са имали чисто отбранителен характер – целта е била да се намали способността на групировката да нанася нови удари по американците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tАмерикански удари по шиитски военни формации в Ирак и Сирия\t\t\t"}
{"url": "https://trud.bg/%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0%d0%bc%d0%b5-%d0%be%d0%bd%d0%bb%d0%b0%d0%b9%d0%bd-%d0%b2%d0%b8%d0%bd%d0%b5%d1%82%d0%ba%d0%b0%d1%82%d0%b0-%d0%b0%d0%ba%d0%be-%d1%81%d0%bc%d0%b5/", "text": "Собственикът трябва до три работни дни да заяви промяната на табелите в АПИ Внимавайте с данните при покупка Валидността на електронна винетка на автомобил, който е със сменен регистрационен номер, може да се провери на сайта на Националното тол управление www.bgtoll.bg. Това става чрез бутона “Проверка на е-винетка при пререгистрация на автомобил”, след като се въведе новият номер, съобщиха от Агенция “Пътна инфраструктура”. Досега служители на Националното тол управление уведомяваха за прехвърлянето и валидността на е-винетката лично – по телефона или чрез електронната поща, собственика или ползвателя на автомобила с променени номера. Съгласно наредбата за тол системата при смяна на номерата собственикът трябва в срок до три работни дни да заяви промяната в АПИ. Той може да подаде заявлението в централното управление или в областните управления на агенцията, както и онлайн на info@bgtoll.bg. От началото на 2019 г. постъпилите и обработени заявления за прехвърляне на електронна винетка са близо 29 000, уточняват от АПИ. Собственикът или ползвателят на автомобила запазва е-винетката с валидността на вече издадената. От АПИ напомнят, че собственикът носи отговорност дали е въвел коректно данните при покупка на винетката, тъй като системата не позволява да се правят корекции. Ако данните са сгрешени, се счита, че за автомобила не е платена пътна такса. Вписването на символите от регистрационния номер при купуване на електронна винетка може да бъде и на кирилица, и на латиница. При изписването на номера се въвеждат само букви и цифри. В случай че регистрационният номер съдържа тире, точка или интервал те не се въвеждат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tПроверяваме онлайн винетката, ако сменим номерата\t\t\t"}
{"url": "https://trud.bg/%d0%b4%d0%bc%d0%b8%d1%82%d1%80%d0%b8%d0%b9-%d0%ba%d0%be%d0%b7%d0%b0%d0%ba-%d0%b7%d0%b0-%d1%81%d0%b0%d0%bd%d0%ba%d1%86%d0%b8%d0%b8%d1%82%d0%b5-%d0%bd%d0%b0-%d1%81%d0%b0%d1%89-%d1%81%d1%80%d0%b5%d1%89/", "text": "Реакцията на Русия за санкциите на САЩ срещу „Северен поток 2“ ще бъде балансирана и адекватна. Това съобщи руският вицепремиер Дмитрий Козак в интервю за „Вести Недели“ по телевизионния канал „Росия-1“, информира БГНЕС. Русия внимателно и адекватно ще реагира на американските санкции срещу руските газопроводи, а „Северен поток 2“ ще бъде завършен въпреки ограниченията, наложени от Вашингтон, съобщи Козак. Той отбеляза, че САЩ, които наложиха санкции върху руските газопроводи, „имат различно мнение, що се отнася до енергийната сигурност на други страни и други хора“. На 20 декември президентът на САЩ Доналд Тръмп подписа бюджета за отбрана на страната за догодина, според който трябва да бъдеат наложени санкции на компании, участващи в изграждането на газопроводите „Северен поток 2“ и „Турски поток“. Заради заплахата от санкции швейцарската компания Allseas, която полага тръбите на „Северен поток 2“, спря работата си в проекта и оттегли всичките си служители и техника. Руският министър на енергетиката Александър Новак заяви, че „Северен поток 2“ ще бъде завършен дори и без участието на чуждестранни фирми-изпълнителки, като всички дейности по строителството могат да бъдат поети от руски компании. Според първоначалните срокове, „Северен поток 2“ трябва да стартира в края на 2020 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tДмитрий Козак за санкциите на САЩ срещу „Северен поток 2“: Русия ще отговори балансирано и адекватно\t\t\t"}
{"url": "https://trud.bg/%d0%b8%d0%b7%d1%8f%d0%bb%d0%b8-%d1%81%d0%bc%d0%b5-%d0%bf%d0%be%d0%b2%d0%b5%d1%87%d0%b5-%d1%84%d0%b0%d0%bb%d1%88%d0%b8%d0%b2%d0%be-%d1%81%d0%b8%d1%80%d0%b5%d0%bd%d0%b5-2/", "text": "Расте вложеното краве мляко в мандрите Българите са изяли повече сирене с растителни мазнини през деветте месеца на тази година спрямо същия период на миналата. Това показват последните данни на Министерството на земеделието, храните и горите за дейността на млекопреработвателните предприятия. До края на октомври 2019 г. у нас са произведени 10 1308 тона сирене с палмова мазнина, докато за периода през 2018 г. количествата са били 9713 тона. Най-големи количества са изкарали преработвателните предприятия през юли и август – по над 1200 тона. Увеличава се и производството на истинско сирене от краве мляко. За деветте месеца на тази година мандрите са изкарали 59 161 тона, а преди година – 58 468 тона. Макар и слабо се повишават количествата вложено краве мляко в предприятията. Спрямо година по-рано те се увеличават с близо 3 000 тона – от 540 857 хил. литра през 2018 г. на 543 356 хиляди литра през тази. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tИзяли сме повече фалшиво сирене\t\t\t"}
{"url": "https://trud.bg/%d1%83%d1%80%d0%b0%d0%bd-%d0%b8-%d0%bc%d0%b5%d1%82%d0%b0%d0%bb%d0%bd%d0%b8%d1%8f%d1%82-%d0%bf%d0%bb%d1%8a%d1%85-%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%b6%d0%b8%d0%b2%d0%be%d1%82%d0%b0/", "text": "Нептун продължава да е в Риби до 2025 г. Успехът и провалът вървят ръка за ръка, трябва да разчитаме на опит и знания Планетата Уран и Металният плъх са господарите на новата 2020 г. Предстои тя да е изпълнена с трудности, изпитания, конфликти, разруха, но и на много работа, спокойствие, градеж. Това гласи астрологичната прогноза на Светлана Тилкова – Алена за 2020-а. Причината е, че докато Юпитер през 2019 година водеше до войни, битови драми, агресия и смърт, заради една изречена дума, то догодина Уран и без изречена дума ще руши всичко онова, което някой е решил да си присвои, да завладее без да му се полага, да завземе нечии дом, територия на друга държава, само защото цели власт над хората, а защо не и над цялото човечество, казва Алена. По думите й успехът е гарантиран, ако се отдадем на рутината и натрупания опит, ако разчитаме на знанията и интелекта си. Провалът е сигурен, ако решим да се настаним наготово в нечия чужда обител без оглед на средствата и за сметка на чуждото нещастие или провал. “Новата 2020 година е подвластна на Уран и вибрация 4. Година на разруха на старото, изживяло времето си битие, съзнание, отношения. Година на градеж и поглед в бъдещето. Уран ни води към промените, към революциите, но в полза на човечеството, защото знае кое е добро за нас. И най-голямата разруха ще бъде полезна и не бива да страдаме за загубеното, защото знаем, че след него идва по-доброто, по-многото, новата любов, новите отношения, но и новият възход… Ако искаме, разбира се”, уточнява Алена. Тя е категорична, че традициите ще бъдат разчупени, някои от тях дори унищожени. “Уран идва и възвестява градежа на новото, дори ако се наложи да го роди от пепелта, където времето е скрило забравени и полезни знания и умения. Цената обаче може да е висока – земетресения и наводнения, с които да ни напомни за силата на природата заедно с Нептун, който продължава да е в Риби до 2025 г.”, смята астрологът. “Уран изисква да уравновесим кармата си, затова е необходимо да приемаме без емоция, разумно и спокойно съдбовните изпитания, за което мнозина няма да имат сили и воля. Отношенията на мнозина, делови и лични, ще изживеят своя крах заради Металния плъх, под чийто знак е годината. Той подтиква към крайности в поведението в подвластните на всички зодиакални знаци без изключение. Както сме очарователни, привлекателни, спокойни, уравновесени и весели, така в неочакван миг и неизвестно защо ще избухваме в словесната агресия, която прераства в нападателно поведение, а при някои и във физическа агресия. Хората, обичащи да харчат, сякаш по чудо ще станат пестеливи. Пестеливите или ще започнат да си позволяват повече разходи за себе си, или ще се превърнат в стиснати до маниакалност, преболедуващи всяка изхарчена стотинка”, уточнява Алена. За мнозина първата половина на 2020-а е проверка за тяхната почтеност, воля, работливост. Издържат ли изпитанията, Уран ще ги зарадва с градеж на новото и заслужено от тях. Провалят ли се, ще бъдат възприемани от околните дори като ненужни, а разрухата, носена от господаря на годината, ще се превърне в ежедневие за тях, изключващо идването на по-доброто в живота им. През април и май промените са заложени при мнозина, дори и неочаквани – нова работа, преместване в друг град или държава. Лятото е спокойно, защото всичко, започнато от началото на годината, дава своите плодове. При някои богата реколта, при други плевели красиви, но горчиви, ялови. През летните месеци ще осъзнаем дали сме направили верните крачки в началото на годината на Плъха. “Все пак, предупреждавам, преумората през пролетта на 2020 година може да породи проблеми с нервната система, раздразнителност, безсъние, депресия, тласкащи по-слабите хора и такива, вкопчили се в миналото, към отчаяни действия спрямо околните и себе си. Претоварването с физически труд през лятото, дори и при калени хора води до неочаквани травми, които може да се превърнат в изнервящи хронични болежки”, казва Алена. Парите ще се множат и при по-бедните заради пестеливостта на Плъха, който никога не се жали от недоимък, защото винаги спастря за черни дни. Металният плъх не обича да рискува и затова наказва авантюристите и любителите на хазарта във всичките му разновидности. Късметът е капан, в който не малко пристрастени ще загубят пари, имоти, жените си дори.   Да не се допуска вмешателство отвън Все по-стабилна е родината ни и с нарастващ авторитет, ако продължи да води по същия начин своята вътрешна и външна политика. Предупреждението към президента и премиера, както и към министрите от кабинета, е да не допускат пряко вмешателство на държави извън и в ЕС във вреда на държавата, съветва Алена. “В никакъв случай в годината на Уран не бива да допускаме опитът на Северна Македония да ни докаже колко стара държава с древна история е, да отрича истината и да унижава нашия народ. Вярно, историята е древна, защото е нашата, българска. Езикът им и той е древен, с което съм съгласна, защото е умишлено осакатен преди 70 години диалект на българския. Време е държавниците ни да преценят дали стремежа на Северна Македония не повтаря този на Йосиф Брос Тито, насаждан години наред във времето на комунистическия режим, че е тяхно правото да са държава, граничеща с две морета – Бяло и Черно”, разяснява тя.   Нови политически формации ще блеснат Трудна година в първата й половина за министър-председателя За поредна година управляващите в България са подвластни на сериозни изпитания във вътрешен и международен план заради Уран, който ги засилва, и заради рождената дата на България – 27.10.679 г., като вибрация на годината, която ги удвоява, категорична е Алена. “Правителството е подвластно на трудна година за България, на трудна година в първата й половина за министър-председателя и година на емоции за президента. Ако разумът отстъпи, е възможно противопоставянето да избухне в крайни проявления. Премиерът и министрите да премълчават до последния момент за намеренията и плановете си, където е възможно, за да избегнат злонамерените удари на родна почва, а и от други държави заради родни предатели във всички нива на йерархичната управленска стълбица, които за радост Уран с лекота ще разкрива”, съветва астрологът. По думите й не съществува астрологична предопределеност за предсрочни избори. “Държавата е във възход, но правя уточнение, че звездните аспекти предполагащи или недопускащи предсрочни избори далеч не зависят само от работата на правителството, което и да е то. Премиерът Борисов, на каквито провокации да е подложен, няма да се подведе от емоциите си и да позволи държавата да бъде ограбена по време на поредното служебно правителство, но и няма да предаде хората, гласували първо за него и едва на второ място за ГЕРБ”, казва Алена. Според прогнозата й, въпреки това изненади от страна на водещите политически сили няма да липсват. Едната се е свързана с новите политически формации, чиято регистрация ще блесне през 2020 година, въпреки че Уран бързо ще ги заличи, дори и ако бъдат допуснати за участие на парламентарните избори през 2021 година.   Рай или ад за Водолея Зодиакалният знак като проекция на зодиакалното съзвездие е понятие за съвкупност от качества, положителни и отрицателни, а не живо същество. Поради тази причина годината на Уран не би могла да е благосклонна към някои зодии и изпълнена с изпитания за други, независимо дали в любовта или бизнеса, успокоява Алена. “Дори ако кажем, че Уран ще помага на родените във Водолей, като управител на знака, това е най-общо казано. За някои от родените във Водолей годината ще е върхова в професионален план, за други – пълен крах. Човекът и неговите индивидуални характеристики в рождената му карта твори своя личностен успех или провал през годините. Обобщено правило не съществува”, категорична е тя. По думите й първо трябва да се изчисли нумерологично личната година на човека. “Ако тя е с вибрация 4 или 9, трудностите ще са ежедневие, а заради емоцията ще са чести скандалите, приключването на отношения, провалените проекти. И тук зодията е без значение. За важното в живота няма типови астрологични съвети”, уточнява астрологът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tУран и Металният плъх променят живота ни\t\t\t"}
{"url": "https://trud.bg/%d0%be%d0%b1%d0%b0%d0%bc%d0%b5%d1%8f%d0%bd%d0%b3-%d0%b5-%d0%bc%d0%b8%d1%81%d1%82%d1%8a%d1%80-%d0%b3%d0%be%d0%bb-%d0%b0%d1%80%d1%81%d0%b5%d0%bd%d0%b0%d0%bb-%d0%b5-%d1%82%d1%80%d0%b0%d0%b3%d0%b5/", "text": "Пиер-Емерик Обамеянг с право заслужава приза Мистър Гол на Висшата лига. Откакто габонецът дебютира през януари 2018 година за „Арсенал“, е вкарал 45 гола в английското първенство. Последният беше при 1:2 срещу „Челси“ в предновогодишното лондонско дерби. Мохамед Салах („Ливърпул“) и Джейми Варди („Лестър“) имат един по-малко. По-късно днес Фараона може да застигне Обамеянг в двубоя с „Уулвърхемптън“ на „Анфийлд“. „Арсенал“ обаче е истинска трагедия. Голът на Обамеянг в началото даде надежди на „Емирейтс“ за щастлива Нова година. Шокираща грешка на германския вратар Бернд Лено в 83-ата минута помогна на Жоржиньо да изравни. А финалният пирон заби Тами Ебрахъм в сетния миг за 2:1 в полза на „сините“. В последните 16 дербита когато „Арсенал“ водеше на почивката срещу „Челси“, не бе губил – 12 победи и четири равенства. Но и при новия треньор Микел Артета тимът е катастрофален. „Арсенал“ допусна два гола в пето поредно домакинство – за първи път от декември 1965 година. А Лено е виновен пряко за 7 попадения през сезона. Пол Погба остана извън състава на „Манчестър Юнайтед“, без да е контузен. Френската звезда отпадна за победата с 2:0 срещу „Бърнли“, при която блестя сънародникът му Антони Марсиал. „Няколко седмици Пол не беше в състава заради контузия и не сметнах за редно да го пусна да играе сега“, каза треньорът Оле Гунар Солскяр. В Манчестър отново се засилиха слуховете, че се готви трансфер на Погба. Халфът не игра убедително в последните два мача след контузията, а „Реал“ не спира да натиска за подписа му. Много въпросителни ще отпаднат от факта дали Погба ще бъде включен в групата за дербито срещу „Арсенал“ на 1 януари. Маркъс Рашфорд е новата ракета-носител на „Юнайтед“. Английският национал вкара нов гол срещу „Бърнли“ и вече има 12 попадения и 4 асистенции във Висшата лига през сезона. „Червените дяволи“ отново наказаха любимия си съперник, от който паднаха единствено през 2009 година в първия им сблъсък в елита. „Барселона“ пък ще се опита да отмъкне Юрген Клоп от „Ливърпул“. Анкета на каталунския вестник „Мундо Депортиво“ сред феновете посочи, че 80 процента от тях искат германеца за наследник на Ернесто Валверде. Треньорът на „Ливърпул“ е много по-желан от клубната легенда Роналд Куман, който води националния отбор на Холандия. Трансфер на Клоп обаче изглежда почти невъзможен. От март насам „Ливърпул“ е спечелил внушителните 79 от 81 възможни точки във Висшата лига. Само тотален вътрешен крах може да спре „червените“ към първа титла в модерната ера на английския футбол. На Острова в неделя се игра и най-лютото дерби. „Рейнджърс“ обърна „Селтик“ от 0:1 до 2:1 на неговия терен в Глазгоу. След успеха „сините“ изостават вече само на две точки от шампионати, но имат и мач по-малко. „Рейнджърс“ спечели първия си мач на „Селтик Парк“ от 2010 година насам. През този сезон имаше две дербита под знака „Олд Фърм“, в които краен победител излизаше „Селтик“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tОбамеянг е Мистър Гол, „Арсенал“ е трагедия\t\t\t"}
{"url": "https://trud.bg/%d0%b7%d0%be%d1%80%d0%b0%d0%bd-%d0%b7%d0%b0%d0%b5%d0%b2-%d0%b2%d1%8f%d1%80%d0%b2%d0%b0%d0%bc-%d1%87%d0%b5-%d1%89%d0%b5-%d1%80%d0%b0%d0%b7%d1%80%d0%b5%d1%88%d0%b8%d0%bc-%d0%b8%d1%81%d1%82%d0%be%d1%80/", "text": "Вярвам, че ще разрешим историческите въпроси с България. Това заяви македонският министър-председател Зоран Заев в обширно интервю за „Дойче Веле“, в което прави анализ на своето управление от юни 2017 г. до днес, информира БГНЕС. Очаква се македонският премиер да подаде оставка и на 3 януари да бъде съставено служебно правителство, което да управлява страната до провеждането на предсрочни избори на 12 април 2020 г. Заев коментира предстоящата си среща с българския премиер Бойко Борисов, която ще се състои, след като той вече се е оттегли от своя пост. Макар тя да е в неговата частна програма, македонският държавник обещава да предложи креативни решения на Борисов, за да продължим да вървим заедно напред. „Вярвам, че ще разрешим историческите въпроси и ще помогнем на двете комисии, както беше първоначалната идея: да се изгради приятелство чрез споразумението, а не да се създава враждебност. Вярвам, че ще намерим решение, аз и съветниците имаме креативно мислене“, подчерта Заев, имайки предвид работата на Смесената историческа комисия. Македонският премиер подчерта, че изборите ще се проведат на 12 април и това е въпрос, който не подлежи на обсъждане от нито една партия. „Служебното правителство трябва да се състави на 3 януари и от това не трябва да се отстъпва. Трябва да гледаме на изборите на 12 април като на приключен въпрос“, каза той. Премиерът изтъкна, че е доволен от работата на своето правителство, добавяйки, че винаги може да се направи и повече. Като успехи той изтъкна членството в НАТО и очакваното получаване на дата за започване на преговори с ЕС, а също така икономическите успехи – 742 милиона евро чужди инвестиции, 60 000 нови работни места, икономически ръст. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tЗоран Заев: Вярвам, че ще разрешим историческите въпроси с България\t\t\t"}
{"url": "https://trud.bg/%d0%ba%d0%bb%d0%b0%d1%81%d0%b8%d1%87%d0%b5%d1%81%d0%ba%d0%be%d1%82%d0%be-%d1%81%d0%b8%d0%bd%d1%8c%d0%be-%d0%b5-%d1%86%d0%b2%d0%b5%d1%82%d1%8a%d1%82-%d0%bd%d0%b0-2020-%d0%b3%d0%be%d0%b4%d0%b8%d0%bd/", "text": "От близо 20 години  Panton Color  Institutе предвижда и диктува глобалните тенденции при цветовете, които компаниите по света използват в развитието и рекламирането на продуктите си. По традиция  Panton  определя и цветът на годината, като за 2020 е избран класическият син цвят.  „ Живеем във време, което изисква доверие и вяра. Именно това постоянство и увереност изразява класическото синьо ( Pantone 19-4052 ) – солиден син нюанс, на който може винаги да разчитаме. Цветът ни предизвиква да разсъждаваме по-дълбоко и да комуникираме по-често“, така Лиатрис Айсман, изпълнителният директор на  Pantone Color Institute,  представи цветът на 2020-та през този декември.  С началото на нова ера се затваря и един кръг – през далечната 1999-та, за цвят на годината е избран  Cerulean –  светлосин нюанс, символизиращ новото начало. С настъпването на 2020 година отново доминира синият цвят, чиято символика се свързва със спокойствието и увереността, както и с елегантността и простота. Класическото синьо може да се тълкува и като метафора за свобода на въображението и откриване на нови хоризонти. Интересен е и преходът от тазгодишния цвят – жив корал – символизиращ жизнена сила, топлина и оптимизъм, към по-умерения син цвят. И докато живият корал е вдъхновен от застрашените рифове, класическото синьо идва в момент, когато е най-необходимо: „Завръщаме се към класиката, защото светът е твърде хаотичен“, категорична е Айсман.  Цветът на годината оказва огромно влияние върху редица индустрии и сфери, включително и в една от най-могъщите – модната. Класическото синьо се вписва в гардероба както на мъжете, така и на жените, а освен това е подходящо да се носи през всички сезони. Универсалността на цвета го прави лесно приспособим дори в избора на аксесоари и бижута. Така дамите, които искат да са в крак с тенденциите, е добре да заложат на скъпоценни камъни като аквамарин, сапфир и опал. Колкото до господата, вратовръзките, часовниците, а защо не и колата, са чудесен начин за инкорпориране на нюанса във всекидневието. Практическото приложение на класическото синьо се отнася до въздействието му върху психиката и подсъзнанието. Синият цвят действа успокоително на нервната система, поради което интериорни дизайнери препоръчват цветът да присъства възможно по-често в дома. Независимо дали е под формата на боядисани стени, плътни завеси, покривка на масата или просто ваза – засиленото наличие на сини вещи ще повлияе положително върху отърсването от стреса. Цветът спокойно може да се добави и на работното място, с което напрежението ще се тушира значително. От друга страна, синият цвят има свойството да потиска апетита. Хората, които желаят да намалят телесното си тегло, може да се възползват от този ефект на цвета, като се хранят по-често в сини чинии, съхраняват продуктите си в сини пликове/кутии и като цяло декорират кухнята си в този цвят. Повишената консумация на естествено оцветени в сиьо храни – боровинки,  сини сливи, грозде и други, също оказва влияние върху количеството изядена храна.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tКласическото синьо е цветът на 2020 година\t\t\t"}
{"url": "https://trud.bg/%d1%81%d0%b8%d0%bc%d0%be%d0%bd%d0%b0-%d1%85%d0%b0%d0%bb%d0%b5%d0%bf-%d0%be%d1%82%d0%bd%d0%be%d0%b2%d0%be-%d1%81-%d0%bf%d1%80%d0%b8%d0%b7%d0%b0-%d0%bd%d0%b0-%d1%84%d0%b5%d0%bd%d0%be%d0%b2%d0%b5%d1%82/", "text": "Румънската звезда Симона Халеп спечели за трети пореден път приза на феновете за най-популярна тенисистка. Допитването бе направено от сайта на WTA. След бившата №1 в света, която завърши сезона 4-та в ранглистата, се нарежда 18-годишната полякиня Ига Свентек. Всъщност Полша има солидно присъствие в тази анкета. Преди победната серия на Халеп, 6 пъти допитването печели Агниешка Радванска. Но рекордът при мъжете е ненадминат. И този сезон феновете избраха за №1 Рождър Федерер, за 17-и път! А Халеп може да се похвали с още едно постижение. Вече почти 6 г. носителката на две титли от Големия шлем не изпада от топ 10 на света. Това е най-дългата серия от действащите тенисистки. Този рекорд при мъжете се държи от Рафаел Надал, който е в десетката вече 766 седмици подред или 14,5 години! \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tСимона Халеп отново с приза на феновете\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d0%b1%d0%b5%d0%b7-%d0%bc%d1%8a%d1%80%d0%b8-%d1%81%d1%80%d0%b5%d1%89%d1%83-%d0%b1%d1%8a%d0%bb%d0%b3%d0%b0%d1%80/", "text": "Великобритания ще излезе без първата си ракета Анди Мъри срещу България в дебютното издание на турнира АТП къп в Австралия (3-12 януари). Шотландецът обяви, че страда от травма в слабините и няма да е напълно възстановен. „Работих здраво, за да бъда на най-високо ниво за старта на сезона и съм съсипан от това, че няма да мога да го направя“, призна Мъри, който ще пропусне и откритото първенство на Австралия в края на следващия месец. Двубоят Великобритания – България ще открие надпреварата на 3 януари, като в ролята на първа ракета ще трябва да влезе Даниел Еванс. А Григор Димитров и компания вече са в Сидни и тренира. В нашия състав са още Димитър Кузманов, Александър Лазаров, Александър Донски и Адриан Андреев. В групата на българите още Белгия с Давид Гофен в състава и Молдова с Раду Албот. За следващата фаза се класира само победителят и най-добрите два тима. \nСъщевременно Григор говори за пресезонната си подготовка в Монте Карло пред сайта на АТП. „Винаги съм харесвал това място, защото обръщаш внимание на неща, за които нямаш време в останалата част на сезона – каза Димитров. – Не става дума само за физическа подготовката, но и за психическа.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tВеликобритания без Мъри срещу България\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%b8-%d1%81%d1%83%d0%b1%d1%81%d0%b8%d0%b4%d0%b8%d0%b8-%d0%bf%d0%be%d0%bb%d1%83%d1%87%d0%b8%d1%85%d0%b0-%d0%bf%d0%b0%d1%80%d1%82%d0%b8%d0%b8/", "text": "Министерството на финансите информира за предоставената четвърта част от годишната държавна субсидия на политическите партии и коалиции за периода от 1 октомври до 31 декември 2019 г. Това ще е последният транш по лев на глас, след като за Бюджет 2020 Народното събрание гласува по 8 лв. на глас. І. Партии, които са възстановили доброволно средства в изпълнение на § 5 от преходните и заключителните разпоредби към Закона за изменение на Закона за политическите партии (ДВ, бр. 50 от 2019 г.) – предоставена е четвърта част на субсидията за 2019 г. в пълен размер: 1. ПП „ГЕРБ” 289 180 лв. 2. ПП „Движение за права и свободи” 79 643 лв. 3. ПП „Воля” 36 709 лв. 4. ПП „Възраждане” 9 552 лв. 5. ПП „Политически клуб „Тракия” – част от състава на Коалиция БСП за България 1 500 лв. 6. ПП „Комунистическа партия на България” – част от състава на Коалиция БСП за България 1 500 лв. ІІ. Партии, на които е предоставена петдесет на сто от полагаемата четвърта част на субсидията за 2019 г. съгласно разпоредбата на § 5, ал. 4, т. 2 от преходните и заключителните разпоредби към Закона за изменение на Закона за политическите партии (ДВ, бр. 50 от 2019 г.): – ПП „Българска социалистическа партия” 117 418 лв. \n– ПП „Нова зора” 750 лв. \n– ПП „Политически клуб „Екогласност” 750 лв. \nОбщо за Коалиция БСП за България (вкл. и за ПП „Политически клуб „Тракия“, както и за ПП „Комунистическа партия на България”) 121 918 лв. – ПП „Национален фронт за спасение на България” 13 313 лв. \n– ПП „ВМРО – Българско национално движение” 13 313 лв. \n– ПП „Атака” 13 380 лв. \n– ПП „Средна европейска класа” 67 лв. \n– ПП „Съюз на патриотичните сили „Защита” 67 лв. \nОбщо за Коалиция „Обединени патриоти – НФСБ, АТАКА и ВМРО“ 40 140 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tВижте какви субсидии получиха партиите в четвъртия транш за 2019 г.\t\t\t"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%bd%d0%be-%d1%88%d0%b5%d1%81%d1%82%d0%b2%d0%b8%d0%b5-%d0%b8-%d0%bc%d0%be%d0%bb%d0%b5%d0%b1%d0%b5%d0%bd-%d0%b7%d0%b0-%d0%b2%d0%be%d0%b4%d0%b0-%d0%b7%d0%b0/", "text": "Гражданско шествие и молебен за вода ще се проведат в Перник. Участниците ще са с жълти жилетки като символ на недоволството срещу водния режим в града. Перничани искат оставки, съд и присъда за отговорните за водната криза, както и за спешен избор на нов управител на местното ВиК- дружество. Градът е в бедствено положение от 21 декември, заради драстичното намаляване на водата в язовир „Студена“. По последни данни той се доближава до мъртвия си обем, а притокът продължава да е по-малък от разхода, въпреки водния режим. Вчера Регионалната здравна инспекция обяви, че водата в целия град е чиста и не крие риск от зарази. Според експертите, проблемите с качеството й се дължат на старата водопреносна мрежа, която трябва да бъде изцяло подменена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tПротестно шествие и молебен за вода заради кризата в Перник\t\t\t"}
{"url": "https://trud.bg/%d0%ba%d0%b0%d0%ba-%d1%81%d0%b5-%d0%bf%d1%80%d0%b0%d0%b2%d0%b8-%d1%81%d0%b5%d0%ba%d1%81-%d0%bf%d0%be-%d1%8f%d0%bf%d0%be%d0%bd%d1%81%d0%ba%d0%b8/", "text": "Жена моли мъжа си: \n– Гошо, печката се развали, поправи я! \n– Да ти приличам на електротехник? \nНа другия ден: \n– Гошо, мивката се запуши, отпуши я! \n– Да ти приличам на водопроводчик? \nНа следващия ден Гошо се прибира, печката поправена, мивката отпушена. Пита жена си: \n– Кой поправи печката и мивката? \n– Комшията. – И какво поиска в замяна? \n– Да му изпея песен или да спя с него. \n– И ти коя песен му изпя? \n– Да ти приличам на певица? *** Жена тича след автобус 111 и крещи: \n– Спрете! Ще закъснея за работа. \nХората се развикали на шофьора: \n– Спрете автобуса, жената ще закъснее за работа! \nСпира той, жената се качва и казва: \n– Ох, мерси, без малко да закъснея за работа… Карти и билети за проверка, моля! *** Американски бар. Влиза мъж и поръчва две чаши уиски. \nБарманът: \n– Защо пък две? \nМъжът: \n– Разбирате ли, имам приятел, който е много далеч, винаги поръчвам по две чаши, все едно, че той е тук до мен. \nИсторията се повтаря няколко години, докато веднъж мъжът се появява и поръчва само една чаша уиски. \nУчуден барманът пита: \n– Винаги поръчваш по две чаши, а сега една. Да не се е случило нещо с приятеля ти? \n– А, нищо му няма, ама аз отказах пиенето… *** – Все казваш, че непрекъснато водиш борба с пиенето, а и днес си пиян като талпа! \n– Какво да направя!?! И днес загубих двубоя… *** МВР е предложило въвеждане на нов знак по улиците, наречен „жокер“. Знакът „жокер“ ще се тълкува като произволен друг знак по желание на служителите на КАТ, според ситуацията. *** Грузинска веселба. Домакинът казва: \n– А сега Гиви ще произнесе тост! \nСтава Гиви и казва: \n– Да пием! – и си сяда. \nСлед малко пак: \n– А сега Гиви ще произнесе тост! \nГиви пак става и казва: \n– Да пием! – и пак си сяда. \nСлед още малко: \n– Вано да произнесе тост! \nВано започва: \n– Уважаеми приятели! Всички ние сме се събрали тук в този хубав слънчев ден, за да празнуваме по един много добър повод… \nДомакинът го прекъсва: \n– Седни си. А сега Гиви ще произнесе тост! *** Жена влиза в магазин за месо. Оглежда каймата и пита: \n– Добър ден, каймата прясна ли е? \n– Е как, сутринта още лаеше… *** Бръснар подстригал католически свещеник. Свещеникът понечил да плати, но бръснарят му казал: \n– Никога не вземам пари от Божи човек, моля ви само, молете се за мен. \nНа следващия ден пред бръснарницата си бръснарят намерил седем жълтици. \nСъщият бръснар подстригал свещеник будист. Той понечил да плати, но бръснарят му казал, че не взема пари от духовно лице. На следващия ден бръснарят намерил пред бръснарницата си седем скъпоценни перли. \nПри същия бръснар дошъл да се подстриже равин. Той понечил да плати, но бръснарят казал, че не взема пари от духовно лице. На следващия ден бръснарят сварил пред бръснарницата си седмина равини. *** Млад евреин и възрастен равин пътуват във влака. Младият пита възрастния колко е часът. Равинът не отговорил. Чак когато станало време младежът да слезе от влака, той казал: пет и половина. \n– Защо едва сега ми отговаряте, попитал младежът. \n– Ами защото ако бях отговорил в самото начало, щяхме да се разприказваме, да намерим общи познати, щях да те поканя вкъщи, щеше да се запознаеш с дъщеря ми, щяхте да се влюбите… А аз да не съм луд да омъжа дъщеря си за някой, който няма даже часовник? *** Белгиец влиза в заведение и казва на съдържателя: „Моля една бира за мен, една за теб и по една за всички в заведението.“ \nСъдържателят се учудил, защото в заведението имало поне 50 души, но изпълнил поръчката. Накрая обаче се оказало, че белгиецът няма пукнат сантим, и съдържателят му хвърлил един як бой. \nНа излизане от болницата белгиецът отишъл в същото заведение и казал на съдържателя: „Моля една бира за мен и за всички, които са в заведението.“ \nСъдържателят ехидно попитал: „А защо този път няма бира за мен?“ \n-За вас няма, защото ставате много зъл, когато сте пил, казал белгиецът.“ *** Французин, германец и белгиец се явяват пред свети \nПетър. Той им казал: \n– Ще ви разкажа сто вица. Който не се засмее до края, ще отиде в рая. \nОбаче французинът се разсмял още на 20-ия виц, германецът на 30-ия. Белгиецът обаче бил невъзмутим чак до 99-ия виц, когато прихнал. \n– Не можа ли да издържиш още малко, попитали го французинът и германецът. \n– Неq бе – казал белгиецът, – много беше смешен първият виц, току-що го проумях. *** Англичанин, американец и белгиец си разказват за кръчми. Англичанинът казал: \n– В Лондон има една страхотна кръчма, казва се „При Ендрю“. Плащаш първата бира, плащаш втората, а третата е за сметка на Ендрю. \nАмериканецът казал: \n– В Ню Йорк има още по-готина кръчма, казва се „При Джон“. Плащаш първата бира, Джон плаща втората. Плащаш третата бира, Джон плаща четвъртата. \nБелгиецът казал: \n– Няма да повярвате, обаче в Брюксел имаме една кръчма, казва се „При Вандербрюл“. Плащаш си първата бира, плащаш втората, плащаш третата, плащаш и четвъртата и тогава можеш да се качиш на втория етаж и да правиш секс. \n– Хайде бе, удивили се англичанинът и американецът. А ти ходил ли си в тази кръчма? \n– Аз не, обаче сестра ми е ходила, казал белгиецът. *** Арабин отива в бюро за безработни във Франция. „Търся работа“, заявява той. \n– Имам нещо като за вас. Заплатата е 20 000 франка месечно, ще имате две секретарки, служебна лимузина, шофьор, работното време е по три часа на ден… \n– Вие нещо се шегувате, казал арабинът. \n– Да, обаче вие започнахте първи, казал чиновникът. *** Швейцарец се прибира вкъщи и сварва жена си гола в леглото. Отваря вратата на банята и вижда гол мъж, който се опитва да си скрие срамотиите с хавлиена кърпа. \n– Каква е тази свинщина, та това е кърпата за ръце, възмутил се швейцарецът. *** Американец в Париж се опитва да каже нещо на французойка, четейки от разговорник. Успява да произнесе „вуле-ву“, и французойката казва да, завежда го в къщи и правят любов. \nЕдва след това, с помощта на преводач, той й обяснява, че всъщност е искал да я попита би ли му услужила, като му продаде билетче за метрото. \n– Откъде накъде, възмутила се французойката. Та ние не се познаваме. *** Американец в Париж яде череши, като прибира костилките в джоба си. Французин забелязал това и го попитал защо. \n– Ами ние в Америка събираме костилките, смиламе ги и ви ги продаваме като кафе, казал американецът. \nТогава французинът извадил един презерватив, смачкал го и казал – а ние презервативите ги мачкаме след употреба и ви ги продаваме като дъвки. *** „Титаник“ потъва. Французин прави опит да се качи в лодка, но го спира англичанин и му казва: \n– Не виждате ли, че има още много жени? \n– Ама вие май си мислите, че и в такъв момент мисля за жени, попитал французинът. *** Двама арабски министри обсъждат колко са им глупави слугите. Единият министър вика слугата си и му казва: \n– Али, отиди вкъщи да видиш дали съм там. \nИ Али тръгва да проверява. \n– Наистина е много глупав – казал другият министър. – Можеше да провери по телефона. *** Японски турист на екскурзия в Европа спазарил проститутка за нощта. Правили любов, след това той отишъл в банята, върнал се и пак правили любов, и това се повторило много пъти. Накрая проститутката отишла в банята и сварила цял автобус японци, чакащи реда си. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tКак се прави секс по японски?\t\t\t"}
{"url": "https://trud.bg/%d0%b5%d0%bc%d0%b0-%d1%81%d1%82%d0%be%d1%83%d0%bd-%d1%83%d1%81%d0%bf%d1%8f%d1%85-%d0%b8-%d0%b1%d0%b5%d0%b7-%d0%b4%d0%b8%d0%bf%d0%bb%d0%be%d0%bc%d0%b0/", "text": "Комедията е първата ми любов Пристрастена съм към “Бийтълс” Не мога без импровизация. В Crazy, Stupid, Love, например, имахме страхотен сценарий, но и свобода да експериментираме с различни подходи Още на 14 години подготвих една презентация, която показах на моите родители. Раздадох им пуканки и им обясних, че искам да стана актриса в Холивуд На 31 години великолепната Ема Стоун е една от най-успешните млади актриси на планетата. Тя има “Оскар”, “Златен глобус” и страхотно тяло, с което бързо се изкачи на върха на хранителната верига в Холивуд. Ема демонстрира особено атрактивна и ефективна комбинация от момичешка невинност и сексуално сугестивна индивидуалност. С огромните си смарагдови очи и широката усмивка, разкриваща блестящи бели зъби, тя е една от най-разпознаваемите звезди на своето поколение. С ролите си във филми като “Бърдмен”, “Ла Ла Ленд” и “Фаворитката”, Стоун се утвърди като една от най-сериозните изпълнителки в ангроезичното кино. Израснала е в Аризона, но още в тийнейджърска възраст заминава за Холивуд с майка си в преследване на актьорската си мечта. И я постига удивително бързо. \n\t\t \t \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tЕма Стоун: Успях и без диплома\t\t\t"}
{"url": "https://trud.bg/%d0%bc%d0%b2%d0%bd%d1%80-%d1%81%d1%82%d0%b0%d1%87%d0%ba%d0%b0-%d0%b2-%d0%b4%d0%b6%d1%8a%d1%80%d0%bc%d1%8a%d0%bd%d1%83%d0%bd%d0%b3%d1%81-%d1%89%d0%b5-%d0%b7%d0%b0%d1%81%d0%b5%d0%b3/", "text": "Пилотите и стюардесите на авиокомпания „Джърмънуингс” започват ефективна стачка в 0.00 ч. на 30 декември 2019 г., която ще продължи до 24.00 ч. на 1 януари 2020 г. Това съобщиха от пресцентъра на Министерството на външните работи. От стачните действия ще бъдат засегнати и полетите на „Юроуингс“, които се оперират от компанията, като от София те са до германските градове Дюселдорф и Щутгарт. По информация на българското посолство в Берлин в протестните действия е възможно да се включат и служители на авиокомпания „Луфтханза“. Препоръчва се на всички пътуващи да се информират за актуалната обстановка, като имат предвид възможните затруднения и закъснения на полетите. При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони: Посолство в Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190. Генерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56. Генерално консулство във Франкфурт: +49 69 509 278 13 10; +49 69 509 278 132. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tМВнР: Стачка в „Джърмънунгс“ ще засегне полетите на авиокомпанията по Нова година\t\t\t"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%b8-%d1%81%d0%b5-%d0%be%d0%b1%d0%bb%d1%8f%d0%ba%d0%be%d1%85%d0%b0-%d0%ba%d0%b0%d1%82%d0%be-%d0%bd%d0%b0-%d0%ba%d0%be%d0%bd%d1%84%d0%b5%d0%ba%d1%86%d0%b8%d1%8f/", "text": "Някои показаха повече голота, отколкото бихме искали да видим Ако в областта на световната мода потърсим клюката, нека се спрем на онези тоалети, които тази година трябваше да обсъждаме по-често от други. Като начало да отбележим, че през 2019-а знаменитостите се поглезиха с много разнообразен гардероб, но въпреки това имаше някои повторения. Ако миналата година всички бяха полудели по лъскавата рокля с драперия от Alexander Vauthier (Александър Вотие), то този път победата споделят марките Chanel (Шанел), Alex Perry (Алекс Пери), Tom Ford (Том Форд) и Dior (Диор).   Рокля на Алекс Пери Само благодарение на разнообразната цветова палитра, роклята с оригиналната кройка на Алекс Пери не предизвика скърцане на зъби в буквалния смисъл, тъй като є се нагледахме много пъти през тази година. Най-различни знаменитости – от Иванка Тръмп до Никол Шерцингер – се премениха с този тоалет.           Гърдитe нa Мoникa Бeлучи прeляха oт тeceн бaнcки Нaпocлeдък Мoникa Бeлучи чecтo блecти oт cтрaницитe нa рaзлични cпиcaния. Cнимкитe є ca c нaй-рaзлични кoнцeпции, a при eднa oт летните cи фoтocecии тя бe oблeчeнa в крacив бaнcки кocтюм. Бeлучи безспорно имa крacивa фигурa, a oт нeя лъхa клaca и мнoгo cтил. Пoвeчeтo тoaлeти, в кoитo бивa прeмeнeнa, пoдчeртaвaт имeннo тeзи є кaчecтвa. Зa изнeнaдa oбaчe eднo итaлиaнcкo cпиcaниe рeши дa мaхнe дрeхитe є. Cтилиcтитe явнo бяха рeшили, чe знaмeнитocт oт нeйния рaнг мoжe дa ce пуcнe и пo бaнcки. Зa кoрицaтa нa издaниeтo Мoникa пoзирa в cнeжнoбял бaнcки кocтюм в рeтрo cтил. Върхът му e c oтвoрeни чaшки тип бриджиткa, c кaмъни и тънки прeзрaмки. Нo, кaктo e виднo, бaнcкият кocтюм e дocтa мaлък зa пищния бюcт нa Бeлучи, кoйтo нaпрaвo прeливa като превтасало тесто oт нeгo. Пoвeчeтo нeдoумявaха кaк тaкa Мoникa ce e cъглacилa дa ce cнимa пo тoзи нaчин и зaщo прocтo нe e нacтoявaлa дa й дoнecaт пoдхoдящ рaзмeр бaнcки.   Бяла риза на Шанел Творението е от пролетно-лятната колекция на френската марка. След като беше представена от Кая Гербер на модния подиум, тази риза се превърна в истински хит сред светските дами и знаменитости. С нея по различни поводи се натъкмиха актрисата Елизабет Чембърс и американската певица Карди Би.       Тоалет на Диор Dior стана конкурент на Том Форд в този сегмент. Костюм със сако на едно копче от мъжката колекция на марката лесно се носеше както от господата, така и от жени – супер моделът Наоми Кембъл, английският актьор Никълъс Холт, актрисите Нуми Рапас и Кристина Ричи се пробваха в него.         Костюм на Том Форд Костюм с кадифено яке и сатенени панталони от Tom Ford придоби популярност в края на годината. С него, по различни поводи, се премениха Селин Дион, Джулиан Мур, Ясмина Муратович и други.             Кендъл Дженър демонстрира кич на Оскарите Всяка година церемонията на наградите “Оскар” събира на едно място холивудския и моден елит. На червения килим се представят любими актриси, модели и певици в блестящи вечерни рокли. Някои от тях се справят перфектно, но други определено си дадоха сами уроци, които да научат до следващата церемония. Тази година към отбора на вторите се присъедини Кендъл Дженър. Моделът се появи на афтърпартито на Vanity Fair в компанията на Кейтлин Дженър в рокля на Rami Kadi от тазгодишната му пролетна колекция. Тоалетът ни показа повече, отколкото бихме искали да видим от Кендъл Дженър, тъй като се състои от две доста дълбоки цепки, разкриващи “прелестите” на модела. Разбира се, “ефектът” бе допълнен и от позирането на Кендъл, която уверено демонстрираше видимостта към интимните си части на червения килим. Много хора я сравниха с Анджелина Джоли и появата є на Оскарите през 2012-а.   Кая Гербер шокира с избор на дреха На церемонията Fashion Awards 2019 в столицата на Великобритания облеклото на Кая Гербер, която е сред най-високоплатените модели в индустрията, предизвика смут. Издънка или пък последният писък на модата? Това се питаха модните спецове. Присъствието є на церемонията бе неизбежно поради факта, че тя трябваше да връчи една от наградите по време на събитието. Красавицата обаче втрещи с избора си на тоалет. Кая се появи с прозрачна бяла дантелена пола, а нагоре бе заложила на кожен сутиен с камъни. Това не бе всичко. Визията є бе допълнена от обеци, пръстен и високи до коляното ботуши.   Объркаха снимка на тъмнокожа манекенка Това лято австралийско модно списание направи гаф с известна манекенка. WhomMagazine публикува интервю с модела Адут Акеч Биор, придружено от няколко снимки. Една от тях обаче не е нейна, а на друга чернокожа жена. Грешката внесе смут в социалните мрежи. След като си купила списанието, Адут, която има сомалийски произход, била шокирана, че екипът, който разговарял с нея, не може да направи разлика между две чернокожи жени. “През последните няколко дни обмислях внимателно как да подходя към тази ситуация, която не ми харесва”, написа моделът в Инстаграм и качи снимка със страниците на изданието. Тя поясни, че в материала говори за отношението на хората към бежанците и въобще как се възприема по-тъмният цвят на кожата. Оказва се, че на един от кадрите е Флавия Лазарус, която много прилича на бежанката от Судан, получила убежище в Австралия преди повече от 10 години. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tЗвезди се облякоха като на конфекция\t\t\t"}
{"url": "https://trud.bg/%d0%bc%d0%b0%d0%ba%d1%80%d0%be%d0%bd-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%ba%d0%be%d0%bc%d0%bf%d1%80%d0%be%d0%bc%d0%b8%d1%81-%d0%b2-%d0%bf%d0%b5%d0%bd%d1%81%d0%b8%d0%be%d0%bd%d0%bd/", "text": "Френското правителство предложи на стачкуващите танцьори от Парижката опера новият закон за пенсионната реформа да се прилага само за тези, които ще започнат работа след 2022 г., предаде Франс прес. За вече постъпилите на работа ще се прилагат досегашните правила за пенсиониране, гласи предложението, отправено съвместно от министъра на културата Франк Ристер и държавния секретар по пенсионната реформа Лоран Петрашевски. Подписаното от тях писмо е било изпратено до генералния директор на операта на 23 декември. В момента танцьорите от Парижката опера излизат в пенсия на 42 години поради факта, че професията им е трудна, свързана с опасност от травми. След тази възраст повечето от тях не могат да продължат да показват същите умения в балета. Стачката на танцьорите доведе до отмяната на няколко спектакъла. Загубите достигат 8 милиона евро. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tМакрон предлага компромис в пенсионната реформа на протестиращите\t\t\t"}
{"url": "https://trud.bg/%d0%be%d1%84%d0%b8%d1%86%d0%b5%d1%80%d0%b8-%d0%bf%d0%bb%d0%b0%d1%88%d0%b0%d1%82-%d1%81-%d0%b4%d1%83%d0%b5%d0%bb-%d0%b0%d0%bb%d0%b5%d0%ba%d0%be-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8/", "text": "Тиражът на книгата е арестуван в печатницата. Военният министър полк. Рачо Петров пуска заповед бройка да не излезе навън Алеко Константинов щеше да размаха сабя или да гърми с пищов през 1895 година. Тогава група офицери го заплашиха с дуел. Негов фейлетон бил опетнил честта на пагона. Заради скандалното четиво цяла книга е забранена с риск да бъде унищожена. Както всичко вносно от Европата, дуелът става моден у нас след Освобождението. Първата хвърлена ръкавица е заради ругатня в Народното събрание. През 1880 г. на излизане от святата обител на демокрацията Петко Каравелов обявява, че Тодор Икономов е “интригантин и идиот”. Същият ден получава писмо от оскърбения: “За сичко това призовавам ви в името на чест­та ви, ако я имате, или да докажете немедлено где и в кои случаи съм интригувал, както сте правили вие сами и вашите приятели, или да си про­водите свидетели, за да се споразумейме върху оръжието и времето за измивание на оскърбле­нието, което ми нанасяте тъй умишлено с ваши­те несправедливи отзиви.” “Аз да не съм Пушкин!”, възкликва Каравелов и не допуска кръвопролитие. През 1884 г. Иван Вазов и Петко Славейков настръхват един срещу друг. Двамата не могат да поделят знойна пловдивска кокона. Славейков организира кампания срещу Вазов. “Задиряне по улиците, предизвикателства в кафенето (веднъж дори е дошло до бой и Вазов натъпква с ритници едного от нападателите под една маса), лепене илюстровани пасквили на пътните му врата и пр.”, описва схватките поетът Кирил Христов. Стига се до дуел, но в последния момент съперниците се разбягват. “Поет къща не храни!”, проумява хубавицата и се венчава за някакъв руски полковник. Десетилетие минава без някой да посегне към ръкавица от нашенско агне. През 1894 г. вестник “Свободно слово” разгласява: “Отпреди три месеца бивший военен министър г. подполковик Савов случайно се научил, че г. Стамболов, шефът на мин. ка­бинет, в който г. Савов е член от три години, и колега му г. П. Славков, министър на търговия­та и земледелието, са блудствовали със за­конната му съпруга в къщата, която е срещу Пипиниерата до кавалерийските казарми, и в оная на Г. Ковача, находяща се в Пиротска улица, и още в други някои домове, гдето тя е била отвеждана скритом.” “Кръвната обида се възнаграждава с кръв!”, провиква се кръвожадно газетата. Рогоносецът Михаил Савов обявява дуел на Сте­фан Стамболов. Схватката се проваля, но скандалът подкопава неговото управление и кабинетът пада. Следващата 1895 г. е белязана от дуела на Алеко Константинов. Чества се юбилей на дружество “Славянска беседа”. Основано през 1880 г., то е стожер на славянофилската идея. Алеко е в настоятелството от 1889 г., сега е един от двамата подпредседатели. Написал е химна на дружеството: Тук българин с сърбин и чех със словак, хърватин с словенец и русин с поляк по братски живей. Юбилеен сборник е планиран по случай петнадесетата годишнина на беседата. С редактирането се заема Щастливеца. Кани за автори Иван Вазов, Марин Дринов, Стоян Михайловски и други мастити пера. Самият той сяда да зарадва читателя с нещо “по-така”. “Из миналия живот на “Славянска беседа” гласи заглавието на фейлетона, завършен на 23 март 1895 г. Както в епоса за Бай Ганю, Алеко дава думата на очевидец от неговата компания. Бомбардек връща аудиторията към зората на славянското общуване в беседата. “По онова време, господа – разказва той, – имаше между военните доста разгаленички офицерчета, сега като че поизчезнаха, сега виждам между тях образованички, възпитанички, но по онова време – пази Боже! Скандал подир скандал. Сега престанаха, а тогаз, току чуваш, че тогоз били в кафенето, на оногоз вадили шашки в шантана – ей таквиз! Дивотии!… Вчерашно хлапе, турило златни копчета, запасало сабя – не можеш да му излезеш насреща. Бре, стой! И аз съм човек! Йок, ти си мужик!” “Сега да ви кажа за случката”, влиза в конкретика Бомбардек. Около полунощ в беседата щръкват подпоручик Носовирков и прапорщик Лимончиков. Пияни като английски матроси. С мъгляв поглед оглеждат дамската аудитория. Танците спират, ще започва лотария. Двамата сядат насред салона. Носовирков удря по масата: “Еей, ти, ела тука бре! Остави онези там другите, при мен ела, като те викам. Дай тука една б… б… бутилка ш… шампанско, чуваш ли? Ш… шампанско! Скоро!” В сюблимието на пиянската разгащеност Носовирков атакува с чаша на една дама: “На, ш… шампанско, з… за ваше здраве!” “Благодаря, аз съм здрава, но вий изглеждаде да сте болен”, отвръща тя. “Е, тогаз, дай да се ч… чукнем!”, продължава да пелтечи нахалникът. Бомбардек скача, хваща го с два пръста и го връща на стола. След веселбата двете фуражки причакват Бомбардек навън. Нападат го в гръб с камшици. Той обаче е спечелил от лотарията ваза и мастилница, тежка желязна направа. “Че като грабвам вазата – бух едного, мастилницата – бух другиго; те обърнаха гръб, погнах ги – кого настигнах, не зная, ама едно таквоз текме му изтипарих, трябва и днес да го помни, ако е жив…” С този текст Алеко носи юбилейния сборник в Придворната печатница на чеха Богдан Прошек. Той и брат му Георги са сред основателите на “Славянска беседа”. През април книгата излиза от машините. Сигналните бройки са раздадени на настоятелството на дружеството. В него е и майор Христофор Хесапчиев. Майорът прелиства и стига страница 74, където е “Из миналия живот…” Чете и хваща дръжката на сабята. Петдесет и осем офицери са редови членове на дружеството. От подпоручик до подполковник е армейският състав. Гордото българско войнство е поругано с пасквил на един драскач! “Дуел!”, провикват се униформените. “Честта или животът!”, скандират мъжете с пагони на раменете. “Кръвната обида се възнаграждава с кръв!”, цитират те вестника от Стамболово време. Тиражът на книгата е арестуван в печатницата. Военният министър полковник Рачо Петров пуска заповед бройка да не излезе навън. Сквернословното четиво да се опази от гражданско око! Алеко обаче има екземпляр. Носи го в списание “Мисъл” на литературния законодател д-р Кръстю Кръстев. Той пуска съобщението “Един аутодафиран разказ”: “Тия дни се отпечата, но не се разнесе между публиката юбилейният сборник на “Славянска беседа”. Между статиите на тоя сборник има и един разказ от Ал. Константинова. Бурята, която повдигна тоя аутодафиран вече разказ в нашето общество, има голямо значение, затова ние, като не искаме да лишим своите читатели от удоволствието да го прочетат, препечатваме го тук”. Алеко Константинов не загива на дуел. Застрелян е от засада две години след скандалния фейлетон. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tОфицери плашат с дуел Алеко Константинов\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%be-290-%d0%ba%d0%bc-%d0%bf%d1%8a%d1%82%d0%b8%d1%89%d0%b0-%d1%80%d0%b5%d0%bc%d0%be%d0%bd%d1%82%d0%b8%d1%80%d0%b0%d0%bd%d0%b8-%d0%bf%d1%80%d0%b5%d0%b7-2019-%d0%b3/", "text": "В отсечките са вложени 255 млн. лева Близо 290 километра второкласни и третокласни пътища са ремонтирани през 2019 г. със средства от ЕС, съобщиха от Агенция “Пътна инфраструктура”. Парите са по Оперативна програма “Региони в растеж” и Програмата за териториално сътрудничество Интеррег V-A Гърция – България, които се финансират от Европейския фонд за регионално развитие и националния бюджет. В основния ремонт на отсечките са вложени около 255 млн. лв., уточняват от АПИ. По ОПРР през следващата година продължава ремонтът на още 101 км пътища, на които е работено и през тази година. Сред тях са 32,5 км от пътя Дупница – Самоков, свързващ ГКПП “Гюешево” с АМ “Струма”, с път I-1 София – Благоевград и АМ “Тракия”, на 12 км от път III-109 за Мелник. По Програмата за трансгранично сътрудничество ИНТЕРРЕГ V-A Румъния – България през 2020 г. ще започне основният ремонт на над 24 км пътища в Северна България. Ще се рехабилитират 9,3 км от път III-118 Гулянци – Долна Митрополия в област Плевен, както и около 15 км от път II-81 Костинброд – Берковица – Монтана. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tБлизо 290 км пътища ремонтирани през 2019 г.\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%89%d0%b5-%d0%b1%d1%8a%d0%b4%d0%b5-%d0%b8%d0%b7%d0%b3%d1%80%d0%b0%d0%b4%d0%b5%d0%bd%d0%be-%d0%b8%d0%b7%d1%86%d1%8f%d0%bb%d0%be-%d0%bd%d0%be/", "text": "Ще бъде изградено изцяло ново алтернативно трасе по Клон 2 в Перник с държавни средства. През него ще бъдат положени нови тръби. Още от утре започва работата по изчистването на трасето, което ще бъде дълго близо километър и ще струва над 2 млн. лв., съобщи премиерът Бойко Борисов във фейсбук. Предстои да бъде изградена и пречиствателна станция. Всички необходими материали вече са набавени и работата започва от утре. Това стана ясно днес след като   и продължиха с обследването на водопреносната мрежа на града. Те се срещнаха с научните ръководители, ангажирани с намирането на решения за осигуряването на допълнителен дебит към яз. „Студена“. Запознаха се и с проектите, които утре ще бъдат предоставени за одобрение от Басейновата дирекция към МОСВ, съобщи още премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tПремиерът: Ще бъде изградено изцяло ново алтернативно трасе по Клон 2 в Перник с държавни средства\t\t\t"}
{"url": "https://trud.bg/%d1%82%d1%80%d0%b5%d0%bd%d1%8c%d0%be%d1%80%d1%8a%d1%82-%d0%bd%d0%b0-%d0%b1%d0%b0%d0%bb%d0%ba%d0%b0%d0%bd-%d1%81%d0%bb%d0%b0%d0%b4%d0%ba%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%be/", "text": "Сладка победа, но загубихме много нерви, защото и двата отбора направиха много технически грешки – заяви Йовица Арсич, старши треньор на „Балкан“. – Накрая имахме късмет, тъй като в определени моменти съперниците ни бяха фаворити за крайния успех. Доволен съм, макар че нищо не сме решили. Но е по-хубаво да посрещнеш Нова година с победа. Ботевградчани измъкнаха успеха при гостуването на „Рилски спортист“ – 94:93 и записаха седми пореден триумф в НБЛ. Двубоят мина през много обрати, а гостите успяха да наваксат двуцифрено изоставане. В края на двубоя за домакините в игра влезе Игор Кесар, въпреки че все още не е напълно възстановен от травма на глезена. \n„Рилецо“ отбеляза 14 тройки срещу 5 за съперниците им, но пък направи повече грешки – 19 срещу 14 и изгуби борбата под коша – 25 срещу 30. След тази битка шампионите остават начело в класирането с 12 успеха и 1 загуба, а тимът от Самоков е с баланс 9:4. \n„Разочарован съм, защото имахме реални шансове да спечелим – призна Людмил Хаджисотиров, треньор на „Рилски спортист“. – Но последните 5 минути играхме без центрове, а те имат високи състезатели. – Кесар направи каквото можа с изкълчен глезен, но излезе за пет фаула…“ Снимка НБЛ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tТреньорът на „Балкан“: Сладка победа, но загубихме много нерви\t\t\t"}
{"url": "https://trud.bg/%d0%bf%d0%b0%d1%80%d0%b8%d1%82%d0%b5-%d0%bd%d0%b0-%d1%85%d0%be%d1%80%d0%b0%d1%82%d0%b0-%d1%81%d0%b0-%d0%bd%d0%b0-%d1%81%d0%b8%d0%b3%d1%83%d1%80%d0%bd%d0%be-%d0%bc%d1%8f%d1%81%d1%82%d0%be-%d0%b2-%d0%b1/", "text": "Парите на българите, които стоят на депозити в банки, са на сигурно място, заяви Виолина Маринова, главен изпълнителен директор на Банка ДСК. Тя беше категорична, че банките са отговорни и силно регулирани и затова притокът на депозити в системата е висок. “Независимо, че в момента има ерозия на лихвените проценти, има отрицателни лихвени проценти, притокът на депозити в банковата система е по-висок, отколкото кредитирането, затова има такава висока ликвидност. Което означава доверие, от страна на нашите клиенти и ние сме длъжни да спазваме това доверие, да го защитаваме”, изтъкна Маринова. По думите й 2019 г. е била поредната стабилна година за българската банкова система и няма място за притеснения за предстояща финансова криза, сходна с тази от 2008 -2009 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tПарите на хората са на сигурно място в банките\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-2/", "text": "Британското правителство се извини на всички, чиито адреси бяха по погрешка публикувани онлайн. Става въпрос за повече от 1000 души – полицаи, политици и известни лица. Файлът с детайлната информация е бил публикуван в петък и свален в събота. Случаят се разследва. Сред изтеклите адреси са тези на Сър Елтън Джон, на бившия лидер на Консерваторите Дънкан Смит, на известния спортист Бен Стоукс. Според неправителствени организации, които се грижат за опазването на личните права и свободи, случилото се е „фарс“ и е „непростимо“. Несъмнено става дума за сериозно изтичане на чувствителна информация и лични данни, но всичко зависи от това как ще реагират засегнатите, коментират анализатори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tБританското правителство публикува по грешка данните на политици и известни личности\t\t\t"}
{"url": "https://trud.bg/%d0%b0%d0%b2%d1%82%d0%be%d0%bd%d0%be%d0%bc%d0%b5%d0%bd-jaguar-%d0%b1%d1%80%d0%be%d0%b4%d0%b8-%d0%b2-%d0%b4%d1%83%d0%b1%d0%b0%d0%b9/", "text": "По пътищата на Дубай инженерите на Jaguar тестваха самоуправляващ се прототип I-Pace. Автономният вариант на електрическия автомобил демонстрира най-новите технологии за превозни средства, които се движат без помощта на водач. Прототипът е оборудван с допълнителни радари, камери, датчици и система за разпознаване на светофари. Електронните системи следят трафика по предварително зададенн маршрут и осигуряват автономно потегляне и ускорение до магистрална скорост. Високите технологии улесняват задачата на водача и в серийния модел I-Pace, който бе избран за кола на годината в света и в Европа. Моделът е разработен като изцяло електрически, с аеродинамичен външен дизайн и вътрешно пространство за петима души и техния багаж. Задвижването 4х4 се осъществява от два електромотора с обща мощност 400 к.с. и въртящ момент 696 Нм. Ускорението от 0 до 100 км/ч отнема 4,7 сек. Литиево-йонна батерия с капацитет 90 киловатчаса гарантира енергия за пробег до 480 км с едно зареждане. Чрез система за бързо зареждане батерията акумулира ток за 100 км пробег само за 15 минути, а за 40 минути се пълни на 80%. Купено е изключително здраво с алуминиева конструкция и идеално разпределение на теглото в съотношение 50:50 между предния и задния мост. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tАвтономен Jaguar броди в Дубай\t\t\t"}
{"url": "https://trud.bg/%d0%bd%d0%b0%d0%b4-120-%d1%81%d0%bd%d0%b5%d0%b3%d0%be%d1%80%d0%b8%d0%bd%d0%b0-%d1%87%d0%b8%d1%81%d1%82%d1%8f%d1%82-%d1%81%d0%be%d1%84%d0%b8%d1%8f-%d0%b4%d0%bd%d0%b5%d1%81/", "text": "Над 120 снегопочистващи машини са на терен в София и извършват обработки със смеси против заледяване, съобщиха от Столичната община. Обработени са пътищата, по които се движат колите на масовия градски транспорт. Снегопочистващата техника започва работа по основните улици в районите, както и на вътрешноквартални улици. Опесъчени са пътищата в природен парк „Витоша“ – Драгалевци – Алеко и Бояна – Златни мостове. По-обилен е снеговалежът в южните квартали. Екипи на Дирекция „Аварийна помощ и превенция“ обхождат стръмни и опасни участъци в града, както и мостовите съоръжения, за да проверят състоянието им. От Общината напомнят на шофьорите да излизат на пътя само с добре оборудвани за зимата автомобили и да шофират със съобразена със зимната обстановка скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tНад 120 снегорина чистят София днес\t\t\t"}
{"url": "https://trud.bg/%d0%bd%d0%b0%d0%b9-%d0%be%d0%b1%d0%b8%d1%87%d0%b0%d0%bd%d0%b0%d1%82%d0%b0-%d1%82%d0%be%d1%82%d0%be-%d0%b8%d0%b3%d1%80%d0%b0-6-%d0%be%d1%82-49-%d1%81%d1%82%d0%b0%d0%b2%d0%b0-%d0%bd/", "text": "„6 от 49“ празнува рожден ден днес. Най-обичаната от българите игра става на 62 години. Само от началото на 2019-та годината досега участниците в „6 от 49“ са спечелили близо 100 милиона лева. Тото милионерите на България, които взеха седемцифрени суми от „6 от 49“ от първия месец на 2019-та досега, са девет. На 10 март четирима късметлии спечелиха историческия джакпот от 9 501 430 лв. и си разделиха по 2 375 357 лв. Месец по-късно, на 7 април 2019 г., още веднъж падна милионният джакпот в „Тото 2 – 6 от 49“ и софиянката Соня Върбанова спечели 3 272 500 лв. Стоян Георгиев от София стана 103-ият тото милионер на България през септември. Печелившият фиш бил с автоматично попълнена комбинация, а щастливецът от столицата грабна сумата от 5 531 571 лв. в 70-ти тираж. Два тиража по-късно Екатерина Мичева, също от София, позна печелившата шестцифрена сума и стана 104-ият тото милионер на България. Тя спечели 2 284 132 лв., а през ноември Иван Тодоров от Стара Загора грабна джакпот от 4 283 951 лв. и стана 105-ят тото милионер на България. За всички тях СПОРТ ТОТО сбъдва мечти. Някои от новомилионерите споделиха, че ще дарят част от парите за благотворителност. Други се надяват печалбата да върне децата им, които живеят в чужбина, отново у нас. Общото между новите милионери е, че преди да ударят голямата печалба, те неколкократно са познавали няколко от числата в печелившите комбинации. На късметлиите се е случвало да останат и само на крачка от големия джакпот. Това, което ги отличава от останалите участници, е че никога не са губели  вяра в късмета си и не са спирали да играят тото. Ярък пример за постоянство и оптимизъм е Петко Карабелов от Съединение. Дори след като спечели 2 375 357 лева, той продължава да участва във всеки тираж. Пускането на фиш за него е удоволствие, което му носи и надежда. За 2019-а София се очерта като най-късметлийския град – четирима от новобогаташите са от столицата. Многомилионни печалби паднаха още в Търговище, Съединение, Пловдив и Габрово. Най-големият джакпот в историята на тотото, който е печелен от един човек, също пада в играта „6 от 49“. Това става през 2017-а, когато фиш за 4.40 лева превърна Тодор Крантов от град Съединение в 91-ия тото милионер на България. Той спечели зашеметяващата сума от 7 940 616 лева. След два дни, на 31 декември, навръх Нова година, е последният тираж на играта за 2019-а. Той идва с джакпот от 5 200 000 лв. От тотализатора са подготвили и допълнителна печалба – чисто нов луксозен автомобил с марка Ягуар ХЕ. Той ще бъде спечелен чрез жребий в национален ефир, измежду всички квитанции, пуснати за 104-я тираж от играта „Тото 2 – 6/49“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tНай-обичаната тото игра „6 от 49“ става на 62 години\t\t\t"}
{"url": "https://trud.bg/%d0%bf%d1%83%d1%82%d0%b8%d0%bd-%d0%b8-%d0%bc%d0%b5%d1%80%d0%ba%d0%b5%d0%bb-%d1%81%d0%b5-%d0%b4%d0%be%d0%b3%d0%be%d0%b2%d0%be%d1%80%d0%b8%d1%85%d0%b0-%d0%b4%d0%b0-%d0%bf%d1%80%d0%be%d0%b4%d1%8a%d0%bb/", "text": "Руският президент Владимир Путин и германският канцлер Ангела Меркел са се договорили в телефонен разговор днес да продължат да подкрепят газопроводния проект „Северен поток 2“, предадоха Ройтерс и ТАСС, позовавайки се на съобщение на пресслужбата на Кремъл. Двамата лидери също така са споделили мнението, че трябва да бъдат засилени политическите и дипломатически усилия за разрешаване на кризата в Либия и са приветствали като положителна стъпка размяната на пленници между украинските правителствени сили и проруските сепаратисти в Източна Украйна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2019.12.29", "title": "\n\t\t\tПутин и Меркел се договориха да продължат подкрепата си за „Северен поток 2“\t\t\t"}
