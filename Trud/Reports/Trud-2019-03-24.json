{"url": "https://trud.bg/%d1%88%d0%b5%d1%81%d1%82%d0%b2%d0%b8%d0%b5-%d1%81%d1%80%d0%b5%d1%89%d1%83-%d0%b8%d1%81%d0%bb%d1%8f%d0%bc%d0%be%d1%84%d0%be%d0%b1%d0%b8%d1%8f%d1%82%d0%b0-%d0%b8-%d1%80%d0%b0%d1%81%d0%b8%d0%b7%d0%bc/", "text": "Хиляди се включиха в шествие срещу ислямофобията и расизма в новозеландския град Окланд. Участниците в събитието отправиха призив за повече толерантност в съвременното общество. Някои от тях носеха плакати с надпис „Животът на мигрантите е важен“. Повод за шествието бяха нападенията срещу две джамии в Крайстчърч, при които загинаха 50 души. Междувременно в града се състоя траурна церемония в памет на жертвите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.24", "title": " Шествие срещу ислямофобията и расизма в Нова Зеландия"}
{"url": "https://trud.bg/35-%d0%b3%d0%be%d0%b4%d0%b8%d1%88%d0%bd%d0%b0-%d0%b6%d0%b5%d0%bd%d0%b0-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%ba%d1%8a%d1%89%d0%b0-%d0%b2/", "text": "Тялото на 35-годишна жена е открито след пожар в къща в село Бояджик. Това съобщиха от ГД „Пожарна безопасност и защита на населението“. Сигналът за пожара е подаден на 23 март в 01:20 часа. На сутринта при разчистването е открито тяло на жена – на 35 г. от село Бояджик, която по информация на кметицата на селото е посещавала имота. При пожара къщата е унищожена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " 35-годишна жена загина при пожар в къща в ямболско село"}
{"url": "https://trud.bg/%d0%b8%d0%b7%d0%b3%d1%83%d0%b1%d0%b5%d0%bd%d0%be%d1%82%d0%be-%d0%b2-%d0%b1%d0%b0%d0%bb%d0%ba%d0%b0%d0%bd%d0%b0-%d0%b4%d0%b5%d1%82%d0%b5-%d0%b5-%d0%be%d1%82%d0%ba%d1%80%d0%b8%d1%82%d0%be-%d0%b2-%d1%82/", "text": " е било открито в силно пресечена, непосещавана и непозната за туристите труднодостъпна местност, без обхват на мобилните телефони. Атанас Кошничаров, топ-планинар и бивш дългогодишен ръководител на доброволците от Планинския спасителен отряд, командирът на отделение Виктор Черкезов и ст. полицай Христо Стоянов – и двамата от „Охранителна полиция“ в Сливен, са участвали в екипа, който е намерил 9-годишното дете. „То е вървяло сигурно 6-7 км, че и повече, самичко, сред гъста растителност, без горски пътеки. За нас самите беше доста трудно да слизаме и да се изкачваме“, разказа Христо Стоянов. „Местността, в която го открихме, беше изключително стръмна. То вероятно бе правило опити да се изкачи, но бе падало. Беше изплашено, неконтактно. Плачеше. Трепереше. Дадохме му връхна дреха, вода – също“, допълни колегата му Виктор Черкезов. Спасителите успели за кратко да попаднат в обхват и да съобщят за щастливата развръзка, но не могли да кажат къде се намират. Връзката се разпаднала и повече била невъзможна. Тръгнали по коритото на планинска река. Вървели около час, докато установят контакт и им окажат подкрепа. През цялото време носели детето на ръце, казаха те. Към 18 часа на 23 март момченцето вече било предадено на родителите си. Семейството и техни близки са отишли в съботния ден на пикник в Балкана, на 10 км от Сливен. Децата си играели. Изведнъж момчето изчезнало от погледа на възрастните. Час-час и половина го търсили, но без успех. В 13,51 ч. подали сигнал на тел.112. „Детето е имало мобилен телефон-гривна, но го е свалило, беше на масата. Операцията бе организирана незабавно. Основният проблем беше местността. Пикникът бе на едно било, откъдето възможните посоки бяха няколко, периметърът бе сериозен. Първоначално се включиха 80 души. Бяхме информирани, че детето е с фланелка. Според родителите му, то не би искало да се показва пред хора, което би ни затруднило“, заяви гл. инспектор Димитър Кикьов. Сформирани са екипи с участието на полицаи, пожарникари, горски служители, военна полиция с термокамери. Използвани са две следови кучета, белгийски овчарки. Екипите повели планинските спасители, каза Николай Сотиров, началник на планинския спасителен отряд. Ръководството на МВР е било уведомено и с негово съдействие е бил осигурен военен хеликоптер с термокамери и камери за нощно виждане. За щастие, до такъв развой на събитията не се е стигнало. „Искам да подчертая, че когато има добро взаимодействие между институциите, резултатите са много добри. Всички момчета, които участваха в търсенето и всички институции, заслужават да бъдат поздравени. Планината си иска подготовка. Когато се случи такъв инцидент, максимално бързо трябва да се подава информация, защото за спасяването на дете, на човешки живот всяка минута е важна“, подчерта комисар Иван Русев, зам.-директор на ОД на МВР-Сливен. Преди четири години две деца се изгубиха в Балкана, тогава – недалеч от Сливен, и въпреки че бяха вдигнати на крак и съседните Областни дирекции на МВР и че бе използван хеликоптер за издирването им, те бяха намерени едва на следващия ден. Случайно, от турист, в дере, с измръзвания. Търсенето е започнало с огромно закъснение, тъй като баща им, който ги извел на разходка към местността Карандила, започнал сам да издирва децата си и подал информация чек след четири часа. Четири-пет часа са били необходими на спасителите при сегашната операция да открият 9-годишното дете. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Изгубеното в Балкана дете е открито в труднодостъпна местност, без обхват\t\t\t"}
{"url": "https://trud.bg/%d1%80%d0%b5%d0%b0%d0%bb-%d1%82%d1%80%d0%b8%d1%83%d0%bc%d1%84%d0%b8%d1%80%d0%b0-%d0%b2-%d1%83%d0%bd%d0%b8%d0%b2%d0%b5%d1%80%d1%81%d0%b8%d0%b0%d0%b4%d0%b0/", "text": "Младите играчи на испанския гранд „Реал“ (Мадрид) триумфираха в баскетболния турнир „София къп 2019“ за играчи до 16-годишна възраст. На финала в зала „Универсиада“ младоците на „белия балет“ разбиха с 93:55 „Байерн“ (Мюнхен). И в двата състава имаше и по един български играч – Иван Борисов игра за немския тим, а Константин Костадинов бе в редиците на победителите и впоследствие стана най-полезен играч на турнира.  Най-добрите бяха наградени от президента на БФБаскетбол Георги Глушков. Надпреварата бе организирана от БУБА с помощта на Столична община и фондация „София – Европейска спортна столица“.", "date": "2019.03.24", "title": " „Реал“ триумфира в „Универсиада“"}
{"url": "https://trud.bg/%d1%81%d1%82%d0%b8%d0%b2%d1%8a%d0%bd-%d0%b1%d0%b0%d1%80%d0%ba%d0%bb%d0%b8-%d0%b2%d1%8a%d0%b7%d0%bc%d0%be%d0%b6%d0%bd%d0%b8-%d1%81%d0%b0-%d0%b8%d0%b7%d0%b1%d0%be%d1%80%d0%b8-%d0%b2%d1%8a%d0%b2-%d0%b2/", "text": "Камарата на общините може да предизвика парламентарни избори във Великобритания, ако парламентът завземе контрола над процеса на Брекзит следващата седмица, ако при гласуванията депутатите подкрепят предложения, противоречащи на обещанията, с които е било избрано правителството, заяви днес британският министър за Брекзит Стивън Баркли, цитиран от Ройтерс и ТАСС. В крайна сметка логическият резултат е, че рискът от общи избори се увеличава, понеже потенциално може да се окажем в ситуация, при която парламентът нарежда на изпълнителната власт да направи нещо, противоречащо на онова, за което е била избрана, поясни министърът в неделната програма на телевизия Би Би Си „Шоуто на Андрю Мар“. По думите на министъра извънредните избори ще бъдат, макар и не единственият, но вероятният изход, ако депутатите, например, поискат от правителството на Мей да осъществи т.нар. „мек“ Брекзит – със запазване на членството на Обединеното кралство в митническия съюз на ЕС или в единния европейски пазар. При това Беркли подчерта, че за правителството няма да бъдат задължителни резултатите от т.нар. ориентировъчни (индикативни) гласувания по алтернативите за Брекзит, които се планира да бъдат проведени в парламента следващата седмица. Целта на гласуванията е да се намери изход от задънената улица, в която е навлязъл процесът на Брекзит, като се определи кои варианти са приемливи за Камарата на общините. Очаква се, че на депутатите ще бъде предложен избор от седем възможности, включително втори референдум, отмяна на Брекзит, напускане на ЕС без сделка или „меки“ варианти на Брекзит. При това правителството продължава да смята, че за предпочитане е вариантът, при който парламентът да одобри споразуменията за условията на Брекзит, съгласувано с ЕС от премиера, посочва ТАСС. . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Стивън Баркли: Възможни са избори във Великобритания, ако парламентът завземе контрола над процеса на Брекзит"}
{"url": "https://trud.bg/%d0%bd%d0%b5%d1%84%d1%82%d0%be%d1%85%d0%b8%d0%bc%d0%b8%d0%ba-%d0%bf%d0%be%d0%b3%d0%bb%d0%b5%d0%b4%d0%bd%d0%b0-%d0%ba%d1%8a%d0%bc-%d0%bd%d0%be%d0%b2%d0%b0-%d1%82%d0%b8%d1%82%d0%bb/", "text": "Волейболният шампион „Нефтохимик 2010“ потвърди амбициите си за нова титла в мъжката Суперлига, след като отстрани „Левски“ с 2-0 победи в четвъртфиналният плейоф. Бургазлии спечелиха в София с 3:0 (16, 17, 25) с 24 точки на Николай Учиков.  „Нашата цел е шампионската титла и ние полека-лека си я следваме – заяви либерото Теодор Салпаров, който е и спортен директор на клуба. – Отборът ни играе добре и ако покаже пълния си потенциал имаме шансове да станем шампиони.“  На полуфиналите „Нефтохимик“ ще играе с ЦСКА, а в другата двойка съперници са „Хебър“ и „Добруджа 07“.", "date": "2019.03.24", "title": " „Нефтохимик“ погледна към нова титла"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b3%d0%be%d1%82%d0%be%d0%b2-%d0%b4%d0%b0-%d0%bf%d0%bb%d0%b0%d1%87%d0%b5-%d0%be%d1%82-%d1%89%d0%b0%d1%81%d1%82%d0%b8%d0%b5/", "text": "Григор Димитров прие много емоционално успешното завръщане на корта след най-дългата пауза в кариерата си. Родният тенис ас разби с 6:3, 6:1 испанския ветеран Фелисиано Лопес във втория кръг на „Мастърс“-а в Маями.  „Честно казано, готов съм да се разплача – призна Димитров след успеха. – Изминах толкова тежък път до този момент и съм много щастлив, че отново съм на корта. Дори не мислех, че ще мога да играя тук, но исках да се възползвам от шанса и да разперя криле.“  Григор обаче признава, че все още не се е освободил напълно от проблемите в рамото, които го извадиха от игра след Аустрелиън оупън през януари.  „Страхотно е, че отново мога да играя почти без болка – добави българинът. – Единственото, за което мисля, е как ще е рамото ми като се събудя сутринта. Искам да стана и да не усещам никаква болка. Малко съм лимитиран по отношение на някои неща в играта, така че не очаквам много от себе си на този турнир.“  Следващият съперник на Димитров е австралиецът Джордан Томпсън, който изненадващо надигра с 6:2, 6:3 Карен Хачанов (Русия). Двамата не са се срещали досега.  Турнирът пък се лиши от най-голямата си звезда при жените. Местната любимка Серина Уилямс се отказа от участие заради болки в коляното. Седмица преди това американката се оттегли от надпреварата в Индиън Уелс само след един мач заради здравословен проблем.", "date": "2019.03.24", "title": " Григор готов да плаче от щастие"}
{"url": "https://trud.bg/%d1%80%d0%b0%d0%b4%d0%be-%d1%8f%d0%bd%d0%ba%d0%be%d0%b2-%d1%81%d0%b5%d0%b7%d0%be%d0%bd-%d0%b7%d0%b0-%d0%bf%d0%be%d1%83%d0%ba%d0%b8/", "text": "Радослав Янков не остана доволен от сезона в Световната купа по сноуборд, който завърши този уикенд във Винтерберг (Германия). В последното състезание българинът завърши на 8-о място, след като отстрани световния шампион Дмитрий Логинов (Русия) на осминафиналите на паралелния слалом, но след това отпадна от бъдещия финалист Щефан Баумайстер (Австрия).  „Изключително съм доволен от резултата и осмото място – заяви бившият носител на Големия кристален глобус. – Но като цяло сезонът не мина по най-желания, очакван и искан начин. Вадя си поуките и гледам напред.“  Янков заема 21-о място в крайното класиране за Световната купа, като е 9-и в паралелния слалом и 29-и в паралелния гигантски слалом.", "date": "2019.03.24", "title": " Радо Янков: Сезон за поуки"}
{"url": "https://trud.bg/%d1%80%d0%b0%d0%bc%d0%be%d1%81-%d0%be%d1%82%d1%81%d1%80%d0%b0%d0%bc%d0%b8-%d0%bd%d0%b0%d0%bf%d0%b0%d0%b4%d0%b0%d1%82%d0%b5%d0%bb%d0%b8%d1%82%d0%b5-%d0%bd%d0%b0-%d0%b8%d1%81%d0%bf%d0%b0%d0%bd%d0%b8/", "text": "Испания тръгна с мъчно 2:1 над Норвегия в евроквалификациите. Тимът, воден от селекционера Луис Енрике, отмъкна трите точки от скандинавците на стадион „Местая“ след гол на Серхио Рамос от дузпа. Бранителят впечатли с изпълнение в стил „Паненка“, копвайки елегантно топката в центъра на вратата под гредата при резултат 1:1. За капитана на „Реал“ (Мадрид) това бе пети гол в пети пореден мач за „Ла Роха“. Така опитният играч се превърна в голмайстор на тима, откакто той бе поет от Енрике. Освен това 32-годишният футболист може да запише името си под още едно впечатляващо постижение при гол във вратата на Малта във вторник. Направи ли го, ще изравни рекорда на Давид Вия, Фернандо Йеро и Пири от шест поредни двубоя с поне едно попадение. За Серхио това бе 18-ти гол с националната фланелка. В историята на Испания само един бранител е вкарвал повече от него – Дани Пасарела (22).  „Серхио Рамос се справи много добре с изпълнението на дузпата – призна Луис Енрике след петия му успех начело на Испания. – Той е уникален футболист за историята. Знаехме, че ще имаме трудности, защото Норвегия е отбор, който се брани много умело. Мисля, че заслужавахме да спечелим с 5:1 или 6:1, но в крайна сметка всичко опира до това колко си успял да реализираш.“  Но може би далеч по-изненадващ комплимент героят на вечерта получи от лагера на гостите. Джошуа Кинг, авторът на гола за Норвегия също от дузпа, не скри възхищението от съперниковия бранител.  “Рамос има репутацията на груб и подъл играч, но аз не помня да съм играл срещу толкова коректен защитник – обясни нападателят на „Борнемут“. – Не съм гледал всички негови влизания в кариерата, но за мен е спортсмен.“", "date": "2019.03.24", "title": " Рамос отсрами нападателите на Испания"}
{"url": "https://trud.bg/%d0%ba%d0%be%d0%b9-%d0%ba%d0%b0%d0%b7%d0%b0-%d1%87%d0%b5-%d0%b8%d1%82%d0%b0%d0%bb%d0%b8%d1%8f-%d0%bd%d1%8f%d0%bc%d0%b0-%d0%bf%d0%be%d0%ba%d0%be%d0%bb%d0%b5%d0%bd%d0%b8%d0%b5/", "text": "Италия отново обича футбола. На Апенините са повече от въодушевени от старта в квалификациите за Евро 2020. „Скуадра адзура“ тръгна с 2:0 над Финландия на стадиона в Удине. Позитивизмът дойде от факта, че и двата гола бяха дело на младоци – 19-годишният Мойс Кийн и Николо Барела (22). А само допреди година и половина на Ботуша се чудиха какво следва след фиаското в баражите с Швеция, лишило отбора от място на Мондиал 2018.  “YES WE KEAN”, с това заглавие излезе в неделя спортната библия на Италия „Гадзета дело Спорт“. Играта на думи с името на нападателя на „Ювентус“ показва повдигнатия дух на италианците, а препратката е към слогана „Yes we can” (от анг. Да, ние можем), често използван от Барак Обама по време на предизборната му кампания преди изборите през 2008 година.  „Финландия победена от две бебета“, обобщи на свой ред „Кориере дело Спорт“. Факт е, че Роберто Манчини стартира така нужното подмладяване на отбора, а освен въпросните таланти в разширения състав попаднаха още Джанлуиджи Донарума (20), Никола Дзанило (19), Джанлука Манчини (22), Стефано Сенси (23) и Алесио Краньо (24). Разбира се, сред тях имаше и опитни футболисти, за да бъде преходът по-безболезнен. Впечатление направо появата в игра на Фабио Куалиарела, който прави впечатляващ сезон със „Сампдория“. 36-годишният играч има 21 гола през кампанията, изпреварвайки Кристиано Роналдо. А селекционерът Роберто Манчини има всички предпоставки във вторник да продължи с експериментите, защото съперникът го предразполага – домакинство на Лихтенщайн.  ", "date": "2019.03.24", "title": " Кой каза, че Италия няма поколение?"}
{"url": "https://trud.bg/%d1%80%d0%b0%d0%b4%d0%b8-%d0%bb%d0%b0%d0%b7%d0%b0%d1%80%d0%be%d0%b2%d0%b0-%d0%bd%d0%be%d1%81%d0%b8%d1%82%d0%b5%d0%bb-%d0%bd%d0%b0-%d0%b7%d0%bb%d0%b0%d1%82%d0%bd%d0%b0-%d0%b8%d0%b3%d0%bb/", "text": "Не съчетавайте фини материи с плетива Свежи и пъстри цветове ще преобладават в гардероба ни през тази пролет. Новият сезон вече ни носи почти летни температури, затова е време да приберем дебелите черни палта и да се настроим на далеч по-цветна вълна. Хит ще бъдат пастелните нюанси на розовото във всякакви съчетания, както и светлосиньото. “Интересно е, че както зимата, така и пролетта, жълтото ще е актуално, но вече в малко по-наситени цветове като патешко и лимоново. Оранжевото също. Цветът на годината е “жив корал” (living coral). Той е много интересен, много красив и нежен. В палитрата на прасковеното, но има лека щипка розово в него и много красиво се съчетава с екрю и светлосиво”, каза пред “Труд” Ради Лазарова, която преди дни спечели наградата на Академията за мода – “Златна игла” за млад дизайнер. Тя подчерта, че този цвят отива единствено на момичета с по-тъмна кожа и не е подходящ за тези с по-светло лице, както и светла или руса коса. Но пък оранжевото и прасковено, както и тиквените нюанси ще бъдат много модерни, така че има много възможности за съчетания. “Бялото е много интересен цвят. Първо, то е символ на елегантност и невинност, на чистота, прозрачност и светлина. Проблемът при бялото е, че не е подходящ за по-пухкави дами, което автоматично означава, че те трябва да внимават с него, тъй като то много ясно подчертава извивките на тялото. Но пък, ако една дама иска да наблегне примерно на горната част на тялото си може да си сложи бяла риза и задължително акцентът на цялостната визия, който привлича погледа е онази част, която сме акцентирали с бялото”, съветва младата дизайнерка. Актуална ще бъде комбинацията на бежово с червено. Съчетава се и с деним, дали ще е с елече или в долната си част с вариации на дънки или пола, панталон с висока талия. Много са актуални палтата trench coat, като прозрачните им вариации ще се носят и през лятото. Прозрачните материи ще бъдат често срещани и през този сезон. Ради Лазарова казва още, че трябва да сме много внимателни не само при подбора на цветовете, но и на материите. “Плетените дрехи не бива да се съчетават с коприна. Например вечерна рокля от коприна не бива да се съчетава с плетиво. То е подходящо за дънки, панталони или пък поли, които са от малко по-плътен текстил. Тук бих добавила, че френската дантела в съчетание с кашмир в момента е много актуална като тенденция и изглежда много красиво. С това избягваме от общото правило”, казва дизайнерката. Ако материята е много фина, задължително е дрехата да бъде конструирана по извивките на тялото, както и обратното – ако имаме плътна тъкан, това предполага по-свободна кройка и се използва повече във връхното облекло.  Колкото по-къса е полата, толкова по-дълго трябва да бъде палтото и обратното. Trench coat-а винаги е бил класика в дамския гардероб и наистина е изключително стилен завършек във визията.   Прическите са небрежни, балеажът остава на мода  Естествени визии при косата и грима  Тъмните цветове изискват повече макиаж по лицето Прическата този сезон е изключително небрежна, дори и при официалните поводи. “Дизайнерите в повечето им артистични фотосесии акцентират върху тоалета. Косата е по-натурална като визия, с естествени тонове. За лятото ще имаме повече светли проблясъци като утвърденият вече балеаж и омбре, но като цяло на всяка дама различни неща й отиват”, казва Ради Лазарова. През предстоящия сезон гримът също ще е деликатен. “В момента актуални са много телесни нюанси, пастелни тонове, много естественост. Гримът го има, но е направен да изглежда ненатрапчиво. Тежкият грим е за по-вечерни, официални случаи. Една официална рокля изисква малко по-засилен грим, тъй като, ако нямаме повече цвят, повече щрихи, дамата изглежда бледа. Акцентира се върху роклята в този случай. Задачата на един дизайнер е, когато направи каквато и е да визия, за какъвто и да е случай, е да подчертае красотата на дамата, а не да изпъкне тоалетът. Поради тази причина, тъй като вечерните рокли обикновено са в по-тъмни цветове. “В момента е много модерна като цвят червената круша – ако дамата е с такава тъмночервена рокля и ако не е гримирана с подходящи цветове, просто ще изглежда като болна”, обясни дизайнерката.         Вечерна визия Избягвайте искрящи цветове за официални поводи За парти комбинациите са далеч по-смели Някои от най-актуалните цветове се оказват крайно неподходящи за вечерна визия, когато поводът е официален. Например искрящо жълто или наситено оранжево, както и искрящо зелено. “Като цяло искрящите цветове не са подходящи за вечерните рокли. Те са забавление, парти, но не и за строго официален случай”, каза още Ради Лазарова. За дискотека правилата са естествено по-различни. Там може да сложим много блясък и екстравагантност.  Дизайнерката е категорична, че сакото е задължителна част от гардероба на всяка дама през предстоящия сезон. “Този елемент придава стил и елегантност, даже съчетан с небрежни дънки и тениска. Имаме няколко вариации на сакото – едната е деловото, което би трябвало да е едноцветно, със строга кройка, дължината според индивидуалната структура и физика на притежателя. Но тук може да се комбинира с топ, елегантен панталон и права пола. Докато в ежедневието сакото вече може да се съчетава с миди-поли, които са една средна линия под коляното в А-линия или в пола тип Молив. Може да ги съчетаем и с протрити скъсани дънки, небрежен панталон, та даже и с панталон с паднало дъно. Позволява да се съчетава със спортно-елегантни обувки и с токчета, докато в деловия стил имаме задължително елегантни обувки с ток”, съветва Лазарова.   Грубите подметки се завръщат от 90-те „Грозните“ маратонки са хит при обувките  Носете ги дори с рокля или пола При обувките този сезон отново ще има за всеки по нещо. Хит са спортните модели, които са с високи, много груби подметки, известни като “ugly sneakers”. “Грозните” обувки са нещо ново, което се появи по модните подиуми при последните колекции на най-известните брандове и бързо се превърнаха в любими на много знаменитости, фенове на по-спортната визия. Те всъщност са просто съвременен вариант на ретро моделите, които последно бяха модерни в началото на 90-те. Ако преди година, всички почитатели на сникърсите търсеха нещо по-семпло, сега искат големи и “грозни” обувки. Смесването на стиловете тук е не само допустимо, но и препоръчително. Не се притеснявайте да обуете този тип обувки с по-елегантен панталон и дори с рокля, особено ако е под коляното. Бонбонените цветове, които споменахме при дрехите, се пренасят и при обувките – нежно розово, светлосиньо и коралово ще са сред най-актуалните. Един от най-женствените елементи през тази пролет ще са панделките и дантелите. Токовете ще са най-често квадратни и по-груби, но за официални случаи най-подходящ избор си остават класическите остри обувки с висок тънък ток.", "date": "2019.03.24", "title": " Ради Лазарова, носител на “Златна игла” 2019 с модни съвети за “Труд”: Розово и корал на почит в гардероба тази пролет\t\t\t"}
{"url": "https://trud.bg/%d1%81%d0%b8-%d1%86%d0%b7%d0%b8%d0%bd%d0%bf%d0%b8%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0-%d0%b2-%d0%bc%d0%be%d0%bd%d0%b0%d0%ba%d0%be/", "text": "Китайският президент Си Цзинпин пристигна днес по обед на държавно посещение в Монако. Околностите улици бяха опразнени от туристи по повод безпрецедентното дипломатическо събитие за малкото княжество, чиито улици бяха окичени с флагове и символи на Китай, предаде Франс прес. След като се отби в Рим, за да маркира включването на Италия в своя голям проект „Нови пътища на коприната“, Си пристигна на Скалата близо час след кацането на самолета му в Ница.  За пръв път един президент на страната с най-голямо население в света прави посещение в Монако, най-малката държава след Ватикана. Владетелят на Монако княз Албер Втори, който поддържа добри отношения също и с Москва и руския президент Владимир Путин, бе приет през септември в Пекин и установи добър контакт със Си, главно в сферата на спорта и футбола. „Много добро разбирателство“, коментира правителството на Монако. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Си Цзинпин пристигна в Монако"}
{"url": "https://trud.bg/%d0%b4%d0%be%d0%b2%d1%8a%d1%80%d1%88%d0%b2%d0%b0%d1%82-%d0%ba%d1%80%d1%8a%d1%89%d0%b5%d0%bb%d0%bd%d1%8f%d1%82%d0%b0-%d0%b2-%d0%b3%d0%be%d0%bb%d1%8f%d0%bc%d0%b0%d1%82%d0%b0-%d0%b1%d0%b0%d0%b7%d0%b8/", "text": "Работата по Голямата базилика в първата българска столица Плиска не прекъсва, до няколко месеца трябва да бъде завършена работата по Свещения кладенец-аязмо и Баптистерия /кръщелня б.а./, който е неделима част от уникалния храм. Тази година станалото традиционно масово кръщене на деца през май пак ще бъде в основната част на храма, но през есента със сигурност ще може да се ползва и специалното помещение, служило през Средновековието. Къщелнята, като пристройка в югоизточния край на Голямата базилика, е била около 40 кв.м., а в пода е имала кръстовидна писцина – басейн за потапяне. Знайно е, че водата е била носена на ръка до там. По реставрацията се работи със средства, отпуснати още през 2017 г. Както „Труд“ писа, тогава правителството гласува 800 000 лв. за консервационни и реставрационни дейности по уникалния храм, „майката на всички български църкви“, както го наричаше проф.Божидар Димитров. Възможно е още през пролетта да се завърши експонирането на Кладенеца-аязмо. По него има малко довършителни дейности и монтажни, като поставяне на стубел /предпазно ниско ограждение от монолитен камък/, каза пред „Труд“ проучвателят му доц. Павел Георгиев. Повече са дейностите по Кръщелнята, за да се реализира идеята за използването й. Стените са издигнати на нужната височина, според проекта на арх. Юлий Фърков. Положено е скелето и кръжилото за тухления свод. Специалист-консерватор е работил на място, а на финала изпълнители от фирма „Армира“ ще го изградят от тухли. След завършване на двата обекта се очаква реставрацията на храма, ознаменувал покръставеното на българите, да продължи, също и благоустрояването край обекта, напомнят местни археолози. След 2015 г. тук туристите са се увеличи драстично, но са нужни удобства. През юни 2017 г., когато министърът на културата Боил Банов и на туризма Николина Ангелкова посетиха Голямата базилика, заявиха, че проектите за възраждането й са одобрени, ясно е за какво отиват парите до стотинка и това няма да са последните средства, отпускани за нея. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Довършват кръщелнята в Голямата базилика"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%be%d0%b1%d1%81%d1%8a%d0%b6%d0%b4%d0%b0%d1%82-%d0%bf%d1%80%d0%b0%d0%b2%d0%b0%d1%82%d0%b0-%d0%bd%d0%b0-%d0%b6%d0%b5%d0%bd%d0%b8%d1%82%d0%b5-%d0%b2/", "text": "Общо 3000 делегати от цял свят препълниха огромната конферентна зала на един от най-луксозните хотели в Токио “Ню Отани”, където се състоя 5-ата световна конференция за правата на жените WAW! (World Awareness for Women). Форумът се организира от японското външно министерство и е следствие от правителствената политика на премиера Шиндзо Абе. В нея се включи и организацията на жените министри на външните работи към Г-20 – W-20. Българският вицепремиер Екатерина Захариева участва в дискусиите и сподели българския опит в дигитализацията в ранното образование на момичетата. Захариева е на работно посещение в Япония и проведе поредица от срещи. За нещастие двустранната среща с японския й колега Кото Таро не се състоя, поради заболяване на Таро, който изпрати своя заместник Кенджи Ямада да се срещне със Захариева. Конференцията беше открита от премиера Шиндзо Абе. Най-младият лауреат на Нобелова награда Малала Юсуфзай и почетен гост на конференцията призова лидерите от Г-20 да предприемат мерки за образованието на всички момичета по света. Друг почетен гост беше Върховният комисар на ООН за Защита на човешките права Мишел Бачелет. Г-жа Бачелет отбеляза, че жените не са част от проблемите на човечеството, те са решението. Защитата на правата на жените е сред основните приоритети на администрацията на Шиндзо Абе. Според икономическата реформа на Абе, наречена “абеномика”, женската работна сила е основна предпоставка за икономически бум в страната със застаряващо население, в която работната сила е недостатъчна. От първата WAW! конференция през 2014 г. в страната са започнали работа 2,8 млн. жени. Тридневната съвместна конференция на WAW! И W-20 беше закрита от съпругата на японския премиер Акиа Абе.", "date": "2019.03.24", "title": " Министри обсъждат правата на жените в Токио"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%ba%d1%83%d0%b1%d1%80%d0%b0%d1%82-%d0%bf%d1%83%d0%bb%d0%b5/", "text": "Министърът на младежа и спорта Красен Кралев отправи поздравителен адрес до Кубрат Пулев: ДО КУБРАТ ПУЛЕВ, УВАЖАЕМИ КУБРАТ, За мен е удоволствие да те поздравя за победата ти срещу румънеца Богдан Дину на боксовата галавечер в Коста Меса, Калифорния.  Това е може би една от най-трудните победи в кариерата ти на професионален боксьор. В 4-ия рунд получи тежка аркада, но за пореден път показа характер и желание за победа и успя да се справиш със съперника си, нокаутирайки го в 7-ия рунд. С този успех ти вече имаш 27 победи и гледаш смело към върха на световния професионален бокс.  Благодаря ти за емоциите и радостта, които ни носиш с победите си на ринга! Вярвам, че най-големите успехи в кариерата ти предстоят. Бъди здрав! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Министър Кралев поздрави Кубрат Пулев"}
{"url": "https://trud.bg/%d1%80%d0%be%d1%81%d0%b5%d0%bd-%d0%b6%d0%b5%d0%bb%d1%8f%d0%b7%d0%ba%d0%be%d0%b2-%d0%b1%d0%be%d1%80%d0%b8%d1%81%d0%be%d0%b2-%d0%b8-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d1%8f%d0%bc/", "text": "„Целта на въздействието в този момент  , а да се наруши предизборната готовност и мобилизация. Затова целият фокус е към г-н Цветанов“. Това заяви пред   министърът на транспорта, информационните технологии и съобщенията Росен Желязков. Според него няма съмнение, че скандалът е свързан с изборите. Целта е да се обезличат политиките и успеха на партията, обясни той. Желязков прогнозира, че предстоят решения в ГЕРБ: „Тези решения със сигурност ще бъдат с поглед към въздействието и за обществото като цяло, и за избирателите на ГЕРБ конкретно. Нито премиерът Борисов, нито г-н Цветанов са хора, които ще заметат темата. Не очаквайте тази тема да утихне естествено. Тези решения ще бъдат взети в рамките на партията. Сигурен съм, че ще бъдат публични, отговорни, колективни и колегиални, защото ГЕРБ е показала, че има и опита, и практиките за това“. Желязков посочи и измеренията, които има скандалът: „Първо – темата, свързана с правовия ред и законността. Другите измерения, които са всъщност тези с целенасочено въздействие – това е общественото мнение от една страна. От друга страна – това е политическото въздействие в контекста на кампанията, която вече се усеща и се провежда за европейските избори с хоризонт местните избори. Непрекъснато се подклажда естествената непоносимост на българина към политиците по принцип и към темата за имуществени въпроси на политици. Става въпрос за казус, генезисът на който е от 2018 г., а точно сега излиза някак добре подредено. Той повлича правни и политически въпроси“. Желязков подчерта, че Цецка Цачева е изложила мотивите за оставката си много коректно и ясно. Нейното спокойствие говори за това, че тя има вътрешна и човешка убеденост, каза той и добави мнението си, че тя е достоен човек. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.24", "title": " Росен Желязков: Борисов и Цветанов няма да заметат темата с имотите\t\t\t"}
{"url": "https://trud.bg/dara-iskam-da-rodq-4-deca/", "text": "С Папи Ханс останахме големи приятели 2000 лева трябва да е минималната заплата Намерих своя човек и съм изключително щастлива – Дара, новата ти хитпесен “BTW (Bye, Bye)” отново е на английски език. Готова ли си вече за пробив и на чуждия пазар?  – Чуждият пазар вече е нападнат, защото част от създателите на тази песен са гърци и главният таргет са Балканите, но вече въртят парчето и в Испаният, и в други страни. – За тази песен ти си поканена от известните гръцки диджеи Livin R и Noisy от Panik Records, които нашумяха покрай кипърката Елени Фурейра – втора на “Евровизия-2018”. Защо са избрали точно теб, задама ли се нов проект?  – Не, но много ми се радваха, докато записвахме с тях и получих доста комплименти за тембъра и лекотата, с която се работи с мен. Иначе имаме планове за още една песен с Monoir (известен румънски певец и композитор –б.а. ), както и дует с български изпълнител, но засега ще го запазя в тайна. – Наскоро се завърна от Париж. За бизнес ли ходи и имаш ли любимо място във френската столица?  – О, в Париж бях поканена, като инфлуенсър от партньорите ми от известна марка мобилни телефони за тяхната нова кампания, заедно с Емил Конрад и приятелят ми (диджея от Dope Zoo – Живко Гичев – б.а.). Нямах време да изследвам града в детайли, обаче навъртяхме як километраж в централната част. Любимо място ми стана Музея за модерно изкуство – “Помпиду”, където направо останах без дъх. Виж, не съм впечатлена от Айфеловата кула, защото е туристическо клише и е най-хубава вечер, когато е осветена, докато музея наистина е уау! Не ми хареса френското метро, а наскоро слушах по радиото, че в него едва ли не мирише на цветя и рози, но не – по-зле е от нашето и мирише на кучешка дупка, сигурно защото едно от най-старите в света. – На Папи Ханс му се наложи да влезе в твоята кожа по време на участието му в “Като две капки вода”, но журито не оцени превъплъщението му. Какво не му достигна според теб?  – Не беше мен, не беше жена! Справи се изключително добре, а и зрителите гласуваха много за него. Не зная дали мога да изпея “К‘во не чу”, без да се задъхам, защото е много сложна, а той я изпя супер и бях шокирана, че оживя след това. Иначе не ми хареса с грим и на токчета – Би ли участвала в това шоу?   – Да, със сигурност. На мен Тита много ми харесва, но моят фаворит е Константин(Папи Ханс-б.а.). Мария Илиева също е невероятна, няма как да отрека, че за мен тя е икона на българската музиката – комбинация от жесток глас, интелект и несравнимо присъствие на сцена. – Как успяхте с Папи Ханс да останете толкова близки приятели, след края на връзката, новото гадже не ревнува ли?  – Не мисля, че ме ревнува. Една дълга връзка, може да завърши или с изтриване на номера, или с приятелство. Ние двамата сме достатъчно пораснали и сме над конфликтите, а нашата връзка прерасна в голямо приятелство. – Удряла ли те е изневяра?  – Един път са ми изневерявали в живота и написах хит след това – “Родена такава”. – Какво те привлече в новия ти приятел?  – Харизмата и магнетизмът, които има в себе си, както и лудостта му – това, че е забавен и интелигентен. Мен рядко ме печели красотата в един мъж. Може да си много лъскав, обаче да нямаш грам чар и да не знаеш как и какво да говориш. Мъжете не е необходимо да са красиви, а да са одухотворени. Няма нищо по-секси от ума на един мъж и неговото чувство за хумор. – Най-романтичното нещо, което някой е правил за теб?  – На осми март моят приятел ми подари орхидеи и ми обясни, че значението им е семейно щастие, за да мога да нося отговорност и това много ме зарадва. Аз, от своя страна често му готвя и му правя кулинарни изненади. – Какво може да те отблъсне в един мъж?  – Настойчивост в някои мъже, ако някой ме сваля и е много досаден, ако смята, че съм като вещ, която може да си позволи бързо и достъпно – абсурд! – Има ли някоя реална история, която те вдъхновява за песен?   – Скоро гледах по телевизията за любовната история на циганина Цветан и българката Албена, която е много трагична. Историята беше за това, че те двамата са се срещнали, когато са били на 15 и 16 години и много са се обичали, но бащата на момичето бил кмет на село и не позволявал да са заедно. Тогава те решават да се хвърлят под влака, но тя го измъква в последния момент и той оживява, а тя умира бременна с детето им. Тя практически се самоубива, като го спасява и го изблъсква от релсите, а той след това разказва историята им – как е бил в кома, после се е събудил,а като се сетил какво се е случило и припаднал на място… Стана ми много гадно, но една такава съдба може да ме провокира да напиша нещо, защото такива истории трябва да бъдат чути и да накарат хората да бъдат по-толерантни и да няма расизъм и етнически конфликти. – Песен, която те вълнува до сълзи?  -Песните на Екс Екс Екс Тентасион ме карат да плача. Той е американски рапър, когото застреляха миналата година и за него също плаках доста. Доста яко изкуство правеше и помагаше на хората да излязат от депресията, като ги изкарваше от емоционалната им дупка. – Пред кого плачеш и не се притесняваш да разкриеш емоциите си?  – Плача, когато съм сама и с приятели. Не си крия емоциите. Така съм си избрала и приятелите ми – всеки един да бъде странен покемон със заряд и положителна енергия и благодаря на Господ, че имам около мен Венци, Павката, Искрата, Константин… – А кой те разсмива?  – Аз разсмивам хората около себе си, макар че звучи малко самонадеяно да казваш за себе си, че си забавен, но ето ме и мен. По принцип майка ми доста ме разсмива, защото говори с мекия варненски диалект, без да се усеща. Скоро се беше прибрала от фитнес и ми разказва: “А пък Пепи – инструкторът, ми каза, че вече не говоря меко, иначи добре съм! – Скоро си пусна снимка с бебето на Венци-Венц. Какъв родител си се представяш след време и колко деца би искала да имаш?  – О, по-добър от Венци – шегувам се! С него сме си много близки и дори след малко отивам да разходим бебето, заедно с приятелката му. Много обичам деца и един ден ще имам поне четири. Аз съм от семейство с три деца и доведен брат – голяма и задружна фамилия и искам един ден да имам такова. – Твоята продуцентка – Саня Армутлиева играе строга треньорка в новия филм на Мариан Вълев – “Лошо момиче”. Строга ли е и в живота?  – Справедлива е и строга и каквото не харесва си го казва, което е най-правилното нещо. – Ти самата била ли си лошо момиче и случвало ли ти се е например, като по-малка да се сбиеш или заради теб да се сбият?  – Случвало ми се е да се сбия, но иначе не съм особено бойна личност и не обичам такива неща. Тогава съм била малка – детска работа, не е нещо сериозно, защото не съм агресивна по природа. Би било ужасно, ако двама мъже се ступат заради мен – тогава казвам направо чао-чао, любовта не се печели по този начин. – По теб няма тонове грим и пластични корекции, с какво си обясняваш тази мания по силикона и всякакви други “подобрения” сред младите момичета?  – Комплекси. Тези хора са комплексирани и искат да са част от стадото, а да си част от него – не е особено интересно. Понякога корекциите са хубаво нещо, нека да си имат силикон момичетата, ако аз нямах гърди и устни, може би също бих си сложила, но те много прекаляват. – Как се предпазваш от звездоманията?  – Аз съм щастлива, че имам това качество – да се самокритикувам. – Какво ви вълнува най-силно с приятелите?  – Не си говорим за политика, по-скоро споделяме вижданията си за света, изкуството и други неща, които са ни интересни. Около нас има доста хора, които постоянно се опитват да бъдат наши приятели, а на нас ни е готино заедно, защото имаме сходни характери, хобита и интереси, а те са друга порода и по-скоро са фалшиви. С приятелите ми обичаме да си правим тестове за интелигентност, както и доста забавни такива, като например – кой е психопат… – Какво би променила в страната ни?  – Парите! За мен 2000 лева трябва да е минималната заплата. Това е главното нещо, защото само за това се говори в нашето общество – колко ни е бедна държавата и дали са щастливи хората тук. Отношението към културата използването на творчески продукти, дали е песен, снимка, или филм, също трябва да се промени. Не е ок да чакаш един час на опашка за автограф от любимия си изпълнител, и като го доближиш да го питаш: “Откъде мога да си дръпна албума ти?”. Хората масово си мислят, че интелектуалния труд е като въздуха и им се полага безплатно, едва ли не по рождение. Това действа демотивиращо за артистите и те задължително трябва да са в час с правата си. – Винаги ли успяваш да си позитивна, дори и в трудни ситуации?  -Мотото ми е – Don’t Worry, Be Happy – Не се тревожи, бъди щастлив! Доста често иронизирам нещата, които ми се случват и така ми е по-лесно да ги изживявам. – За какво си най-благодарна?  – За семейството ми! Може да не сме богати, но имаме супер силна връзка помежду си. Ние се разбираме уникално, и затова искам толкова много деца, защото виждам колко е щастливо семейството ни, въпреки че баща ми има два развода и всички сме откачалки! Супер благодарна съм, че родителите ми са ме научили на толкова неща. Майка ми е голям пример за нас – колкото и шамара да изяжда от живота, по някакъв начин винаги успява да се изправи. Може би е малко мазохист, но винаги става и оправя проблема, аз не знам дали бих могла така. Тя ми е светлият пример как можеш да се справиш с трудностите с ирония. -Любима мисъл?  -Прави хората щастливи и ги усмихвай! Нашият гост  Талантливата Дара стана най-младата носителка на отличието за изпълнителка на годината от наградите на “БГ Радио” през 2018-та само на деветнадесет. Стремителната кариера на гласовитата варненка стартира през 2015-та година, когато участва в музикалното шоу “X Factor”, което не печели, но там е забелязана от продуцентите на от “Вирджиния рекърдс”, които веднага й предлагат договор. Още с първите си песни “К’во не чу”, “Родена такава”, “Недей” и “Все на мен” Дара превзема класациите, а последвалите ги също завладяват родния ефир. Участието на певицата в кулинарното предаване “Черешката на тортата” също оставя следа в живота й, защото тогава тя се запознава с Константин Трендафилов -Папи Ханс, с когото имат връзка близо две години. В момента Дара отново е щастлива в любовта, след срещата й с DJ Живко Гичев от Dope Zoo.  ", "date": "2019.03.24", "title": " Дара: Искам да родя 4 деца!\t\t\t"}
{"url": "https://trud.bg/%d0%b0%d0%bc%d0%b0%d0%bd%d0%b4%d0%b0-%d0%ba%d1%80%d1%8e-%d0%b2%d0%b5%d1%87%d0%b5-%d0%bd%d0%b5-%d0%bc%d0%b8-%d1%81%d0%b5-%d0%b8%d0%b3%d1%80%d0%b0%d0%b5-%d0%b3%d0%be%d1%82%d0%b8%d0%bd%d0%be%d1%82%d0%be/", "text": "Телевизията се промени напълно и измества киното Изпитвам глад за предизвикателства. Дали следващият проект ще ме изкара извън комфортната ми зона? Ще ми даде ли достатъчно силна артистична стимулация? Такива въпроси се въртят в главата ми, когато обмислям бъдещето на кариерата си Страшно се забавлявах по време на “Секс на скорост” Признавам, че ние канадците прекаляваме с любезността. Извиняваме се за всичко Аманда Крю е една от най-красивите канадки в Холивуд и поредно доказателство за качествения експорт, който страната на лоса и кленовия лист прави към шоубизнес пазара на могъщата си съседка. Аманда е висока, стройна, красива и може да се превъплъщава в разнообразни женски персонажи за целите на пъстра палитра от жанрове и формати – от хорър франчайза “Последен изход” до остроумната ситуационна комедия “Силициевата долина”. Тя произхожда от семейството на юрист и служител в телеком, израства в средната класа на Британска Колумбия и участва в реклами, сериали и филми от ранна възраст. Миналата година имаше няколко значими роли в киното и телевизията, а тази пролет ще я гледаме в хоръра “Tone-Deaf”. – Аманда, как попаднахте в шоубизнеса?  – Играя от малка и вече не помня какво е да не си професионален артист. Още в пети клас успях да получа роля в мюзикъла “Драконови приказки”. От една агенция ме харесаха и предложиха да ме представят. През тях получих предложения за участия в реклами и започнах да се занимавам сериозно с това. По-късно отидох да уча в Американската академия по драматични изкуства. – Лесно ли пробихте в елита на американската равлекателна индустрия?  – За щастие пробивът не беше труден, но вече самата работа е изключително изтощителна и ангажираща. Бях на 19 когато получих роля в тийн драмата на ABC Life as We Know It. Вложих много в изграждането на персонажа си и бях безкрайно благодарна за топлите реакции на публиката и критиката. После имах малка изява в поредицата “Смолвил”, която за пръв път ме срещна с разгръщащата се комиксова кино култура. Сериалът беше базиран а “Супермен” и бе част от портфолиото на DC Comics. Още тогава за мен беше ясно, че предстои експлозия на зрителски интерес към супергероите. И видяхме какво се случи в последните 10 години. – Имате ли си любима роля?  – Не мога да кажа. Имала съм щастието и привилегията да участвам в страшно много хубави проекти, но ми е трудно да откроя някое заглавие. Като форма на развлечение със сигурност ще спомена “Последен изход” защото просто е толкова забавно да се снимаш във филм на ужасите. Ако пък стане и успех, тогава си на седмото небе. Защото знаете, че съществуват известни предразсъдъци към жанра, особено в по-елитарните среди. Но малко неща могат да се сравнят с купона по време на снимките на хорър филм. Цялата смърт на екрана, целия ужас и съспенс е богато балансиран от забавините отношениия, игри и шеги зад кадър, на снимачната площадка. Страшно се забавлявах и по време на “Секс на скорост” – младежки палави продукции също имат своя чар, но не трябва да се прекалява с тях. Нито с участването в тях, нито с гледането им.  Много съм доволна от ролята си в “Силициевата долина” и от успеха на този сериал. – Как гледате на новата златна телевизионна ера, от която сте част. Има ли съревнование между продукциите за малкия екран и игралните филми в кината?  – Има много истина в думите на всички тези анализатори, които казват, че телевизията измести киното. Телевизията се промени напълно. Все още има стандартни тв сериали, но моделите на HBO и AMC предизвикаха истинска революция. Те продуцират изключително качествени поредици, които по нищо не отстъпват на най-престижните и амбициозни студийни филми, а в много случаи дори ги надскачат. В момента чувствам нуждата да играя в повече игрални продукции, но в никакъв случай не съм затворила вратата на телевицията. В момента, в който на хоризонта се появят интересни роли и възможности за работа с прекрасни хора аз ще съм на линия. Важното е да разказваме интригуващи истории, които да дават нещо на хората пред екраните. – Какви проекти търсите сега?  – Изпитвам глад за предизвикателства. Дали следващият проект ще ме изкара извън комфортната ми зона? Ше ми даде ли достатъчно силна артистична стимулация? Такива въпроси се въртят в главата ми, когато обмислям бъдещето на кариерата си. Не искам да се отегчавам на снимачната площадка. Трябва ми роля, която ще ме държи в режим на изпитание. Скуката е убийство и смазва щастието. – Лесно ли се работи в Холивудската система?  – Важно е да се довериш на своята интуиция и да търсиш личното развитие, да преследваш професионалната еволюция. В ранните си и млади години посветих огромна енергия и инвестирах много време в телевизионни продукци и направо си влязох в стереотипа на красивата колежанка. Правила съм подобни персонажи до болкка и вече нямам интерес към това. Признавам си, вече не ми се играе готиното маце.  Всеки си поставя различни цели. За мен сега е по-важно да участвам във филми, които ме привличат в артистичен план, дори и да е в по-малки роли, отколкото да се връщам към добре познатите тв проекти. – Променя ли се ситуацията на актрисите в последно време?  – Все още бих казала, че е трудно за една актриса да пробие и да се ориентира в този свят без да става жертва на клишета и предразсъдъци. Прави са колежките, които казват, че има определено време за младите актриси, в което те имат възможност да капитализират върху желанието на индустрията за млада плът и да изиграят всичките млади любовници, гаджета и героини на света. Много добре знам това от личен опит. – Как гледате на канадските изпълнители, които като Вас започват да работят и живеят в Холивуд?  – Това е прекрасно, много се радвам как ни посрещат в Америка и винаги ще съм благодарна на възможността да работя и живея тук. Киното се обогатява от подобна динамика. … – Кои от типичните стереотипи за канадците са вярни?  – Признавам, че ние канадците прекаляваме с любезността. Извиняваме се за всичко. Даже се стигна дотам, че трябваше да поработя върху това и вече да не се извинявам толкова много и толкова често.", "date": "2019.03.24", "title": " Аманда Крю: Вече не ми се играе готиното маце"}
{"url": "https://trud.bg/%d1%81%d0%bb%d0%b0%d0%b2%d1%87%d0%be-%d0%b2%d0%b5%d0%bb%d0%ba%d0%be%d0%b2-%d0%b0%d0%ba%d0%be-%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b5-%d0%bf/", "text": "Този път нещата няма да утихнат, Цветан Цветанов ще трябва да подаде оставка, след като се върне от САЩ. Това обяви доскорошният депутат от БСП Славчо Велков по повод скандала „Апартамент гейт”, предаде  . Оставка може да се очаква в качеството му на председател на парламентарна комисия, на зам.-председател на ГЕРБ и на шеф на предизборния щаб на партията, уточни Велков. Според него в атаката срещу Цветанов става въпрос за приятелски огън – информацията е предоставено на определени медии, то човек по-високопоставен от Цветанов на ниво минимум вицепремиер. Ако Цветан Цветанов не подаде оставка, рискът ГЕРБ да загуби изборите е голям, коментира още Влеков.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com        ", "date": "2019.03.24", "title": " Славчо Велков: Ако Цветан Цветанов не подаде оставка, рискът ГЕРБ да загуби изборите е голям"}
{"url": "https://trud.bg/%d0%ba%d0%b8%d1%82%d0%b0%d0%b5%d1%86-%d0%bf%d1%80%d0%be%d0%b4%d0%b0%d0%b4%d0%b5-%d0%b5%d0%b4%d0%bd%d0%be%d0%b3%d0%be%d0%b4%d0%b8%d1%88%d0%bd%d0%b0%d1%82%d0%b0-%d1%81%d0%b8-%d0%b4%d1%8a%d1%89%d0%b5/", "text": "Мъж в Югозападен Китай е арестуван за продажбата на дъщеря си в интернет за 7800 евро, за да изплати дълговете си, предаде БГНЕС. Човекът, идентифициран с фамилното име Цзян, продал детето на двойка, след като изпаднал в дългове заради онлайн хазарт. Безработният отвел едногодишната си дъщеря от дома й и казал на съпругата си, че момичето ще остане при баба му на около 140 километра от дома им. Майката станала подозрителна, след като не е успяла да се чуе с дъщеря си близо три месеца. Всеки път, когато тя питала къде е детето им, бащата давал различни отговори за отлагане на връщането й. Разтревожената майка проверила телефона на съпруга си и намерила запис на разговора между него и купувача на дъщеря си. В същия ден тя се чула със свекърва си, която й казала, че детето е взето преди няколко седмици. Майката веднага съобщила за инцидента на полицията, а съпругът й избягал. По време на разследването полицията го открила в хотел. Той признал, че дължи голяма сума и е прибегнал до екстремни мерки, след като е видял в интернет пост за осиновяване на деца. Цзян излъгал купувачите – двойката, на която продал детето, като казал, че не може повече да се грижи за детето, защото се е развел с жена си и двамата му родители са починали. Момичето е намерено и се е върнало при майка си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Китаец продаде едногодишната си дъщеря заради дългове от хазарт"}
{"url": "https://trud.bg/%d1%84%d1%83%d1%82%d0%b1%d0%be%d0%bb%d0%b8%d1%81%d1%82-%d1%81%d0%b8-%d0%b2%d0%b7%d0%b5-%d0%b1%d0%b5%d0%bb%d1%8f%d1%82%d0%b0-%d1%81-rolls-royce/", "text": "Футболистът, който наследи екипа с №7 на великите голаджии Раул и Кристиано Роналдо в „Реал“ (Мадрид), изглежда е наследил и страстта им към суперскъпите коли. Това е резервата Мариано Диас, 25-годишен нападател с един мач за националния отбор на родината на своята майка – Доминиканската република. Наскоро той си купи Rolls-Royce Wraith на малко километри за 350 000 евро от германска автокъща. Търговците били запалени по тунинга и боядисали първоначално белия автомобил в стилен черен цвят, включително всички сребристи хромирани компоненти като монументалната решетка, дръжките на вратите и джантите. Мариано не се поколебал да брои 350-те хиляди евро и още няколко хиляди за бърза доставка до Мадрид. И там започнали проблемите. Когато отишъл с черния „звяр“ с мощност 632 к.с. на тренировка, си навлякъл недоволството на клубните шефове, защото пренебрегва служебните коли на спонсора Audi. Подобно своеволие си позволявали само суперзвезди като Рамос, Модрич и Бензема, а преди това – Роналдо. Медиите разкритикуваха резервата и за широките му пръсти да похарчи толкова пари за най-скъпата кола в клуба, а в същото време да не може да се пребори за титулярно място. Но неприятностите за Мариано не свършват дотук. Оказа се, че купеният от него изцяло черен Rolls-Royce преди това е бил сниман за календар с предизвикателни снимки на фотомодели, които са гастролирали по кориците на мъжки списания. И това доведе до още негативи за футболиста, който беше продаден от „Реал“ (Мадрид) през 2017 г. на „Лион“ за 8 млн. евро, а година по-късно кралският клуб си го купи обратно за 23 млн. евро. Преди Мариано с Rolls-Royce на тренировка на клуба са се появявали Кристиано Роналдо и Дейвид Бекъм.", "date": "2019.03.24", "title": " Футболист си взе белята с Rolls-Royce\t\t\t"}
{"url": "https://trud.bg/e%d0%b9%d0%bc%d0%b8-%d0%b0%d0%b4%d0%b0%d0%bc%d1%81-%d1%81%d0%ba%d0%bb%d1%8e%d1%87%d0%b2%d0%b0-%d1%81%d0%b4%d0%b5%d0%bb%d0%ba%d0%b0-%d1%81-hbo/", "text": "Тя има шест номинации за „Оскар” Номинираната за шест награди “Оскар” актриса Ейми Адамс продължава да бъде едно от най-горещите тела и най-търсените имена на пазара. Звездата от “Учителят”, “Американска схема”, “Съмнение”, “Боецът”, “Хищници в мрака” и “Първи контакт” сключва сделка с HBO за няколко проекта през своята новосъздадена компания я Bond Group Entertainment, съобщава operationkino.net. Първият ще бъде лимитиран сериал базиран на романа “Poisonwood Bible” на Барбара Кингсолвер. “Poisonwood Bible” проследява историята на Орлена Прайс – жена, която е омъжена за мисионер. Прайс отвежда четири си деца в Белгийско Конго по време на сътресенията, избухнали през 1959 г. Тя и семейство ? трябва да се приспособят в новосъздадена африканска нация. Адамс се доказа на територията на телевизията с хитовата крими драма “Sharp Objects” по романа на Гилиан (Джилиан) Флин (“Gone Girl”) и режисиран от Жан-Марк Вале (“Big Little Lies”, “Dallas Buyers Club”). Ейми Адамс бе номинирана за “Златен глобус” за главна роля", "date": "2019.03.24", "title": " Eйми Адамс сключва сделка с HBO "}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d1%81-%d0%b0%d0%bf%d0%b0%d1%80%d1%82%d0%b0%d0%bc%d0%b5/", "text": "„Скандалът с апартаментите има потенциал да нанесе щети, особено в предизборна ситуация. Би могло да предизвика и по-неприятен политически резонанс“, каза пред   вицепремиерът Томислав Дончев. „  е лично решение, жест. Ако не ставаше дума за дама, щях да кажа, че е мъжка постъпка. Подобни знаци в политиката липсват, те се случват рядко, а при нас е по скоро норма“, коментира той. По думите му обаче това няма да спре проверките, които предстоят във връзка със скандала около придобитите на ниски цени апартаменти от висши политици. „Оставките, без да са нещо, което може да бъде подценено, са е един от инструментите за управление – дали като лично волеизявление, акт или като политически инструмент, за да се възстановява доверието. В политиката, освен персоналните качества, експертизата, програмите, това, което свързва въпросния представител с гражданите, е тази тънка нишка на доверието. Ако тя се скъса, всичко останало няма значение“, коментира Дончев. Вицепремиерът определи скандала като проблем. Българинът е много чувствителен към имотното състояние и към поведението на политиците, добави той и изрази предположение, че всичко е законно. Томислав Дончев не пожела да коментира какво ще е евентуалното поведение на Цветан Цветанов и подчерта, че пред управляващите стоят много проблеми и предизвикателства за решаване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.24", "title": " Томислав Дончев: Скандалът с апартаментите има потенциал да нанесе щети\t\t\t"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%be%d0%be%d0%bd-%d0%bd%d0%b0%d0%b4-130-%d0%b4%d1%83%d1%88%d0%b8/", "text": "Най-малко 134 души са били убити при нападение срещу село в Централно Мали, съобщи в изявление късно снощи генералният секретар на ООН Антониу Гутериш, цитиран от ДПА, изразявайки шок и възмущение. Атаката е извършена вчера сутринта срещу жителите на село в район Мопти, включително срещу жени и деца. Има и 55 ранени. Кои са извършителите или групировката, отговорна за нападението, засега не е известно. Гутериш призова малийските власти „да удвоят усилията си за възстановяване на мира и стабилността в Централно Мали“. Специалният представител на ООН за Мали и ръководител на мисията на организацията за стабилизиране на страната (МИНУСМА) Махамат Салех Анадиф обяви на пресконференция, че в атакуваното село са изпратени миротворчески сили, посочва ТАСС. Нападението, едно от най-кръвопролитните в последните години, е извършено по време на посещение в Мали на делегация на Съвета за сигурност на ООН. Западноафриканската страна спорадично преживява нападения от страна на въоръжени групи след преврата от 2012 г., довел до установяването на сепаратистки бунтовнически групировки и свързани с Ал Каида групи в неспокойния Север на Мали. През 2013 г. ООН разположи мироопазваща мисия в страната. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Генералният секретар на ООН: Над 130 души са убити при нападение над село в Мали"}
{"url": "https://trud.bg/%d0%b7%d0%b0-%d0%bd%d1%8f%d0%ba%d0%be%d0%bb%d0%ba%d0%be-%d0%bb%d0%b0%d0%b9%d0%ba%d0%b0-%d0%bf%d0%be%d0%b2%d0%b5%d1%87%d0%b5-%d0%b5-%d1%82%d0%b5%d0%bc%d0%b0%d1%82%d0%b0-%d0%bf%d0%be/", "text": "350 кандидат-студенти пишат по темата „За няколко лайка повече“ на изпита по журналистика в Софийския университет. С писмения изпит по журналистика стартира първата кандидатстудентска сесия на Софийския университет „Св. Климент Охридски“ за учебната 2019/2020 г. Проф. Ренета Божанкова, зам.-ректор на Алма матер, приветства всички кандидати с добре дошли в най-старото висше училище в България на първия изпит от кандидатстудентската кампания за тази година. Тя пожела в днешния пролетен и слънчев ден настроение, дълбока мисъл, равновесие на знанията и чувствата и изрази увереност, че кандидатите са подготвени за този изпит и ще покажат най-доброто, на което са способни, за да зарадват родителите и учителите си. Изпитът по журналистика има за цел да оцени способността на кандидат-студентите да създават цялостен и завършен писмен текст (аргументативно есе) по зададена тема. По традиция темите за писмения изпит по журналистика са от съвременния обществен, политически, икономически и културен живот, отразен в българския периодичен печат, в радиото, телевизията и в интернет. Изпитната комисия формулира темите непосредствено преди изпита. В балообразуването на бакалавърските програми по „Журналистика“ и „Връзки с обществеността“ влизат оценките от писмения и от устния изпит по журналистика. В специалност „Книгоиздаване“ ще се взима само по-високата оценка от двата конкурсни изпита и има възможност по избор за кандидатстване в тази специалност с оценките от матурите по „Български език и литература“, „История и цивилизация“, „Философски цикъл“ и чужд език. Писменият изпит по журналистика ще продължи три астрономически часа. От 14.00 ч. днес започва изпитът по математика I за кандидат-студенти в Софийския университет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " “За няколко лайка повече” е темата, по която пишат бъдещите журналисти (СНИМКИ)"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%b1%d0%b0%d0%bb%d0%b0%d0%b1%d0%b0%d0%bd%d0%be%d0%b2-%d0%ba%d0%b0%d0%ba%d0%b2%d0%be-%d1%81%d1%82%d0%b0%d0%b2%d0%b0-%d0%b2-%d0%bc%d0%b0/", "text": "Като наблюдавам „борбите“ на разните политически наши партии, изпадам в тежко отчаяние от човека   Той е уникален чешит сред професорите Александър Балабанов (1879–1955) е уникум в професорското братство. Очилатият авторитет по правило е сериозен и поучава народа от високата академична катедра. Балабанов няма нищо общо с този портрет. Чешит в класическия смисъл на думата! Родом от Щип, още като ученик превежда части от „Илиада“. Заедно с това съставя „Ръководство по преписване“ за двойкаджиите. Полезното помагало има феноменален успех, абонират се от всички краища на отечеството. Сандо, както му викат, завършва с държавна стипендия класическа филология в Германия. Връща се и става учител, но не преследва преписвачите. За кратко е драматург на Народния театър, после доцент и професор в Софийския университет. Проф. Балабанов редактира първия литературен вестник у нас. „Развигор“ е трибуна на Стоян Михайловски, Антон Страшимиров, Елин Пелин, Гео Милев и други майстори на перото. Професорът обаче проявява интерес и към така наречената „шантава периодика“. Веднъж попада на вестник „К’во да е“, който излиза „кога да е“ и струва „колко да е“. Балабанов е изумен от съдържанието на уж несериозния лист. „Отсега нататък искам да чета „К’во да е“ напук на сериозните серсеми“, декларира той. Александър Балабанов е познавач на класическата литература, но и ценител на куриоза. През 1939 г. излиза драмата „Проклет да бъда, гдето не застраховах добитъка и посевите си!“ Автор е платеният от застрахователите графоман Михаил Енев. Моят дядо имаше книжарница на улиците „Искър“ и „Веслец“. „Като литературен куриоз – разказваше той, – „Проклет и прочие“ се продаде до бройка. Помня, пръв я купи Александър Балабанов. Нямаше пари, остави шапката си и рече: „Ако не дойда до два дни, имаш една професорска шапка от мене.“ Дошъл чак след месец, защото бил пословично разсеян. Веднъж го попитали защо носи в джобовете си три чифта очила. „Първите са за четене, вторите за резерв, а с третите търся другите“, отвърнал Александър Балабанов. Преди шест-седем години в нашата опера гостуваше един сигурно осмостепен чуждестранен тенор. Дадоха му се големи, официални, шумни банкети. Самият тенор бе добър човек, дори и скромен. И понеже високо зачитам артистите и всички хора на изкуството, както и въобще всички рицари на духа, което доказах вече и с приказката си за щуреца, и аз се реших да отида да го чуя в операта „Аида“. Човекът пя нормално, дори, ако щете, на някои места доста интересно. Но пък далеч, много далеч не отговаряше на шумните почести, които му се отдадоха. Току след второто действие завесата не падна, сцената остана отворена. Остана на нея и самият певец. И скоро се изпълни с официални лица и артисти. И заслужил за операта наш деец разгъна един пергамент и зачете един адрес до тенора от името на Министерството на просвещението и от името на дирекцията на Операта. „Уважаеми господине…! С трепет поднася Малката България под Вашите крака своя неописуем възторг…“ (следваха много големи и празни думи).  А после пак: „Малката България се чувства горда и щастлива, че Вие я удостоихте с Вашето гостуване…“ „Малката България завинаги ще остане…“ Театърът не беше препълнен, но все имаше толкова публика, колкото да се платят двайсеттех хиляди лева, както бе ангажиран на вечер тоя осмостепен тенор от Малката България. Седях на четвъртия ред. Току извиках: – Кой измисли тоя позор за тая Малка България!? Настана смущение. Прекъсна се четенето на адреса. Станах да си вървя. Натрупаха се около мене детективи, познати и непознати, учители и други. Отначало всички бяха учудени. Но като им обясних защо си отивам – и от тях мнозина си отидоха с мене. И чухме и на вратите: „Малката България…“ И още тогава реших да разказвам на света какво става в тая Малка България. И, както виждате, почвам. *** 1912 година е. България е на върха на своята сила и слава. Прусия на Балканите. Япония на Балканите. Пиемонт на Балканите. Туркiя ке падне… Избухва бомбата във Виница. Оная бомба, която даде сигнал да се подпали целият свят. Загиват двесте души най-добри българи македонци. В Парламента министър-председателят Иван Гешов чете печалната телеграма, с която се съобщава на българското правителство и на българския Парламент, че са загинали двесте българи. Щом прочете министър-председателят телеграмата, гръмки ръкопляскания избухнаха… Мен ме слиса тая залисаност на тогавашната камара… Българи двесте души загиват, при съобщението на тая трагедия, разбира се, аз очаквах да станат на крака мълчаливи всички депутати и да наведат глави в траур. А те изръкопляскаха. Знам аз, вярвам, не може да бъде другояче, и тия депутати, както и винаги са били в дъното на душата си покъртени и искрено наскърбени. Но – кой знае как – струва ми се, от залис и от навик, по навик, че говори министър-председател и че винаги, каквато и да е реч на министър-председател – трябва да завърши с ръкопляскания… *** Един поет на селски сърца и души е министър на просвещението ни. Ние с него винаги сме били близки приятели и бяхме добри другари. Дори, струва ми се, той не мислеше лошо за мен. И аз обичах някои от неговите хубави песни. Когато станал министър, бях в далечна чужбина. Него не бях виждал и иначе отдавна. Помолен от негов друг, но много по-близък до него приятел от чужбината, гдето бях, да му предам нещо, влизам в кабинета му в министерството.  Щом ме видя да влизам, стана, щом стана, пак седна, щом се приближих до него, пак стана, подаде ми ръка, но си я взе назад и пак седна, щом влезна разсилният Марин, не ме и поглеждаше вече. Аз се чудех какво да правя с ръката си, така насочена, като по хитлеровски. Да имаше тогава Мусолини и Хитлер, нищо, ядваше се, но сега?… И го погледнах слисан. А той ме разбра и каза: – Абе, Балабане, моля ти се, много ти се моля, ти ходиш по света и си ми приятел и не си злобен да ми се смееш, а аз не смея други да запитам, ще ми се смеят, страх ме е, моля ти се, кажи ми – какво да правя? Сега, ти като идеш при мен, а аз съм министър, трябва ли да ти стана и да ти подам ръка, да седнеш ли, да стоиш ли??? Просто ме е срам, че не знам тия прости работи. От разсилния ме е страх, да не ми падне авторитета пред него… – Слушай, драги – казах му аз съвсем естествено, без каквото и да е учудване, както човешки схванах работата и човешки я уредих. – Слушай – казах. – Ти си министър, ама аз съм ти приятел, отдавна. Аз ида за пръв път при теб и отдавна не сме се видели. И аз не съм ти чиновник. Не само, че ще станеш и не само, че ще ми подадеш ръка, ами и ще станеш от мястото си, ще седнем заедно на онова канапе до прозореца и ще ми заръчаш кафе. Това е истински господарско нещо и достойно. А другото е робско. – Ами ако види разсилният? – Кой, Марин ли? – О, Марин разбира от тия работи, той ще каже: ето човек асъл министър… *** Като наблюдавам „борбите“ на разните политически наши партии, изпадам в тежко отчаяние от човека. Шефове, лидери, влиятелни партизани, прости партизани, но „силни“, провинциални партизани, тия наивни бабаити, младежки партизани, жени партизани, момичета партизани… Не се бойте, няма да разправям за партизанските семейни и забавителни вечеринки, няма, няма, няма, няма… Ни за декламациите, ни за пеенията, ни за речите на някой шеф, ни за урато, ни за значките, ни за буйните „видни“ младежи партизани, които само току цепят въздуха с пръсти, ни за окачените по стените портрети на заслужилите, ни за самодоволното снизхождение на „големците“, когато приказват с партизани, нито за жалкото суетене на разни партийни членове за преуспяването на партията, нито за демонстративното държане на партийните вестникари… Не, аз няма да излагам надълго това, нито пък накратко. Особено за партийния марш, за него дори съвсем и не ми се говори. Но аз припомних тия окаяни образи, само за да изтъкна идеите, духа на нашите политически партии. А всъщност искам да кажа съвсем друго нещо, няма по-загнило и все пак по-закоравяло нещо между човешките формации и организации от нашите политически партии. Светът се поклати от корена си, милиони измряха. Насъсквани цели народи, един подир други от амбициите на няколко души в света. Оплетеният с толкова измами морал на обществата и на държавите падна разкапан, изгнил, с крак да го ритнеш. Нещо страшно, нещо ново, нещо буйно изненадно кърти и руши във времето, ние сме вече завзети от това нещо… А нашите политически партии не се засягат от нищо, партийното ура им е заглушило всички други звукове… Спасител на човечеството ще бъде оня, който реформира и преобрази тия партии, който въдвори истинския демократизъм – просветената свобода.        ", "date": "2019.03.24", "title": " Александър Балабанов: Какво става в Малката България?\t\t\t"}
{"url": "https://trud.bg/%d0%bd%d0%be%d0%b2%d0%b8-%d0%bc%d0%b0%d1%82%d0%b5%d1%80%d0%b8%d0%b0%d0%bb%d0%b8-%d0%be%d1%82-%d0%b3%d0%be%d0%b4%d0%b7%d0%b8%d0%bb%d0%b0-%d0%ba%d1%80%d0%b0%d0%bb%d1%8f%d1%82-%d0%bd%d0%b0/", "text": "Едно от най-очакваните зрелища на пролетта  Рекламната кампания на “Годзила: Кралят на чудовищата” включва на скорост с нови материали, които вече възбуждат феновете на чудовища в необятния дигитален океан. Мегапродукцията, режисирана от Майкъл Дохърти посвети няколко постера и на настъпването на китайската нова година. Филмът несъмнено ще бъде едно от най-очакваните зрелища на пролетта, а китайският пазар е извънредно важен. “Годзила: Кралят на чудовищата” проследява героичните усилия на служителите на занимаващата се с криптозоология агенция “Монарх”, които се изправят срещу група гигантски чудовища, включително и могъщия Годзила, който влиза в битка с Мотра, Родан и своя архи-противник, триглавия Кинг Гидора. Когато тези древни, смятани досега за митове супер-видове се появяват отново, всички се борят за превъзходство, поставяйки на карта съществуването на човечеството. Феновете се надяват “Годзила: Кралят на чудовищата” да дори е по-добър от “Годзила” на Гарет Едуардс, а скептиците очакват художествена посредственост от калибъра на разочароващия “Конг: Островът на черепа”. Режисьор на “Годзила: Кралят на чудовищата” (“Godzilla: King of the Monsters”) е Майкъл Дохърти (“Trick ‘r Treat”), който е и съавтор на сценария заедно със Зак Шийлдс (“Krampus”) и Макс Боренстайн (“Конг: Островът на черепа”). В ролите са Кайл Чандлър, Вера Фармига, Кен Уатанабе, Мили Боби Браун, О’Шей Джаксън Джуниър, Томас Мидълдич, Джан Дзъи, Брадли Уитфорд, Чарлс Данс, Caли Хокинс и Аиша Хайндс.", "date": "2019.03.24", "title": " Нови материали от „Годзила: Кралят на чудовищата“\t\t\t"}
{"url": "https://trud.bg/%d0%b3%d0%b5%d0%be%d1%80%d0%b3%d0%b8-%d1%81%d0%b2%d0%b8%d0%bb%d0%b5%d0%bd%d1%81%d0%ba%d0%b8-%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d1%81-%d0%b8%d0%bc%d0%be%d1%82%d0%b8%d1%82%d0%b5/", "text": "„Нещата, които се случват в държавата вече не ни изненадват“, каза пред   заместник-председателят на ПГ на БСП Георги Свиленски. „Ние като участници в политическия процес следим събитията, които се случват, следим поведението на управляващите, следим модела, по който управлява държавата и разбира се последствията, които гърмят всяка седмица са неизбежни. При нас няма изненада“, обясни той. „Скандалът, които се разрасна е огромен. Тук говорим за парламентарни практики. Българският парламент приемал ли е закони в интерес на дадена фирма. Как ще си свърши работата комисията, която трябва да провери съответните случаи. Защото тя неведнъж е проверявала подобни случаи и винаги излиза с констатацията, че няма проблеми. В случая притесненията са, че тази комисия е назначена лично от г-н Цветанов“, добави Свиленски. Той отрече да е знаел, че с подобни аргументи темата е коментирал президента Румен Радев. „Точно в този скандал БСП няма никакво участие. Всички вие знаете откъде дойде информацията. Със сигурност тя не е от България. И г-н Цветанов, и г-н Борисов трябва много добре да си направят изводите. Кои и защо, и защо точно сега дава тези сигнали“, каза Свиленски, визирайки, че информацията за сделките с луксозните  . „Първо трябва да бъде разнищен скандалът до край. Да стане ясно кой, кога, какво е купувал, на какви цени е заменял. Да стане ясно ощетена ли е българската държава, а това кой инициира тези данни, това си е работа на засегнатите лица“, посочи още Свиленски. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Георги Свиленски: Скандалът с имотите не дойде от България"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%bd%d0%b0%d1%81%d1%82%d0%be%d1%8f%d0%b2%d0%b0%d0%bc%d0%b5-%d0%bd%d0%b5-%d1%81%d0%b0%d0%bc%d0%be-%d0%b7%d0%b0-%d0%be%d1%81/", "text": "Настояваме не само за оставките и на г-н Цветан Цветанов, но и за неговото напускане на българската политика. Това каза говорителят на ПГ на „БСП за България“ и водач на листата на левицата за евроизборите Елена Йончева по време на пресконференция в централата на партията. „Проблемът с апартаментите на властта не е само в закупени апартаменти с цени няколко пъти по-ниски от пазарните. Преди няколко дни Българската стопанска камара излезе с информация, че 42% от приетите закони минават през задния вход. Самите закони минават през задния вход, т.е. те обслужват частни интереси, частни фирми“, посочи Йончева. „Г-н Борисов трябва да коментира последният доклад на ЕК от февруари тази година, в който се казва, че две трети от сигналите за корупция на видни български политици не се разследват. Ще ви го цитирам този доклад, защото тази констатация е изключително важна. На страница 44 се казва: „Две трети от докладите за съмнителни сделки, изпратени от финансовите институции към звеното за финансово разузнаване, касаещи български видни политически личности, не се разследват от съответните органи“. Това трябва да коментира властта, това трябва да коментира г-н Борисов, кои са тези лобистки закони, които ГЕРБ приемат 72% и защо не реагират на сигнала на доклад на ЕС“, допълни Йончева. Говорителят на ПГ на „БСП за България“ посочи, че ГЕРБ е вкарала лобисткия закон през януари 2017 г., в резултат на който една фирма вместо да построи 8-етажен блок, построява 35-етажен блок. „Между първо и второ четене е променен Законът за устройство на територията, който дава възможност на една фирма, в случая „Артекс“ да строи не по новия устройствен план, а по стария“, изтъкна Йончева. „Поправката „Артекс“ е внесена от депутати от ГЕРБ. Тази поправка е гласувана от всички депутати от управляващата партия. Тези, които са внесли тази поправка са знаели за какво е. Става дума за лобистки закон, който внесен за конкретна фирма. От левицата не са подкрепили тази поправка, има два гласа, които са гласували. Тези двама души, които са гласували не са знаели а кого е тази поправка и кого облагодателства“, допълни още Йончева. Йончева припомни и двата доклада на Държавния департамент на САЩ, където се говори за корупция и неефективна система. „Г-н Цветанов може да си ги прочете, той се намира в Щатите и може още по-лесно да си ги набави“, коментира Йончева. По думите ѝ това е присъда към Борисов. „Г-н Борисов би трябвало да е наясно, че неговото управление е затънало в корупция, а не да задава въпроси точно кой е разкрил тази информация и как тя е добила публичност“, посочи Йончева. „Както знаете обявена е обществена поръчка за изграждане на площадки и разполагане на контейнери, площадка за бежански центрове в Любимец, Елхово и Малко Търново“, каза още Елена Йончева. Тя посочи, че в Любимец се подготвят такива площадки, които да приемат 1632 бежанци. „Всичко това се случва на фона на обезлюдяването на Странджа. Левицата е против изграждането на подобни центрове. Крие ли се информация от българската общественост за връщане на мигранти от Западна Европа, предимно от Германия. Настояваме тази обществена поръчка да бъде отменена“, каза още Йончева.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                      ", "date": "2019.03.24", "title": " Елена Йончева: Настояваме не само за оставката на Цветанов, но и да напусне политиката"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%bf%d1%8a%d1%82%d0%bd%d0%b8%d1%86%d0%b8-%d1%81%d0%b0-%d1%81%d0%bf%d0%b0%d1%81%d0%b5%d0%bd%d0%b8-%d0%be%d1%82-%d0%bf%d0%be%d0%b2%d1%80%d0%b5%d0%b4%d0%b5%d0%bd/", "text": "Всички 1300 души на кораба, чийто   вчера, недалеч от западния бряг на Норвегия, бяха спасени, заявиха официални лица в Норвегия, цитирани от BBC, като 11 души са ранени. На кораба Viking Sky повечето от пътниците са британци и американци. Един от хората, които бяха  , разказа на местните медии за спасителната операция. „Хранехме се, когато корабът започна да се тресе. Прозорците се счупиха и водата започна да влиза в салона. Беше хаос. Що се отнася до евакуацията с хеликоптера, по-добре да забравя. Не беше забавно“ – каза той. Спасителната операция включваше няколко спасителни кораба и продължи през цялата нощ, а един от корабите имаше проблеми с двигателя и двата хеликоптера бяха използвани, за да спасят екипажа и този кораб. Норвежкият метеорологичен институт заяви, че метеорологичните условия в района са неблагоприятни, а вълните достигат височина до 10 метра.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Всички пътници са спасени от повредения норвежки круизен кораб, 11 души са ранени"}
{"url": "https://trud.bg/3-%d0%b3%d0%be%d0%b4%d0%b8%d1%88%d0%bd%d0%be-%d0%b4%d0%b5%d1%82%d0%b5-%d0%b5-%d1%81-%d0%ba%d0%be%d0%bc%d0%be%d1%86%d0%b8%d0%be-%d1%81%d0%bb%d0%b5%d0%b4-%d1%83%d0%b4%d0%b0%d1%80-%d0%be%d1%82-%d0%ba/", "text": "3-годишно дете е с комоцио и контузни рани по главичката, след като изскочило внезапно на пътно платно в Разград и било ударено от преминаващ автомобил. Инцидентът с отскубналото се момченце, което внезапно се втурнало на шосето, е станал към 19 часа в петък. То попаднало пред „Опел Астра”, управляван от 38-годишна жена, която направила всичко възможно да избегне удара, сочи първоначалната информация. Водачката е с отрицателна проба за алкохол. Пострадалият малчуган е в болницата в Разград. Към момента няма данни да има опасност за живота му. По случая се води досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " 3-годишен с комоцио, изскочил на пътя и бил ударен от кола"}
{"url": "https://trud.bg/%d0%b0%d0%bd%d0%b3%d0%b5%d0%bb-%d0%b4%d0%b6%d0%b0%d0%bc%d0%b1%d0%b0%d0%b7%d0%ba%d0%b8-%d0%b2%d0%bc%d1%80%d0%be-%d1%81%d0%ba%d0%b0%d0%bd%d0%b4%d0%b0%d0%bb%d1%8a%d1%82-%d1%81-%d0%b0%d0%bf%d0%b0%d1%80/", "text": "Скандалът с апартаментите не би трябвало да се отрази на управлението, изказа мнение пред   зам.-председателят на ВМРО Ангел Джамбазки.  Според него обаче скандалът вече е прераснал в политическа криза и участниците в него трябва да решат помежду си какво ще правят. „Министър Цачева направи много морален акт. Тя за пореден път доказа, че има повече характер и е повече мъж от много мъже в политиката. Тя си понася политическата отговорност. Зам.-министърът на спорта също подава оставка заради тази неприятна ситуация. Не би трябвало обаче тези проблеми да се отразят на управлението. Това са лични въпроси на хора, които би трябвало да си ги решават по личен начин“, обясни той. Според него политиците, замесени в скандала, са взели неразумни и непремерени решения. По думите му последиците от случая обаче трябва да бъдат само морални. В този смисъл другите двама политици, които са придобили луксозни имоти на ниски цени – Цветан Цветанов и Вежди Рашидов, трябва да решат за себе си, добави Джамбазки и коментира: „Очевидно е, че тези сделки най-малкото дразнят българските граждани. Остава впечатлението, че хора, свързани с властта, злоупотребяват с нея. Не би трябвало да бъде така. … Това са много глупави решения. Не може и не е редно, когато си на изборна позиция, да променяш имотното си състояние по такъв начин. Всички български граждани го усещат това нещо. Не знам защо им е било, не мога да си обясня какво е в главата на някой, който е на изборна позиция, да прави такива придобивания, размени, замени и т.н. Може би нормалното и моралното е да ти свърши мандатът и тогава да си решаваш тези въпроси. Най-малкото всички тези хора са достатъчно осигурени лично“. Излизат информации, че са гласувани промени в закони, които облагодетелстват точно тази фирма-строител, припомни Ангел Джамбазки. Според него всичко това изглежда „много евтино“. Той подчерта, че отговорността е лична и не става дума за политическата им партия. Според него обаче това няма как да не се отрази и на предстоящите резултати на европейските избори. Зам.-председателят на ВМРО отново заяви категорично, че трябва да се положат всички усилия, за да може патриотите да участват заедно на изборите: „В момента и в България, и в Европа политическите процеси са такива, че има голяма подкрепа за нашите тези. Само че хората, които мислят традиционно национално, дясно, не са само в „Обединени патриоти“, а са много по-широк кръг непредставени български граждани. Трябва да проведем тези разговори. Трябва да се опитваме да събираме, а не да разделяме. Трябва да се опитаме да съберем колкото се може повече хора, които мислят като нас“. Според евродепутата трите партии от „Обединени патриоти“ или трябва да се явят всички заедно на изборите, или всяка поотделно: „Ако можем да се явим заедно, трябва да търсим разширение. Ако не можем да се явим заедно, не би било редно да правим разделение вътре в коалицията, защото това би застрашило самата коалиция в нейната цялост. Не е редно да се явим две партии срещу една. Това би отблъснало останалата една трета, която и да е тя и би накарало хората, подкрепящи третата партия, да се почувстват изолирани, отхвърлени и непредставени“. Джамбазки отбеляза, че разделенията и недоразуменията в малката коалиция до голяма степен са лични. По думите му разговорът между трите партии ще бъде проведен, въпреки че се губи доста време. „Трябва да проведем този разговор първо в „Обединени патриоти“, а после да се опитаме да привлечем колкото се може повече наши съмишленмици и политически организации, които не са представени в момента“, обясни той и посочи евентуална нова формация на Петър Москов. Относно програмата за ромска интеграция Джамбазки каза: „Нашите партньори от ГЕРБ трябва да вземат своето решение – дали ще продължат да се правят на политически коректни, да се правят, че не виждат проблема, или ще се хванат с решаването му. Решаването му ще бъде трудно. Това е разделителната линия на българското общество. Има два варианта – или започваме да решаваме този проблем, или поставяме българското общество в състояние на граждански сблъсък. Трябва да заставим тези наши съграждани да се съобразяват и да спазват законите на България“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.24", "title": " Ангел Джамбазки, ВМРО: Скандалът с апартаментите не би трябвало да се отрази на управлението"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d0%b1%d0%bd%d0%be%d0%b2%d0%b8-%d0%b8-%d0%bf%d0%be%d0%b4%d0%be%d0%b1%d1%80%d0%b8-%d1%83/", "text": "Кабинетът по кинезитерапия към Общностен център за Ранно детско развитие в Благоевград вече е обновен и напълно оборудван. Той разполага с необходимите уреди за рехабилитация на хора с двигателни затруднения. Сред тях са успоредка, стълби, топки за рехабилитация и шведска стена. В кабинета е положена и подходяща настилка. Той се намира в ж.к. Еленово, ул. Явор 8 и може да бъде посещаван от всеки, който се нуждае да се възползва от услугите, напълно безплатно. Работното време на Центъра е от понеделник до петък. Целта на Общностен център „Услуги за ранно детско развитие“ е да бъде оказана подкрепа на родителите в отглеждането на деца със специфични потребности, както и да бъдат стимулирани за по-голяма активност, с цел осигуряване на по-добра семейна среда. В резултат на работата на група специалисти се постига повишаване на общото благосъстояние на децата, подобряване на училищната готовност, родителите получават комплексна подкрепа, изцяло свързана с грижите за малките деца. Застъпени са и услуги, свързани със здравно консултиране, и интеграция на деца от уязвими групи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Община Благоевград обнови и подобри условията в кабинета по кинезитерапия към Общностен център за Ранно детско развитие"}
{"url": "https://trud.bg/%d0%bd%d0%b0%d1%82%d0%be-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%bf%d0%bb%d0%b0%d0%bd%d0%be%d0%b2%d0%b5%d1%82%d0%b5-%d1%81%d0%b8-%d0%b7%d0%b0-%d0%b8%d0%b7%d0%b3%d1%80%d0%b0%d0%b6%d0%b4/", "text": "НАТО потвърди, че има планове за изграждане на склад за американско военно оборудване в Полша, предаде АФП. В. „Уолстрийт джърнъл“ писа, че обектът за $260 млн. ще бъде разположен в Повидз, на около 200 км западно от Варшава, като там ще бъдат складирани бронирани машини, боеприпаси и въоръжение за бригада. Очаква се изграждането да започне по-късно тази година и да продължи 2 години, заявил генералният секретар на НАТО Йенс Столтенберг пред американския вестник. Представител на НАТО потвърди, че информацията в изданието е вярна, посочва АФП. Полша настоява за постоянна американска военна база. На нейна територия има почти 5000 US войници, които се ротират като част от операциите на НАТО.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.03.24", "title": " НАТО потвърди плановете си за изграждане на склад за американско военно оборудване в Полша"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-61-%d0%bf%d0%be-%d1%80%d0%b8%d1%85%d1%82%d0%b5%d1%80-%d0%b2-%d0%ba/", "text": "Земетресение с магнитуд 6,1 разлюля днес следобед сгради и подплаши хора в Колумбия, но няма данни за щети и пострадали. Според Геологическия институт на САЩ епицентърът на труса е бил край западния град Ел Довио, на около 325 км южно от Меделин. Земетресението е усетено и в столицата Богата. Колумбийската агенция за аварийни ситуация съобщи, че няма данни за материални щети и пострадали хора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Земетресение с магнитуд 6,1 по Рихтер в Колумбия"}
{"url": "https://trud.bg/%d0%b4%d0%b5%d0%bc%d0%be%d0%bd%d1%81%d1%82%d1%80%d0%b0%d1%86%d0%b8%d0%b8%d1%82%d0%b5-%d0%bd%d0%b0-%d0%b6%d1%8a%d0%bb%d1%82%d0%b8%d1%82%d0%b5-%d0%b6%d0%b8%d0%bb%d0%b5%d1%82%d0%ba%d0%b8-%d0%b2/", "text": "Маршът на „жълтите жилетки“ вчера в Париж завърши мирно, въпреки че след това полицията употреби сълзотворен газ срещу маскирани протестиращи. Напрежение бе отбелязано и в други градове, предаде Асошиейтед прес. Броят на демонстрантите в Париж и страната бе по-голям отколкото преди седмица, когато движението, настояващо за икономическа справедливост, отбеляза съживяване по брой на участниците и размириците, посочи министерството на външните работи. Арестувани са 233 души, някои от които се опитали да стигнат до Париж за демонстрациите с бейсболни бухалки, прашки и други потенциални оръжия, съобщи вътрешният министър Кристоф Кастанер. По негова оценка 40 500 души са се включили в демонстрациите в страната спрямо 14 500 преди седмица. Тази седмица акциите бяха разпространени по-широко, като в Париж се събраха едва 5000 души спрямо 10 000 преди седмица. Многочасовият марш през Париж днес завърши под катедралата „Сакре кьор“ на хълма Монмартър, като туристите се промъкваха сред множеството на „жълтите жилетки“. По време на марша нямаше сблъсъци, но полицията започна да изстрелва сълзотворен газ срещу протестиращи, които крещяха и хвърляха пиратки по съседен булевард след края му. Френската телевизия показа кадри как полицията използва сълзотворен газ и палежи, причинени от протестиращи в южния град Монпелие. Демонстранти влязоха в сблъсъци с полицията в Ница, където протестите в центъра на града бяха забранени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Демонстрациите на „жълтите жилетки“ в Париж приключиха мирно"}
{"url": "https://trud.bg/%d0%bf%d1%80%d0%be%d1%84-%d1%85%d1%80%d0%b8%d1%81%d1%82%d0%be-%d0%bf%d0%b8%d0%bc%d0%bf%d0%b8%d1%80%d0%b5%d0%b2-%d0%b0%d0%bd%d1%82%d0%b0%d1%80%d0%ba%d1%82%d0%b8%d0%b4%d0%b0-%d0%b5-%d0%b1%d1%8a%d0%b4/", "text": "„Може да се каже, че Антарктида показва неща, за които ние можем само да мечтаем. Тя е бъдещето на човечеството ни”. Това каза проф. Христо Пимпирев пред „ „. Той обясни и защо често Леденият континент е сравняван с Марс. „Първо – ниските температури. Те са от порядъка на минус 90 градуса. Такива са температурите и на Марс. Не случайно астронавтите, които тренират за космическите полети, правят своите лагери на Антарктида. Освен това изолацията там. Когато имаме един космически кораб, неминуемо човек ще живее с едни определени хора или сам със себе си. В случая ние също живеем в едно затворено общество. Ако някой не ти е приятен, той не може да си тръгне”, каза той. Ученият разказа и за феноменален вид риба, който се среща само на Ледения континент – ледена риба с прозрачна кръв. „Тя е феномен, защото няма хемоглобин в кръвта. Цялата й морфология е много специфична. Тя е с много голяма уста, с голяма повърхност, за да може да взима кислород с кожата си, а не чрез хемоглобина на кръвта, както е при малките живи същества. Откритие и шанс е да я хванеш, защото е много рядка риба. Тя ще се транспортира до България и ще бъде изложена в Националния природонаучен музей”, разказа той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.03.24", "title": " Проф. Христо Пимпирев: Антарктида е бъдещето на човечеството ни"}
{"url": "https://trud.bg/%d0%bd%d0%b0%d0%b4-10-000-%d0%b7%d1%80%d0%b8%d1%82%d0%b5%d0%bb%d0%b8-%d0%b0%d0%bf%d0%bb%d0%be%d0%b4%d0%b8%d1%80%d0%b0%d1%85%d0%b0-%d1%88%d0%be%d1%83%d1%82%d0%be-%d0%bd%d0%b0-%d1%86%d0%b0%d1%80%d0%b5/", "text": "Над 10 000 зрители аплодираха спектакъла на Царевец „Царевград Търнов – звук и светлина” на 22 март, както и провелия се в събота вечерта голям концерт с лазерно шоу „Парти в парка”. Двете събития бяха кулминация на програмата, посветена на празника на Велико Търново – 22 март. По традиция събитията в празничния ден завършиха на площад „Цар Асен I”, а вечерното шоу на Царевец бе съчетано с ефектна заря, обагрила нощното небе над крепостта. Повече от 9000 посетители – жители и гости на Велико Търново, се събраха на площада, за да наблюдават прочутата в цял свят аудио-визуална програма.  Съботната вечер бе отредена за първия по рода си концерт с лазерно шоу „Парти в парка”. Пред повече от 1000 души публика, на сцената под звездите излязоха Атанас Пеев – каба гайда, BunyVerse & Stan wav (Петър Йорданов-Бъни и Станислав Спасов-Стенли), Виктория Георгиева /воклани поп и джаз изпълнения/, Калоян Паунов /акустична китара и вокал/, Джаз трио Румен Халачев – саксофон, Радослав Тодоров – клавишни и Ангел Ангелов /ударни/, Ивелина Романова и Мартин Лалев /акустични китари и вокали/ и рок бандите КОВУ и The Drivers. Концертът завърши с ефектно лазерно шоу и фойерверки, подготвени и реализирани от Анди Фокнър и Victoria Fireworks, част от екипа на популярния 3D мапинг спектакъл. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.03.24", "title": " Над 10 000 зрители аплодираха шоуто на Царевец и концерта с лазери „Парти в парка” в Търново"}
