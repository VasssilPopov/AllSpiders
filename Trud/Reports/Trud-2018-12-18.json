{"url": "https://trud.bg/%d0%b1%d0%b5%d0%bb%d0%b3%d0%b8%d0%b9%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%bc%d0%b8%d0%b5%d1%80-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0/", "text": "Белгийският министър-председател Шарл Мишел подаде оставка, предаде АФП. Това се случва по-малко от две седмици, след като основният коалиционен партньор напусна управлението на страната заради скандал по въпросите на миграцията и го остави да управлява в малцинство. „Аз взех това решение и възнамерявам незабавно да се срещна с краля“, е заявил Мишел пред парламентаристите след дебат в парламента, където го очакваше възможен вот на недоверие. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.18", "title": " Белгийският премиер подаде оставка"}
{"url": "https://trud.bg/%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8-%d1%81%d0%b5-%d0%be%d0%bf%d0%b0%d1%81%d1%8f%d0%b2%d0%b0%d1%82-%d0%be%d1%82-%d1%84%d0%b0%d0%bb%d0%b8%d1%82%d0%b8/", "text": "Настояват за спешна среща За спешна междуинституционална и надпартийна среща настояват от Камарата на автомобилните превозвачи в България във връзка с пакета “Мобилност 1” преди той да бъде разгледан от Европейския парламент на 10 януари догодина. Това става ясно от открито писмо на организацията. Ако бъдат приети новите предложения, допълнително ще бъде утежнено положението на сектора. За превозвачите е непосилно изискването за връщане в страната на моторните превозни средства, които работят в страните от ЕС. “Празните курсове и финансовата загуба ще доведат до цени много под себестойност и съответно това ще доведе до закриване на много от фирмите. Дали малките ще оцелеят за сметка на големите, защото са по-гъвкави или големите ще оцелеят за сметка на малките, няма значение, щом говорим за оцеляване, значи условията не само ще са непосилни за бизнеса, те ще се отразят на цялата икономика. В допълнение ще се увеличат опашките по границите и часовете чакане, които няма да имат само финансова тежест за предприятията, те ще доведат и до меко казано капан на граничните пунктове”, се посочва в писмото. Ако Европейският парламент приеме готвените промени, от 12 хил. превозвача у нас ще останат да работят малцина. Голяма част ще фалират, а друга група ще се принуди да изнесе бизнеса си в чужбина, обясниха от бранша. “Лесно е да регистрираме фирмите си в чужбина и още по-лесно е да плащаме там данъците и го заявяваме категорично. Но питаме тогава, какво става с българския бюджет, питаме какво става с пенсиите на хората, питаме какво става с хората с увреждания, какво става със здравеопазването. Питаме се къде остава държавата?”, заявяват от Камарата на автомобилните превозвачи. Позицията им подкрепи вчера и евродепутатът Ангел Джамбазки. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.18", "title": " Превозвачи се опасяват от фалити\t\t\t"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%bd%d0%b8%d0%bb-%d1%82%d1%80%d0%b8%d0%bc%d0%b0-%d0%bf%d0%be%d0%bb%d0%b8%d1%86%d0%b0%d0%b8-%d1%81%d0%ba%d0%be%d1%87%d0%b8-%d0%be/", "text": "Опит да избяга от психодиспансера направи 25-годишният мъж, който снощи   при арест заради агресивно поведение в автобус. След задържането му, Николай от Сливен   от старозагорската болница. Той скочил от десетина метра височина, паднал на главата си и се наранил лошо. Снощи 25-годишният студент по рехабилитация в Тракийския университет пътува в автобуса от София за родния Сливен. По неясни причини, Николай проявява агресия – чупи с чукче панорамното задно стъкло на автобуса и скача от него в движение. Шофьорът отбива и се свързва с полицията. При задържането, младият мъж оказва съпротива – порязва с нож двама от униформените, а третият получава нараняване в коляното при опит да избие оръжието от ръцете му. 25-годишният студент е откаран в болницата. На път към скенера, той прави опит да избяга –скача от козирка от десетина метра височина. В опит да го спаси, живота си рискува полицай, скачайки след него. „Човекът, в опит да избяга от полицаите, които го пазят, скача и разбива с глава един от прозорците на нашето диагностично звено – скенера“, обясни д-р Ирена Вълкова пред  . „Накратко казано, пациентът е в кома, в критично общо състояние, на апаратна вентилация и със сериозна опасност за живота“, обясни и д-р Пламен Иванов. Полицаят, който скача с него, е добре. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Студентът, ранил трима полицаи, скочи от втория етаж на болницата в Стара Загора"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%bf%d1%80%d0%b0%d0%b2%d0%b8%d0%bb%d0%b0%d1%82%d0%b0-%d0%b7%d0%b0-%d1%81%d1%83%d0%b1%d1%81%d0%b8%d0%b4%d0%b8%d0%b8-%d0%b7%d0%b0-%d0%b6%d0%b8%d0%b2%d0%be/", "text": "Променят се условията за предоставяне на субсидии за селскостопански животни. От 2019 г. автохтонните породи овце-майки и кози-майки, които са характерни за определени райони, също ще трябва да доказват продукция за да получат субсидии. Това стана ясно по време на общото събрание на Националната овцевъдна и козевъдна асоциация (НОКА) в к.к Елените. Изключение има само за планинските райони. “През 2019 г. запазваме изискванията по отношение на млякото. По схемата за обвързано подпомагане за млечни крави е необходимо стопанинът да има поне 10 крави. Като реализацията за планински райони трябва да е най-малко 1500 кг мляко на крава, а за равнинни райони – най-малко 2000 кг мляко на крава”, каза Аделина Стоянова, главен експерт в Министерство на земеделието. “По схемата за месодайни крави и/или юници искаме реализирани на пазара 0,2 животни на всяко заявено за подпомагане животно. Може да продавате животни помежду си – от един животновъден обект на друг, или на кланица”, каза Стоянова.", "date": "2018.12.18", "title": " Затягат правилата за субсидии за животни\t\t\t"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d1%81%d0%b8%d0%bb%d0%b5%d0%bd-%d0%b2%d1%8f%d1%82%d1%8a%d1%80-%d0%b8-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6%d0%b8-%d0%b2/", "text": "Жълт код за силен вятър и снеговалежи е обявен за 9 области в страната на 19 декември. Това сочи справка на сайта на Националния институт по метеорология и хидрология (НИМХ) към БАН. Жълт код за силен вятър и ниски температури е обявен за 6 области в страната. В областите Силистра, Добрич, Разград, Шумен Варна и Търговище ще духа силен северен вятър, който в комбинация с отрицателните дневни температури ще създава усещане за много студено време. Ще има превалявания от сняг и условия за виелици. Жълт код за бурен вятър, снеговалежи и условия за виелици е обявен за 3 области – Бургас, Ямбол и Сливен. Там ще духа силен и бурен северен вятър с пориви до 22-24 м/сек. Ще има снеговалежи и условия за виелици АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Жълт код за силен вятър и снеговалежи в 9 области утре"}
{"url": "https://trud.bg/%d0%bf%d1%83%d1%81%d0%bd%d0%b0%d1%85%d0%b0-%d0%ba%d1%8e%d1%84%d1%82%d0%b5%d1%82%d0%be-%d1%81%d1%80%d0%b5%d1%89%d1%83-3-%d0%b1%d0%be%d0%bd%d0%b0-%d0%b3%d0%b0%d1%80%d0%b0%d0%bd%d1%86%d0%b8%d1%8f/", "text": "Окръжен съд – Бургас взе мярка за неотклонение „парична гаранция“ спрямо обвиняемия за подбудителство в палеж – Петър Биберов – Кюфтето. Гаранцията е в размер на 3 000 лева. Кюфтето е в качеството си на подбудител, умишлено склонил Р. Я. (извършител), да запали чуждо имущество на значителна стойност – апартамент, собственост на фотопероптера Борислав Пенков. Защитата на обвиняемия обжалва взетата до този момент мярка за неотклонение „задържане под стража“ спрямо Петър Биберов. Адвокатът се обоснова с факта, че няма опасност обвиняемият да се укрие, предвид семейното му положение и двете му деца и още, че органите на досъдебното производство не са ангажирали до този момент по – преки доказателства за авторство на деянието. Според въззивната инстанция „първоинстанционният съд не е взел предвид в достатъчна степен мотива за извършване на деянието, така и неизпълнения от страна на прокуратурата ангажимент, в съвсем кратък срок да приложи към делото две експертизи, както и да извърши разпит на други лица“. Първоинстанционният съд е приел, че Биберов е с висока степен на обществена опасност, но само с оглед на предходни наказания, които е изтърпял. Според Окръжен съд – Бургас към настоящия момент не може да се приеме, че обвиняемият може да се укрие – същият е с постоянен адрес, известен на разследващия орган, семеен е и има две деца. Според настоящата съдебна инстанция, продължаването на срока на задържането на Петър Б. би влязло в противоречие с целите на мярката за неотклонение. Определението на Окръжен съд – Бургас е окончателно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Пуснаха Кюфтето срещу 3 бона гаранция"}
{"url": "https://trud.bg/%d0%ba%d0%b0%d0%b1%d0%b8%d0%bd%d0%b5%d1%82%d1%8a%d1%82-%d0%b2-%d0%bb%d0%be%d0%bd%d0%b4%d0%be%d0%bd-%d1%81%d0%b5-%d0%b3%d0%be%d1%82%d0%b2%d0%b8-%d0%b7%d0%b0-%d0%b1%d1%80%d0%b5%d0%ba%d0%b7%d0%b8%d1%82/", "text": "На заседание правителството одобри заделянето на 2 млрд. паунда помощ за министерствата Британското правителство засилва подготовката за евентуално излизане на кралството от ЕС без сделка, предаде Би Би Си. На този вариант Б бе посветено днешното заседание на кабинета в Лондон. На него бе решено да бъдат заделени 2 милиарда паунда за министерствата, с които те да бъдат подпомогнати в случай на Брекзит без сделка. Въпросните средства са за периода 2019-2020 г., като приоритетни области за подпомогане ще бъдат границите, сигурността и международната търговия. Междувременно на 140 000 фирми ще бъдат изпратени писма със съвети как да се подготвят за евентуално напускане на ЕС без споразумение. Действията на правителството идват 101 дни преди формалното излизане на Великобритания от ЕС. Постигнатото от премиерката Тереза Мей споразумение все още няма нужната подкрепа за прокарване в парламента. Опозиционната Лейбъристка партия определи действията на кабинета като загуба на време. А лидерът на либералдемократите сър Винс Кейбъл, който води кампания за организиране на втори референдум за Брекзит, ги нарече “психологическа война”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.18", "title": " Кабинетът в Лондон се готви за Брекзит без сделка\t\t\t"}
{"url": "https://trud.bg/%d0%b0%d0%bd%d0%b3%d0%b5%d0%bb%d0%b0-%d0%bc%d0%b5%d1%80%d0%ba%d0%b5%d0%bb-%d1%89%d0%b5-%d0%bf%d0%be%d0%bb%d1%83%d1%87%d0%b8-%d0%bd%d0%b0%d0%b3%d1%80%d0%b0%d0%b4%d0%b0%d1%82%d0%b0-%d1%84%d1%83%d0%bb/", "text": "Базираната във Вашингтон асоциация „Фулбрайт“ обяви, че нейната награда за международно разбирателство за 2018 г. ще бъде присъдена на германския канцлер Ангела Меркел, предаде Асошиейтед прес. Меркел ще получи престижното отличие за „нейното забележително, състрадателно лидерство и за силния й ангажимент за взаимно разбирателство, международно сътрудничество и мир“. Тя ще бъде удостоена с наградата „Фулбрайт“ на церемония в Берлин на 28 януари. Германският канцлер заема поста от 2005 г. Меркел е централна фигура в международната дипломация и усилията за разрешаване на кризи в Европа и извън нея. Най-спорното й решение беше да позволи през 2015 г. на голям брой търсещи убежище чужденци да влязат в Германия. През същата година американското сп. „Тайм“ я обяви за личност на годината. По-рано този месец Харвардският университет обяви, че догодина Меркел ще бъде оратор на церемонията за завършването на студентите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.18", "title": " Ангела Меркел ще получи наградата „Фулбрайт“"}
{"url": "https://trud.bg/%d0%be%d0%b1%d0%b8%d1%81%d0%ba-%d0%b2-%d0%b4%d0%b6%d0%b0%d0%bc%d0%b8%d1%8f-%d0%b2-%d0%b1%d0%b5%d1%80%d0%bb%d0%b8%d0%bd/", "text": "Германската полиция обискира днес джамия в Берлин, чийто имам е заподозрян във финансиране на ислямистки боец в Сирия за извършване на “терористични актове”, предаде Ройтерс. Претърсена е била джамията “Ас Сахаба” в северния квартал Вединг. В нея проповядва имамът Ахмад А., известен на последователите си като Абул Бараа. Прокуратурата смята, че той е събирал пари и ги е изпращал по сметка на “джихадистки боец”, за да си набавя той военно снаряжение. За момента не са извършени арести, операцията в джамията била за събиране на доказателства по текущо разследване, посочи прокуратурата.  ", "date": "2018.12.18", "title": " Обиск в джамия в Берлин"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-307/", "text": "Евтина земя дават на млади фермери Целта е стопаните под 40 години да останат на село. Запазват забраните за покупка на ниви от фирми с чуждестранно участие.         Косово и Сърбия – война без край За 45 години албанците там нарастват 6 пъти – анализ на доц. д-р Йордан Величков.       Анатомия на една икономическа криза В САЩ почти всички значими рецесии в последно време са предхождани от обърнати лихвени криви – анализ на доц. д-р Александър Ганчев.               Културната дипломация не е място за егоцентрици Иска ми се да работя с децата, които не са могли да направят своя личен избор за родина, казва директорката на „Дом Витгенщайн“ проф. Румяна Конева в интервю за „Труд“.       Поглед към Космоса Силует на Ричард Брансън.             Дънов мести земетресение Учителя спасява хиляди от гибел през 1928 г. – новата статия на Росен Тахов от поредицата „Легенди и истини в българската история“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Вижте акцентите в броя на вестник „Труд“ в сряда, 19 декември 2018"}
{"url": "https://trud.bg/%d0%b5%d0%bb%d0%b8%d1%82%d1%8a%d1%82-%d1%83%d0%b2%d0%b0%d0%b6%d0%b8-%d0%b8%d0%b7%d0%bb%d0%be%d0%b6%d0%b1%d0%b0-%d0%bd%d0%b0-%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2/", "text": "Можете да видите изложбата до 18 януари Председателят на Комисията по култура в 44-тото Народно събрание Вежди Рашидов откри голяма изложба “Скулптури и акварели” в столичната галерия “Сан Стефано”. В нея са подредени 41 акварела и 14 скулптури глави, създадени през 2018 година. Темата на експозицията е “Пейзажът в акварела и главата в скулптурата”. Събитието бе уважено от много интелектуалци, политици и хора на изкуството. Сред тях бяха Цветан Цветанов, Цвета Караянчева и други депутати от групата на ГЕРБ, началникът на БТА Максим Минчев, изкуствоведът Слава Иванова, шеф на фонда “13 века България”, режисьорът Адела Пеева, колекционерът Ангел Симеонов, издателят Иван Гранитски, директорът на Националната онкологична болница д-р Стефан Константинов и ексминистърът на здравеопазването доц. Божидар Финков. Всяка година по традиция Рашидов си подарява изложба за рождения си ден, а тази година те са две. На 10 декември в галерията на Волен Сидеров – “Стил2” беше представена първата, събрала около 50 непоказвани акварели малък формат, дело на Рашидов. “В изложбата “Скулптури и акварели” Вежди Рашидов ни приканва да напуснем ежедневието да се потопим и изгубим в неговия свят на спомени, надежди и мечти. Във всеки акварел е намерен точният баланс, който виждаме и в скулптурните глави изваяни от автора. Плазмата на метала сякаш се разлива свободно, за да изгради образи, които през отделните детайли постепенно изплуват пред нас”. Това заяви при откриването на изложбата на Вежди Рашидов изкуствоведът и директор на Софийската градска художествена галерия Аделина Филева. Преди откриването на изложбите той разказа пред “Труд” защо е избрал да покаже от скулптурите си само глави – “В главата са концентрирани усилията на много световни цивилизации. Главите и портретите са водещи в създаването на изкуствата. Ако анализираме значението на портрета, то той е послание за образ в бъдещето. Ако днес не се кланяме по кръстовища и по пътища, а търсим амвона, то това е инстинктът на човека да търси образ, в случая на Христос.” Скулпторът бе категоричен, че ако нямахме образци на Рамзес, на Нефертити, на Клеопатра, то днес нямало да знаем как са изглеждали, както и да имаме познание за тях. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Елитът уважи изложба на Вежди Рашидов\t\t\t"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%b5%d1%81-%d0%bf%d0%be%d0%b7%d0%b4%d1%80%d0%b0%d0%b2%d0%b8%d1%85%d0%b0-%d0%bb%d0%b8%d0%bb%d1%8f%d0%bd%d0%b0-%d0%bf/", "text": "Извънредните и пълномощни посланици на държавите членки на Европейски съюз, акредитирани в България, поздравиха министъра за Българското председателство на Съвета на ЕС Лиляна Павлова за отличната работа на страната в рамките на Триото, съобщиха от Министерството за Българското председателство на Съвета на ЕС 2018. Първите дипломати на страните от ЕС и министър Павлова са се срещнали в Зала 6 на НДК днес, за да отчетат резултатите и постиженията по досиетата от програмата на Триото Естония – България – Австрия, държавите, които председателстваха Съвета на Европейския съюз през последните 18 месеца. Лиляна Павлова е представила добрите практики, научените уроци и напредъка, постигнат през шестте месеца, през които страната ни ръководи заседанията на Съвета на ЕС (1 януари – 30 юни 2018 г.). Показахме как можем да постигнем наистина силно сътрудничество и диалог на различни нива, бяхме прозрачни и отворени и това беше ключът към успеха, е казала Павлова пред посланиците. Заедно успяхме да изпратим силни послания, които избрахме и за девизи на нашите страни, започвайки от „Единство чрез баланс“, показахме как „Съединението прави силата“ и че всички заедно работим за „Европа, която защитава, е подчертала тя. Павлова е посочила, че през този период на предизвикателства и изпитания за Европа, страната ни е трябвало да защитава националните интереси и в същото време да бъде честен и балансиран посредник между различните позиции на държавите членки. Павлова е благодарила на посланиците и на служителите на дипломатическите представителства за сътрудничеството през целия период на работата на Тройката. Първите дипломати на Естония и Австрия също са представили резултатите от техните ротационни председателства, а заместник-посланикът на Румъния – приоритетите на неговата страна в навечерието на първото за неговата страна председателство, което започва на 1 януари 2019 година. В срещата са участвали и заместник-министрите за Българското председателство на Съвета на ЕС 2018 Моника Панайотова и Олег Петков, заместник-министърът на външните работи Емилия Кралева и експерти, представители на Министерския съвет и ръководителят на Представителството на Европейската комисия в България Огнян Златев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Посланиците от ЕС поздравиха Лиляна Павлова за отличната работа в Триото Естония – България – Австрия"}
{"url": "https://trud.bg/%d0%b8%d1%81%d0%ba%d0%b0%d1%82-%d1%86%d0%b5%d0%bd%d0%ba%d0%be-%d1%87%d0%be%d0%ba%d0%be%d0%b2-%d0%be%d0%b1%d1%80%d0%b0%d1%82%d0%bd%d0%be-%d0%b2-%d0%b0%d1%80%d0%b5%d1%81%d1%82%d0%b0-%d0%be%d0%b1%d0%b7/", "text": "Апелативната спецпрокуратура поиска от съда да върне обратно зад решетките бившия кмет на с. Галиче Ценко Чоков, който бе сниман в понеделник в столичен ресторант в кв. “Драгалевци”, вместо да е под “домашен арест”. От прокуратурата съобщиха, че са получили потвърждение от СДВР, че Чоков е бил в заведението във видимо отлично здраве. Бившият кмет е с мярка “домашен арест” от 26 септември, когато бе освободен заради заболяваане и предстоящи операции. Тогава той бе докаран в съда с линейка и в носилка, а експерти представиха заключение, че трябва да се лекува. Докато е под “домашен арест” той няма право да напуска адреса си, без да уведоми прокуратурата и да му бъде разрешено да излезе за конкретни ден и час като трябва да посочи и къде ще бъде. Чоков е получил такова разрешение от съда, но да посети стоматолог, обясни говорителят на главния прокурор Румяна Арнаудова.  Ценко Чоков беше осъден на 4 г. и половина затвор през месец май тази година за отвличане, побой и палеж. Делото срещу него е висящо пред Апелативния спецсъд. Междувременно Софийската районна прокуратура е започнала производство срещу експерт за това, че съзнателно е дал невярно заключение за здравословното състояние на Чоков. Арнаудова отказа да посочи името на вещото лице, но каза, че в предишни експертизи лекарят твърдял, че Чоков е толкова зле, че делото срещу него трябва да бъде спряно. За невярно заключение вещото лице може да получи от 1 до 5 г. затвор и лишаване от права.  ", "date": "2018.12.18", "title": " Искат Ценко Чоков обратно в ареста (обзор)\t\t\t"}
{"url": "https://trud.bg/%d1%87%d1%83%d0%b6%d0%b4%d0%b8%d1%82%d0%b5-%d0%b8%d0%bd%d0%b2%d0%b5%d1%81%d1%82%d0%b8%d1%86%d0%b8%d0%b8-%d0%bd%d0%b0%d0%bc%d0%b0%d0%bb%d1%8f%d1%85%d0%b0-%d1%81-21/", "text": "Най-много вложения в имоти идват от Русия Преките чужди инвестиции в страната от януари до октомври 2018 г. възлизат на 842,2 млн. евро, като намаляват с 228,7 млн. евро (21,4%) спрямо същия период на миналата година. Само за октомври нетните привлечени вложения в страната са 9,9 млн. евро, при 262,3 млн. за октомври 2017 г., обявиха от БНБ. Привлеченият дялов капитал (вноски на чуждестранни компании в капитала на български дружества и постъпления по сделки с имоти) е отрицателен и възлиза на минус 14,6 млн. евро за първите десет месеца на годината. Това означава, че чуждестранни компании продават бизнеса си в България. За същия период на миналата година привлеченият дялов капитал беше 155,8 млн. евро. Нетните постъпления от инвестиции на чуждестранни граждани и фирми в имоти са 6,2 млн. евро, при 16,8 млн. евро за периода януари-октомври 2017 г. По страни, най-голям дял в инвестициите в имоти имат Русия (3 млн. евро), Германия (0,8 млн. евро) и Украйна (0,7 млн. евро). Реинвестираната на печалба на компаниите с чуждестранно участие в капитала възлиза на 192,9 млн. евро, при 62,2 млн. евро година по-рано. А промяната в нетните задължения между български фирми и техните компаниите майки зад граница е 664 млн. евро, при 852,9 млн. евро за същия период на миналата година.  ", "date": "2018.12.18", "title": " Чуждите инвестиции намаляха с 21%\t\t\t"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d1%81%d1%82%d0%be%d0%b8%d1%87%d0%ba%d0%be%d0%b2-%d0%ba%d1%8a%d0%bc-%d1%84%d0%b5%d0%bd%d0%be%d0%b2%d0%b5-%d1%82%d1%80%d1%83%d0%b4%d0%b5%d1%82%d0%b5-%d1%81%d0%b5/", "text": "„Най-важното в живота е да имаш добро семейство, приятели, много да се трудиш и никога да не се предаваш.“ С тези думи великият Христо Стоичков откри последната среща с публиката от турнето за представянето на своята автобиография „Христо Стоичков. Историята“ във Варна. Въпреки студа стотици жители на града извиха дълга опашка пред елхата в Гранд Мол Варна, за да вземат автограф от Камата и да видят отблизо Златната топка, която той донесе за премиерата. Най-нетърпеливи бяха малките фенове от варненските детско-юношески футболни школи, които посрещнаха идола си с грейнали лица, докато възрастните бурно скандираха „Ицо! Ицо!“. „Щастлив съм. Радвам се, че има толкова голям интерес към книгата. Надявам се децата да я прочетат, за да видят как и докъде съм стигнал. Минал съм отвсякъде. На 9 години ме изгониха, на 20 и 23 години пак ме наказваха, но не се отказах. В трудните моменти успявам да превъзмогна всичко. Нека младите разберат, че трябва да уважават всички, които ги уважават, упорито да работят и да не се предават за стотинки и пред никого“, сподели Камата. „Горд съм, че се връщам във Варна, чийто почетен гражданин съм. Тук имам прекрасни приятели от големия футбол – Иван Колев, Милен Бакърджиев, Божил Колев“, добави Стоичков. Той уточни, че предстои представяне на автобиографията му в Лондон, Чикаго, Ню Йорк и Барселона. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Христо Стоичков към фенове: Трудете се и не се предавайте!\t\t\t"}
{"url": "https://trud.bg/%d0%bd%d0%b0%d1%82%d0%be-%d0%bd%d0%b5-%d0%b5-%d1%83%d1%81%d1%82%d0%b0%d0%bd%d0%be%d0%b2%d0%b8%d0%bb%d0%be-%d1%82%d0%be%d1%87%d0%bd%d0%b0-%d0%b4%d0%b0%d1%82%d0%b0-%d0%b7%d0%b0-%d0%b7%d0%b0%d0%b2%d1%8a/", "text": "НАТО не е установило точна дата за завършване на своите мисии в Афганистан и Косово, заяви във вторник генералният секретар на Алианса Йенс Столтенберг в интервю пред естонския вестник Postimees, цитиран от ТАСС. „Да се определя дата за излизане (от страна) винаги е много опасно“, заяви той. „Тъй като тези, които желаят нашето изтегляне, ще бъдат облекчени в своето чакане. Ако те знаят, че просто трябва да дочакат определен ден, те печелят“. „Затова ми е приятно, че съюзниците по НАТО решиха, че нашето присъствие в Афганистан и Косово зависи от условията там“, добави Столтенберг. „Няма да останем там повече, отколкото е нужно“. В случая на Афганистан той призова да „се сравни цената на пребиваването, с цената на изтеглянето“. „Ако се изтеглим, трябва да бъдем готови в Афганистан, където „Талибан“ отново ще се окаже на власт, отново да възникне платформа за международния тероризъм – за „Ал Кайда и „Ислямска държава“, заяви Столтенберг. „А в Косово ние трябва да останем, тъй като КФОР играят важна роля при обезпечаването на стабилността в този регион“, добави генералният-секретар на Алианса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " НАТО не е установило точна дата за завършване на мисиите си в Афганистан и Косово"}
{"url": "https://trud.bg/%d0%ba%d0%b0%d0%b7%d1%83%d1%81%d1%8a%d1%82-%d0%b1%d0%b5%d0%bb%d0%b0%d1%89%d0%b8%d1%86%d0%b0-%d1%81%d1%82%d0%b8%d0%b3%d0%bd%d0%b0-%d0%b4%d0%be-%d1%88%d0%b2%d0%b5%d0%b9%d1%86%d0%b0%d1%80%d1%81%d0%ba/", "text": "Председателят на Политически клуб „Екогласност” Емил Георгиев, кметът на село Марково Пламен Кабаков и Юлия Бочева, представител на жителите на Белащица, се срещнаха с посланика на Швейцария у нас г-жа Мюриел Берсе Коен. Повод за разговора е кариерата за инертни материали „Белащица“ в Пловдивско, отдадена на концесия на бългаския клон на швейцарския холдинг „Холсим“. В края на ноември десети жители на околните села излязоха на протест пред швейцарското посолство, тъй като смятат, че работата в находището разрушава природата и застрашава здравето им. Пред „Труд“ Емил Георгиев разказа как е минал разговорът: „Запознахме г-жа Мюриел Берсе Коен със ситуацията и всички изминати стъпки досега. Общата дискусия беше за решаването на проблема и тя се ангажира да говори пак с фирмата. Вече е имало един разговор между нея и компанията. По време на него е била обсъдена необходимостта за спазване на законите у нас. Г-жа Коен ни обясни, че е получила позитивни сигнали за подобряване на ситуацията през 2019 година. Ние й казахме ясно и категорично, че у нас кариерите понякога са специфични предизвикателства за неспазване на закона и се създават предпоставки за поражения върху природата. Казахме, че не сме срещу бизнеса като цяло, защото той е част от решенията за опазване на околната среда. Но за кариерата „Белащица“ имаме достатъчно основания да смятаме, че там „Холсим“ разрушава природата. Бяхме категорични, че както в Швейцария, фирмите на Конфедерацията трябва да бъдат дисциплинирани и тук. Поканихме посланичката в района на Белащица, където ще я заведем в един от манастирите до кариерата – от взривовете стените му са започнали да се напукват“.", "date": "2018.12.18", "title": " Казусът „Белащица“ стигна до швейцарския посланик\t\t\t"}
{"url": "https://trud.bg/%d0%b7%d0%b0%d1%89%d0%be-%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d1%81%d0%b5-%d1%80%d0%b0%d0%b7%d0%b1%d1%8a%d1%80%d0%b7%d0%b0-%d0%b7%d0%b0-%d0%bd%d0%be%d0%b2-%d0%b8%d0%b7%d1%82%d1%80/", "text": "Радиомълчанието за избора на изтребител, доколкото го имаше, рязко бе прекратено. Политиците се разприказваха с уговорката, че не се месят на комисиите и експертите. Но пък нещата се поизясняват. Хоризонтът започна да са развиделява. От това приказване произтичат няколко размисли. На първо място сделката става все по-близка. (Макар че има и друга хипотеза, но за нея по-късно.) Две от офертите са подобрени, както съобщават различни източници. За шведската има по-голяма конкретизация. Последното обещание е да получим за 1,8 млрд. лв. не осем, а десет изтребителя Gripen. Което си е добре. Промени има и в предложението на САЩ за F-16, но засега не се знаят подробности. Явно, конкуренцията си казва своето, от което само ще спечелим. Може пък законите на пазарната икономика да си кажат думата. Тук трябва да отдадем нужното и на политико-военната група, чиято задача бе да работи, именно, за подобряване на първоначалните оферти. Има и друг, не по-слаб аргумент, за скорошно очакване на сделката. Дал съм много кратки срокове, казва премиерът Бойко Борисов, защото това протакане – година, две, три, почва да изнервя всички. Заделили сме, подчертава той, парите и искаме, колкото се може по-бързо, комисията да даде заключенията и да напазаруваме за нашата авиация, това, което е необходимо. Остава да видим от къде ще пазаруваме. Някои коментатори съзряха в последните изявления на премиера предопределяне на избора. А и политическите совалки напоследък у нас и зад океана създават определени впечатления. Бойко Борисов беше захапан от медиите за думите си, че от разговори с пилоти е разбрал, че изтребителят F-16 Block 70 е значително по-добър самолет от всички останали, които ни се предлагат. „От старите Eurofighter, от Gripen-ите или от другите самолети.“ Беше упрекнат, че е взел страна. Като че ли подобни коментари нямат значение, като имаме предвид, че в края на краищата премиерът ще прати договора за покупката за гласуване в парламента. По-скоро на други мисли навяват неговите думи. Той иска за авиацията ни най-добрия самолет, защото, както сам отбелязва, ситуацията в района се усложнява. „До вчера беше само да си охраняваме небето. Трябва ни боен самолет, който да влиза във военни действия и да надделява. Към този момент мисля, че и съседите са се съсредоточили и имат такива самолети.“ Едва ли обаче с осем самолета, ще влезем във военни действия. Очевидно е, че тези пилоти, за които говори премиерът, трябва да му направят един тактически разчет с колко машини авиацията ни може до влезе във военни действия и, разбира се, да побеждава. Тогава със сигурност ще трябва нов, много по-сериозен инвестиционен проект. Дали по Коледа стават чудеса, тепърва ще разберем. Скептиците, обаче не са малко. Все още правителството не е достатъчно убедително. Версията за тупане на топката продължава да е актуална. И тя наистина изнервя, както е разбрал и премиерът. Очевидно, има политически момент. И той не е само външен. Роля има и нестабилността на управляващата коалиция. Ако резервният вариант за пълен мандат е управление заедно с ПП „Воля“, т.нар. пазаруване на самолетите, а и не само на тях, трябва да стартира, колкото се може по-скоро. Известна е позицията на хората на Марешки. Те не са против повече пари за армията, но след като се изчистят всички други проблеми у нас. Ако се стигне до подобна ситуация, това ще бъде четвъртият политически препъникамък за превъоръжаването на бойната ни авиация през последните 6-7 години. Първите два бяха предсрочно падане на правителствата, а третият – политическа ревизия на взето вече решение от кабинета. Има и друга логика на забавянето. Това е конкуренцията на лобитата. Все пак става дума както за много пари, така и за политическо влияние десетки години напред. Победителят в тази конкуренция си гарантира дългосрочна подкрепа. Но това са размислите на скептиците. Те ще спрат в момента, когато кацнат първите изтребители на българско летище. Независимо дали ще долетят от другата страна на океана или от Северна Европа. А защо не и от Южна. Италианците си мълчат, но офертата им за употребяван Eurofighter, известен като европейски проект, продължава да стои на масата. Има такава българска поговорка „Двама се карат, третият печели“. Темата за сроковете също е обект на размисъл. Премиерът иска решаване на въпроса до края на годината. Дали влиза в противоречие с прогнозите на министъра, за когото подписването на договора е далеч или на началника на отбраната, който чака документа черно на бяло до средата на годината? Склонен съм да мисля, че противоречие няма. Желанието на Бойко Борисов е колкото се може по-скоро да му кажат избора на комисията за изтребителя. От там нататък, както е по процедура, той се включва в процеса и би могъл да ускори неговото завършване. Има още един интересен въпрос. Защо подобно политическо приказване няма за другите два основни проекта за превъоръжаване на армията – бойните машини на пехотата и патрулните кораби на флота? Но това е обяснимо. Те не попадат в сферата на стратегическото партньорство. Или ако попадат, значимостта им не е толкова голяма, за да си заслужава полагането на толкова усилия.   Историята дава своя отговор „Казвам ви го като историк – в историята на всяка една държава, винаги е било важно от къде ще купиш едно оръжие, дали ще купиш оръдия от Франция или Германия, от къде ще вземеш заема, срещу какви лихви и каква политическа ориентация ще имаш. И сега е така. Във взимането на решение за закупуване на оръжие, винаги е имало и политическа съобразност“, обяснява министър Каракачанов.            ", "date": "2018.12.18", "title": " Защо премиерът се разбърза за нов изтребител?\t\t\t"}
{"url": "https://trud.bg/%d0%b7%d0%b0%d0%bc-%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%b4%d0%b6%d0%be%d0%bd-%d1%81%d1%8a%d0%bb%d0%b8%d0%b2%d0%b0%d0%bd/", "text": "„САЩ стои до Македония, тук съм, за да изразя цялостната подкрепа от името на САЩ за прилагането на Договора от Преспа“, заяви заместник-държавният секретар Джон Съливан след срещата си с македонския премиер Зоран Заев в Скопие, съобщи македонският „Фокус“. „Считаме Македония за лидер в региона заради нейното желание за мир и сътрудничество. Искам да похваля премиера Зоран Заев и министъра Никола Димитров, както и смелото лидерство на онези депутати в парламента, които през октомври направиха нужното, за да осигурят по-светло бъдеще за Македония. Вашите гласове поставиха вашата страна на пътя към по-сигурно и богато бъдеще. Подтикваме още депутати да оставят настрана партийните интереси и да останат фокусирани върху общата стратегия. Няма алтернатива, надеждите ви са на една ръка разстояние“, заяви дипломатът. В отговор на въпрос на журналист за руското влияние в региона, заместник-държавния секретар на САЩ заяви, че Москва иска да подкопае Договора между Македония и Гърция и че тя ще направи всичко по силите си да попречи на членството на Скопие в НАТО. „Горд съм, че стоя тук от името на САЩ, за да дам подкрепа за онова, което правителството и гражданите на Република Македония искат – а това е влизане в ЕС и НАТО. Не сме тук да подпалваме нещо, а да подкрепим легитимните решения и храброто лидерство на премиерите на двете страни. Не е тайна, че Русия се противопоставя на Преспанския договор и никой няма съмнение, че тя ще направи всичко по силите си в собствен интерес и срещу интереса на Македония, за да подкопае процеса на прилагане на Преспанската спогодба. САЩ стои до Македония и не ни изненадва руското влияние на пътя, който Македония е избрала. Това сме го виждали и в други страни от ЕС, а и при тяхната намеса в изборите в САЩ през 2016 година. САЩ има намерение да помогне на другите правителства в разкриването на всички активности, които Русия е предприела, за да подкопае легитимните и демократични процеси в държавите“, посочи Съливан. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.18", "title": " Зам.-държавният секретар Джон Съливан: САЩ стои до Македония, Русия иска да подкопае Преспанския договор"}
{"url": "https://trud.bg/%d1%83%d1%87%d0%b8%d1%82%d0%b5%d0%bb%d0%ba%d0%b0-%d0%be%d1%82-%d1%86%d0%b0%d1%80%d0%b5%d0%b2%d0%be-%d0%bc%d0%b0%d0%b9%d1%81%d1%82%d0%be%d1%80%d0%b8-%d0%b5%d0%bb%d1%85%d0%b8-%d1%81-%d0%ba%d0%bb%d0%be/", "text": "Учителка от Царево майстори елхи с клонки, изхвърлени от морето. Тя старателно ги събира по брега и месец преди Коледа, започва да майстори истински произведения на изкуството. „Морето изхвърля много безполезни, но и много интересни неща. В дворовете на хората, живеещи по крайбрежието например има много интересни дървета, които те са събрали и сложили за декорация. Винаги съм им обръщала внимание и те много са ме впечатлявали“, разказа пред „Труд“ Деси Стоянова. Тя е родом от Царево, семейна е, с двама сина. Учителка е в забавачката „Ален мак“. Идеята й да майстори елхи, се появила спонтанно. Преди няколко година разглеждала сайтове и решила да направи сама украса за Коледа. Тази година, за Никулден, участвала в Коледния базар на града с уникалните си елхички и съгражданите и ахнали. Деси Стоянова разказва, че никога не прави едно и също нещо. За тази Коледа е изработила два вида елхи. Едните са стилизирани дръвчета под формата на триъгълник, които са пълни с шишарки и топки. Другите са от кръстосани клонки. „Работя с естествени материали- с плат, канап, лиана.. Украсявам с играчки от плат. На морския бряг можете да откриете невероятни неща. Това дърво, което е изваяно от морската вода не може да се намери никъде другаде. Морето е придало мекота и нежна форма. Кората е свалена по естествен начин“, обяснява тя. „Тази година ми се наложи да използвам циркуляр и бургия. Слава Богу, мъжът ми има необходимия набор от инструменти“, разкрива майсторката на уникалните елхички и добавя, че в забавачката учи децата също да майсторят интересни предмети и да бъдат творци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Учителка от Царево майстори елхи с клонки от морето"}
{"url": "https://trud.bg/%d0%bf%d0%b0%d1%80%d1%82%d0%b8%d0%b9%d0%bd%d0%b8%d1%82%d0%b5-%d0%ba%d1%8a%d1%80%d0%bf%d0%b5%d0%b6%d0%b8-%d0%b2-%d0%b8%d0%b7%d0%b1%d0%be%d1%80%d0%bd%d0%b8%d1%8f-%d0%ba%d0%be%d0%b4%d0%b5%d0%ba%d1%81/", "text": "Гласуването по интернет не се прилага никъде по света, освен в Естония Този път управляващите се сетиха за Изборния кодекс не в дванайсет без пет, а в дванайсет без четвърт. Това определено е напредък в контекста на добрите изборни практики и на системните препоръки на Венецианската комисия, които се застъпват за стабилност на изборното законодателство и срещу промени в последните шест месеца преди изборния ден. У нас обаче има един тежък порок: партиите в парламента нагаждат изборните правила според своя интерес, а не за да улесняват избирателите да дадат своя вот. Не че в други държави партиите са „света вода ненапита“. Американското моделиране на границите на избирателните райони, за да се осигури предимство на една партия, отдавна е нарицателно в конституционната теория и се прилага и до днес. Това е т. нар. „джеримандеринг“ по името на „изобретателя“ на тази легална изборна манипулация – губернаторът Елбридж Джери. През 1812 г. той подписва указ, с който променя границите на избирателните райони в щата Масачусетс, така че да облагодетелства своята партия – Демократично-Републиканската, която е предтеча на днешната партия на Хилъри Клинтън и Обама. Един от новите избирателни райони бил толкова причудлив като очертания, че мнозина тогава го оприличили на саламандър. И така от фамилното име на губернатора и това митично създание бил изкован терминът „джеримандеринг“. У нас избирателните райони са стабилна величина, но пък партиите си имат други мурафети как да надлъжат противника, а често и самите граждани. В предлаганите понастоящем промени в Изборния кодекс пак прозират подобни партийни щения. Най-вече с поправката, която премахва номерата на участващите в изборите партии и коалиции от бюлетината. Едно време гласувахме с цветни бюлетини в основните цветове, които се държаха от основните партии, а на всички останали се даваха бели бюлетини с една до три цветни ленти в различни комбинации. В тъмната стаичка имаше отделни бюлетини за всеки участник в изборите – примерно сто участника, сто бюлетини. Естествено, всичко това облагодетелстваше партиите с цветни бюлетини – синя, червена, оранжева, зелена. Техните бюлетини се открояваха ясно сред многобройните купчинки бюлетини, докато другите партии се чудеха как да рекламират своите цветни ленти, за да ги запомнят избирателите. Затова беше голяма крачка напред въвеждането на интегрална бюлетина, в която партиите и коалициите са обозначени с поредни номера, определени по жребий. Номерата улесняват партийната агитация, но по-важното е, че улесняват избирателите. Това е особено важно за хората, които поради възраст, неграмотност или друга причина по-трудно се ориентират. Смисълът на изборното законодателство е да създава улеснения за гласуването и информирания избор на избирателите, а не да ги затруднява. Чуват се гласове: „ама, трябва поне да може да чете, за да му се позволява да гласува“. Откъде накъде?! Образователните цензове са феодална порядка. Съвременната демокрация се основава на равното избирателно право. Няма друго място в социалния живот, освен пред избирателните урни, където абсолютно всички пълнолетни хора са равни – богати и бедни, гении и неграмотни, здрави и хроми, красиви и грозни. Това е магията на демокрацията. Днес някой иска „поне основно образование“ за гласуване. Защо утре някой да не поиска „поне“ висше хуманитарно с общ успех от следването не по-малко от „добър 4“? Логиката е същата. Самонадеяното самочувствие, с което едни хора се имат за нещо повече от други, и следователно могат „по-умно“ да решават кой да управлява, е елитаристки подход, който е далеч от демокрацията. Каква е връзката на всичко това с премахването на номерата от бюлетините? Много просто, това е скрит образователен ценз. Който може да чете, ще си намери партията в интегралната бюлетина. За онези, които не могат, явно ще важи приказката „кьорав карти не играе“. Вместо избирателите да бъдат улеснявани, се въвеждат бариери. Понеже всичко ни е цъфнало и вързало, а избирателната активност е толкова непоносимо висока, та е добре да я намалим. Мотивите на авторите на това предложение, разбира се, са съвсем благородни – да се попречи на търговците на гласове, които сега ползват номерата като парола за напазаруваните гласоподаватели. Но това не може да е мотив, щом води до ограничаване на правата на голяма част от хората, които добросъвестно гласуват без да продават гласа си. Това, че някой свири фалшиво, не означава, че трябва да се забрани музиката. Вторият проблем, който се коментира около предлаганите поправки в Изборния кодекс, е свързан с митичните теми за машинното и с дистанционното гласуване по електронен път. Тук и управляващите, и Централната избирателна комисия, са основателно много предпазливи. Защото отговорността е огромна. Става дума за най-важния държавен и обществен акт – изборите, а не за някаква партийна томбола. Машинното гласуване трябва да бъде въвеждано поетапно, както се предлага. И то задължително без изборните машини да са свързани в онлайн мрежа. Оставете какво говори тази или онази заинтересована компютърна фирма или неин софтуерен разработчик. Връзването на машините за гласуване в мрежа е крайно несигурно. Особено в български условия. Митът за българския компютърен гений, дето бил покорил света, е симпатичен и гъделичка самочувствието, но е далеч от практиката. А тя е видна с търговския регистър, с хакнатите сайтове на ключови институции и дори с калпавите банкови системи, които вечно „висват“, „крашват“ и образуват нерви на банковите служители и техните клиенти. Всеки е чувал в някоя банка – „системата блокира, елате по-късно или утре“. Но въвеждането на машини за гласуване, които просто заместват физическата урна и хартиените бюлетини, без да са свързани в мрежа, е нещо добро. Целият въпрос е да не се поддаваме на прибързаните амбиции на разни фирми производителки на подобни машини, които естествено преследват своя бизнес интерес от многомилионна държавна поръчка и после още милиони за текуща поддръжка. Трябва да сме сигурни, че държавата ще закупи подходяща и надеждна техника, която има свои аналози в практиката на други държави, а не нещо пригодено, което после вечно ще се доизкусурява като ремонта по „Графа“ в София. Не стои така обаче въпросът с дистанционното електронно гласуване, което е известно в популярния език и като „гласуване по интернет“. Вече никъде по света, извън една Естония, то не се прилага. Преди време Мичиганският университет, а и други академични институции в САЩ, проведоха мащабни научни изследвания, които идентифицираха множество възможности за пробив и манипулиране на прословутата естонска система. В САЩ не се прилага електронно дистанционно гласуване. Хайде, ние да не се правим на по-добри от американците в компютърните технологии за гласуване. Същинският проблем е „как“ да се гарантира тайната на гласуването и да не се допуска контролиран вот. Тайната на вота при електронно гласуване не е въпрос само на сигурност, а на гарантиране, че държавата в лицето на изборната администрация или която и да е друга администрация, която оперира със системата за електронно гласуване, няма да знае кой гражданин как гласува, тоест няма да интервенира в тайната на вота. В този смисъл са неуместни примерите с високата степен на сигурност при банковите разплащания онлайн и при електронното правителство, които често се дават в подкрепа на идеята за електронно дистанционно гласоподаване. Това е така, защото и при банковите операции, и при електронното правителство, банката, съответно държавният орган знаят кой е гражданинът, който извършва съответната банкова операция или търси административна услуга. И освен това, знаят какво точно е неговото волеизявление. Никакви „блокчейн“ технологии на този етап не могат убедително да преодолеят този проблем. Достатъчно е да прегледаме хрониките на мащабните обири на криптовалути от уж перфектните блокчейн-системи. Най-важното обаче е, че въпросът за дистанционното електронно гласуване не опира до софтуер и технически капацитет. Това е изцяло политически въпрос: съгласни ли сме да извадим от човешкия контрол най-сакралния момент в демократичното общество – гласоподаването, и да го поверим на технологии, софтуерни програми и изкуствен интелект? Отговорът на този въпрос изисква не само технически решения, а и сериозно обществено осъзнаване на рисковете.    ", "date": "2018.12.18", "title": " Партийните кърпежи в Изборния кодекс\t\t\t"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b5%d0%bd%d0%b8%d0%b5-%d0%bd%d0%b0-%d0%b7%d0%b0%d0%bf%d0%bb%d0%b0%d1%82%d0%b0%d1%82%d0%b0-%d0%b7%d0%b0-%d0%b2%d1%81%d0%b8%d1%87%d0%ba%d0%b8-%d1%80%d0%b0%d0%b1/", "text": "Здравейте! Ще работя по време на коледните и новогодишни празници. В тази връзка искам да попитам дали имам право на по-висока заплата за времето на работа в празничните дни? Т. Господинов, гр. София Отговор: За работата и службата на тези работници и служители, за които и официалният празник е ден за работа и служба, е предвидено увеличено заплащане на труда им. То е уредено в чл. 262, чл. 263 и чл. 264 от Кодекса на труда. Работата по време на официални празнични дни често е съпроводена и с полагане на извънреден труд, за който законът е предвидил увеличено възмездяване. Когато служителят работи над установеното за него работно време в работен ден, работодателят му дължи възнаграждение с 50% увеличение за всеки час извънреден труд. Ако работата е в почивни дни, то увеличението е със 75%. За извънреден труд в официален празник работодателят трябва да плати увеличение от 100%. Работа в ден, който е обявен за официален празник, се плаща двойно. Двойна заплата би се дължала, когато служителят по график трябва да работи в празничния ден. Ако обаче не е включен в графика и работодателят го извика на работа, законът изисква да му бъде платена четворна надница. Това е така, тъй като 100% увеличение за извънреден труд се изчислява върху нормалната надница за работа в официален празник, която, както казахме, е удвоената дневна заплата. Двете основания (увеличено заплащане за извънреден труд и увеличено заплащане за работа по време на официален празник) са различни и те се кумулират. Всяко от тях има самостоятелно правно значение. За всяко от тях работникът или служителят следва да бъде удвоено възнаграден. Двукратно удвоеното трудово възнаграждение се изплаща, когато положеният труд е едновременно извънреден, защото е положен извън установеното за него работно време и втори път – пак удвоено (100% увеличение), защото трудът е положен в ден на официален празник съгласно чл. 264 КТ. Двукратното увеличение в тези случаи е право пропорционално на двукратно удвоените усилия, неудобства, лишения и напрежение, които понася работникът или служителят, който полага извънредния труд в дните на официални празници. А това прави четирикратен размер на дневното трудово възнаграждение. Ако работодателят е въвел сумирано изчисляване на работното време, правилото е същото: за работа през дните на официалните празници, независимо дали представлява извънреден труд или не, на работника или служителя се заплаща според уговореното, но не по-малко от удвоения размер на трудовото му възнаграждение. А положеният извънреден труд (работа над законоустановеното работно време) при сумирано изчисляване на работното време се заплаща с увеличение от 50% (чл. 262, ал. 1, т. 4). Д-р Тодор Капитанов, юрист, национален секретар на КНСБ, консултант и специалист по публични лекции в областта на трудовите и социални въпроси, комуникациите и публичния сектор АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Увеличение на заплатата за всички, работещи по празници"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%bd%d0%b0-%d0%b8%d1%80%d0%b0%d0%bd-%d0%bf%d1%80%d0%b8%d1%81%d1%82%d0%b8%d0%b3%d0%b0-%d0%bd%d0%b0-%d0%b4%d0%b2%d1%83%d0%b4%d0%bd/", "text": "Президентът на Иран Хасан Рухани пристига утре на официално посещение в Турция по покана на турския си колега Реджеп Тайип Ердоган. Визитата е двудневна, като Рухани ще присъства и на заседанието на Петото съвещание на Висшия съвет за стратегически връзки между Турция и Иран, съобщи DHA. Очаква се да бъдат подписани подготвените важни спогодби между двете страни в областта на икономиката, културата и политиката. В икономическата област целта е двустранният стокообмен да достигне 30 млрд. долара годишно.", "date": "2018.12.18", "title": " Президентът на Иран пристига на двудневно посещение в Турция"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d0%bc%d1%8a%d0%b6-%d0%b4%d0%b0-%d0%b3%d0%bb%d0%b5%d0%b4%d0%b0-12-%d0%bf%d1%8a%d1%82%d0%b8-%d0%b1%d0%b0%d0%bc%d0%b1%d0%b8-%d0%b7%d0%b0/", "text": "Съдия в Мисури осъди мъж да гледа анимационния филм „Бамби”, докато излежава едногодишната си присъда за бракониерство. 29-годишният Дейвид Бери трябва да гледа поне веднъж месечно популярната анимирана лента на „Дисни” от 1942 г. То разказва за сърничката Бамби, чиято майка е убита от бракониери. Бери, баща му и брат му били заловени през август след дълго разследване, което обхващаше Мисури, Небраска, Канзас и дори Канада. Само в Мисури прокуратурата е повдигнала над 230 обвинения в незаконен лов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Осъдиха мъж да гледа 12 пъти „Бамби” заради бракониерство"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f-%d0%b8-%d1%87%d0%b0%d1%81%d1%82%d0%bd%d0%b8-%d0%be%d1%85%d1%80%d0%b0%d0%bd%d0%b8%d1%82%d0%b5%d0%bb%d0%b8-%d1%89%d0%b5-%d1%81%d0%b5-%d0%b3%d1%80%d0%b8%d0%b6/", "text": "Среща с представителите на фирмите, извършващи частна охранителна дейност на територията на областта, се проведе във вторник в Областната дирекция на МВР във Велико Търново. Целта на традиционната среща бе обмен на информация за обезпечаване на сигурността и обществения ред, по време и след празниците. Специално внимание бе обърнато на плана за взаимодействие с Областната дирекция, както и на телефоните за връзка със съответните дежурни части. Полицай № 1 на Велико Търново ст. комисар Димитър Машов апелира частните охранители да заострят вниманието на служителите си към местата с масово струпване на хора; лица с агресивно и неадекватно поведение, лица с обемисти багажи и оставени без надзор вещи. Той препоръча да се обърне внимание и на търговците, с оглед своевременно транспортиране на парични суми и недопускане съхранението им в търговските обекти, както и на служителите, които осъществяват охраната по транспортиране на ценни пратки и товари. В края на срещата ст. комисар Машов благодари на всички представители на частни охранителни фирми за доброто взаимодействие през изминалата година и им пожела весели и спокойни празници.", "date": "2018.12.18", "title": " Полиция и частни охранители ще се грижат за реда по празниците в Търновско\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%b1%d0%be%d1%80%d0%b8%d1%81%d0%be%d0%b2-%d0%bf%d1%80%d0%be%d0%b2/", "text": "Министър-председателят Бойко Борисов проведе телефонен разговор с държавния секретар на САЩ Майк Помпео по искане на американския държавник, съобщиха от правителствената информационна служба. Темите, които двамата обсъдиха, бяха сътрудничество в областта на сигурността и отбраната, както и изминалите успешни военни учения. Дискутирани бяха още енергийната сигурност, диверсификацията и европейския газоразпределителен център „Балкан“. Акцент бе поставен също върху инвестициите и двустранните отношения. В разговора Бойко Борисов и Майк Помпео препотвърдиха високата и резултатна визита на заместник-държавния секретар на САЩ Джон Съливан, който бе на двудневно посещение у нас миналата седмица. Българският министър-председател посочи пред американския държавен секретар, че по голяма част от обсъдените с Джон Съливан теми вече има решения. Премиерът Бойко Борисов и държавният секретар на САЩ Майк Помпео подчертаха ангажимента си геостратегическото партньорство между България и САЩ да се засили и да се развива с още по-бързи темпове. Министър-председателят Борисов отново увери, че България стриктно изпълнява ангажиментите си към НАТО и препотвърди повишаването на разходите за отбрана на 2% от БВП до 2024 г., както и за отделяне на повече инвестиции във въоръжение и оборудване. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com                                                ", "date": "2018.12.18", "title": " Министър-председателят Борисов проведе телефонен разговор с държавния секретар на САЩ Майк Помпео\t\t\t"}
{"url": "https://trud.bg/%d1%82%d0%be%d0%bf%d0%bb%d0%be%d1%84%d0%b8%d0%ba%d0%b0%d1%86%d0%b8%d1%8f-%d1%81%d0%be%d1%84%d0%b8%d1%8f-%d0%b4%d0%b0%d0%b2%d0%b0-%d1%81%d0%bc%d0%b0%d1%80%d1%82%d1%84%d0%be%d0%bd%d0%b8-%d0%b2/", "text": "В навечерието на коледните и новогодишни празници „Топлофикация София” ЕАД стартира традиционната инициатива „Коледна игра“, с която иска да благодари на лоялните си клиенти. Началото на третата поред коледната игра е дадено на 17 декември 2018 г. и в нея имат право да участват всички битови и небитови абонати на „Топлофикация София“ ЕАД, съобщиха от пресцентъра на дружеството. Условието за участие е до 15 февруари 2019 година клиентите да заплатят всички свои сметки за топлинна енергия и дялово разпределение към дружеството за 2018 г. и към тази дата да нямат просрочени задължения. Изпълнилите това условие участват в разпределението на общо 8 награди – смартфони Huawei P9 lite (2017 г.). Печелившите ще бъдат изтеглени в присъствието на нотариус на 20 февруари 2018 година, а с победителите ще се свържем лично за уточняване на начина за получаване на наградата им. За повече информация, прочетете   на играта на “Топлофикация София” ЕАД или на  , в Клиентските центрове на дружеството и на телефон 0700 11 111.", "date": "2018.12.18", "title": " „Топлофикация София“ дава смартфони в коледна игра за лоялните клиенти"}
{"url": "https://trud.bg/%d0%ba%d0%be%d1%80%d0%bd%d0%b5%d0%bb%d0%b8%d1%8f-%d0%bd%d0%b8%d0%bd%d0%be%d0%b2%d0%b0-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%b4-2/", "text": "Призовавам Борисов както не е искал да се приватизира „Булгартрансгаз“, така да спре и концесията на Летище София, заяви лидерът на БСП Корнелия Нинова по време на пресконференция в централата на партията. „Нашата позиция е ясна – ние сме против приватизацията на стратегически за страната обекти, включително и този“, каза още Нинова. „Отправям към Борисов призиви, така както е решил да не се приватизира „Булгартрансгаз“, го призоваваме да последва нашата програма или нашите предложения всички стратегически за националната сигурност обекти да бъдат забранени за приватизации, включително за концесии. Щом така е загрижен, да спре веднага концесията на Летище София, каза Нинова. Тя призова управляващите да помислят върху предложенията на БСП да не се дават на концесия плажовете, жп инфраструктурата. Лидерът на БСП заяви, че техен евродепутат ще зададе въпроса на еврокомисаря по енергетика дали ЕК е поставяла на българското правителство условие за приватизация на „Булгартрансгаз“. „От ЕК ние такова нещо не сме чували официално и публично да я заявено. Първо искаме да изясним това. Искала ли е Европа от нас да си приватизираме мрежата“, каза още Нинова. Нямаме доверие в решенията на КЕВР – да дойдат на изслушване в Комисия по енергетика и да обяснят чии интереси обслужват, коментира лидерът на БСП. „На Изпълнително бюро обсъдихме някои важни въпроси и бихме искали да изразим пред вас позиции. Един от най-важните да не кажа и най-важната за нас са растящите цени на ток, парно, газ, вода, а оттам на цените на всички стоки и услуги. Нямаме грам доверие в решенията на КЕВР. Ще ви дам само един пример защо – 25 септември 2018 г. Иван Иванов: „Повишаването на цената за битови и бизнес потребители ще бъде с не повече от 8 %, а не с 14 %“, цитира Нинова и обясни, че три дни по-късно цената е поскъпнала с 14 %.  Тя изтъкна, че в КЕВР 10-15 души комисари, сътрудници, помощници, затворени на тъмно решават съдбата на милиони, без да отчитат обективните обстоятелства при вземането на решения. „Имаме следните въпроси. Когато отчитате направени инвестиции, подадени от ВиК дружества – проверявате ли ги на място или просто гледате документи и отчитате по документи. Смятаме, че подадените по документи инвестиции не отговарят на реалността“, каза още Нинова. По думите ѝ уж направените инвестиции във водопреносната мрежа не са довели нито до подобряване на нейното състояние, нито на качеството на услугата, нито на качеството на водата. „Имаме въпроси към комисарите и сътрудниците, които вземат решения по тези въпроси, които смятаме да зададем в четвъртък на извънредно изслушване, което внесохме в парламента на Комисията по енергетика, на която сме поканили представители на средния и малкия бизнес, на потребителски организации. Каним ви и вас. Смятаме, че е необходима една открита и прозрачна процедура. Да дойдат и да обяснят на какво основание вземат тези решения, независим орган ли е КЕВР или има някакви зависимости от монополисти. Уважаеми управляващи и „независим“ КЕВР, с тези решения убивате българската икономика, българското производство, фалирате малък и среден бизнес. По-лошото е, че изправяте пред невъзможност българи да използват елементарни услуги. Вие представяте ли си в 21 век хората се отказват от услуга топла вода, защото не могат да си я платят. „Крайно време е да дойдат и да обясняват какво правят, чии интереси обслужват? Имат ли зависимости? Със сигурност тези зависимости не са от народа, който ги е изпратил там, подозираме за други“, каза още Нинова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.18", "title": " Корнелия Нинова: Призовавам Борисов да спре концесията на Летище София"}
{"url": "https://trud.bg/%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d0%be%d0%b3%d1%80%d0%b0%d0%b1%d0%b8%d0%bb-%d1%88%d0%be%d1%82%d0%bb%d0%b0%d0%bd%d0%b4/", "text": "По внесен обвинителен акт на Окръжна прокуратура – Бургас, съдът наложи наказание от 5 години и 6 месеца „лишаване от свобода“ на Ангел Г., подсъдим за извършване на грабеж при условията на опасен рецидив През август това лято, в Слънчев бряг, на пясъчните дюни край река Ханджийска, той противозаконно отнел чужди движими вещи (златни синджири и висулки на обща стойност 1470 лв.) от владението на шотландец. Нашенецът заплашил чужденеца и издърпал рязко с ръка от врата на пострадалия синджирите. Деянието е извършено при условията на опасен рецидив, казаха от прокуратурата. Присъдата на Окръжен съд – Бургас е постановена по реда на съкратеното следствие. Наказанието трябва да бъде изтърпяно при първоначален „строг“ режим в затвор. Присъдата на Окръжен съд – Бургас подлежи на обжалване пред Апелативния съд в града.", "date": "2018.12.18", "title": " Затвор за рецидивист, ограбил шотландец на плажа"}
{"url": "https://trud.bg/%d1%80%d1%83%d0%bc%d1%8f%d0%bd%d0%b0-%d0%b0%d1%80%d0%bd%d0%b0%d1%83%d0%b4%d0%be%d0%b2%d0%b0-%d1%86%d0%b5%d0%bd%d0%ba%d0%be-%d1%87%d0%be%d0%ba%d0%be%d0%b2-%d0%b5-%d0%b8%d0%bc%d0%b0%d0%bb-%d1%80%d0%b0/", "text": "Вчера Ценко Чоков е имал разрешение да се отклони от мярката „домашен арест“, но за да посети стоматолог. Това каза на брифинг говорителят на главния прокурор Румяна Арнаудова. „Днес Апелативната специализирана прокуратура поиска от Апелативния специализиран наказателен съд   на Ценко Чоков. На 10 май беше произнесена първата присъда срещу това лице, което получи 4 години и 6 месеца лишаване от свобода за общо три престъпления – причиняване на средна телесна повреда, отвличане и палежи. Първоначално съдът потвърди мярката за неотклонение „задържане под страна“ и тя беше в сила до 26 септември“, припомни Арнаудова. Тя посочи, че след това заради влошено здравословно състояние Чоков е пуснат под домашен арест. „Вчера беше разпространена информация, че около 19.30 ч. Ценко Чоков се е намирал в столично заведение. Тази информация беше потвърдена и с докладна записка от СДВР. Според сигнала лицето е установено в заведение в кв. „Драгалевци“ във видимо отлично здравословно състояние. Това, което можем да кажем към този момент, е, че след като извършихме проверка, установихме, че Апелативният специализиран съд за вчерашния ден е дал разрешение на Ценко Чоков да се отклони от мярката за неотклонение „домашен арест“, за да посети стоматолог. А със сигурност заведението, в което е установено лицето, не е стоматологичен кабинет“, заяви Арнаудова. Тя обясни, че е налице неизпълнение на мярка за неотклонение, което е основание за прокуратурата да поиска от съда промяна на мярката за неотклонение в по-тежка. Ще бъде направена проверка и на предходните медицински експертизи на Ценко Чоков, обяви Арнаудова.  „Столичните полицаи, които лично са установили Ценко Чоков в заведение вчера, са установили и неговото здравословно състояние – той не се придвижва с инвалидна количка или с болнична носилка, употребявал е напитки и се е хранил в заведение в отлично здравословно състояние. Тоест, категорични доказателства за това, че лицето се отклонява умишлено от взета мярка за неотклонение са събрани и ние ще настояваме съдът да я измени в най-тежката такава. Очевидно пречката, която е съществувала преди това – влошено здравословно състояние, отсъства и той се чувства достатъчно добре, за да изтърпи най-тежката мярка за неотклонение“, обясни Арнаудова. Тя посочи, че Апелативният специализиран съд, когато е изменил мярката в „домашен арест“, е установил, че Ценко Чоков страда от захарен диабет, диабетна полиневропатия, дискова болест, язви на стомаха, урологични заболявания. „Тогава са представени документи за извършени вече интервенции и предстоящи операции. И точно заради тези обстоятелства съдът е взел това решение. Но очевидно към днешна дата тези основания не съществуват“, коментира говорителят на главния прокурор. Арнаудова обясни, че след представената през септември експертиза е имало и други заседания срещу Ценко Чоков. „И на 2 ноември беше изготвена комплексна медицинска експертиза и според нея здравословното състояние на Ценко Чоков към тази дата е било толкова тежко, че дори вещите лица са предложили на съда спиране на наказателното производство, докато той се излекува. Това са вещи лица към Софийски градски съд“, обясни тя, но не посочи от кое лечебно заведение са били те. „Това според нас са много сигурни индикации за съзнателно даване на невярно заключение, което се наказва от Наказателния кодекс като престъпление против правосъдието с лишаване от свобода от 1 до 5 години и лишаване от права“, обясни Арнаудова и посочи, че става дума за едно вещо лице. „То е участвало в предходната експертиза като едно от всички вещи лица, което е посочило, че е налице много тежко здравословно състояние. Така че ще се направи проверка и на предходните съдебно-медицински заключения“, каза Арнаудова. Смятам, че мярката „домашен арест“ не постига каквито и да е цели на мерките за неотклонение, коментира говорителят на главния прокурор. На въпрос дали има смисъл от мярката за неотклонение „домашен арест“, Арнаудова отговори: „Аз съм малко пристрастна в това отношение и смятам, че мярката за неотклонение „домашен арест“ не постига каквито и да е цели на мерките за неотклонение. Но така или иначе съществува в Наказателния кодекс. Основно се използва в случаите, в които лицата наистина са със здравословни проблеми. Но категорично считам, че тази мярка за неотклонение не постига мерките за процесуална принуда. И случаят с Цеко Чоков е много силно показателен за това.“ Арнаудова посочи, че е имало много други такива примери, при които лицата са влизали в съда в инвалидна количка, с патерици или в болнична носилка, но в момента, в който бъдат освободени с по-лека мярка за неотклонение, всички болести изчезват. „Но се надявам да се засили този контрол, който е регламентиран в закона, защото лицата под домашен арест реално се възползват от възможността, която им предоставя законът – два дни домашен арест да се зачита за един ден лишаване от свобода. Тоест, ако твърде дълго време лицето е под домашен арест, реално то може да изтърпи наказанието си, докато е вкъщи. А дали си е вкъщи, вече е друг въпрос“, заяви тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Румяна Арнаудова: Ценко Чоков е имал разрешение да се отклони от мярката „домашен арест“, за да посети стоматолог"}
{"url": "https://trud.bg/%d1%80%d1%83%d0%bc%d1%8a%d0%bd%d1%81%d0%ba%d0%b0%d1%82%d0%b0-%d0%bf%d0%b5%d0%b2%d0%b8%d1%86%d0%b0-%d0%b0%d0%bd%d0%ba%d0%b0-%d0%bf%d0%be%d0%bf-%d0%bf%d0%be%d1%87%d0%b8%d0%bd%d0%b0-%d1%81%d0%bb%d0%b5/", "text": "Румънската полиция съобщи, че певицата и автор на песни Анка Поп е починала на 34 години, след като колата ѝ паднала в река Дунав, предаде Асошиейтед прес. Службата за извънредни ситуации е идентифицирала тялото ѝ, след като водолази са открили автомобила ѝ снощи в Югозападна Румъния. За изчезването на певицата съобщава сестра ѝ. Полицията заяви, че разследва смъртта на Поп, която има румънско и канадско гражданство. Анка Поп беше известна със сътрудничеството си с босненския музикант Горан Брегович. През 1987 г. семейството ѝ бяга от комунистическа Румъния, като прекосява Дунав и преминава в тогавашна Югославия, където стават политически бежанци. Месеци по-късно емигрират в Канада. След падането на комунизма тя се връща в Румъния. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.18", "title": " Румънската певица Анка Поп почина, след като колата ѝ падна в Дунав"}
{"url": "https://trud.bg/%d1%87%d0%b5%d1%82%d0%b8%d1%80%d0%b8-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d0%b7%d0%b0-%d0%bc%d0%b5%d0%b4%d0%b0%d0%bb%d0%b8%d1%81%d1%82%d0%b8-%d0%b2-%d0%b1%d0%be%d1%80%d0%b1/", "text": "Призьорите в борбата от първенството на планетата в Будапеща през октомври ще подкарат нови автомобили. Световната шампионка Тайбе Юсеин, сребърните медалисти Биляна Дудова и Кирил Милов, както и „бронзовият” Айк Мнацканян ще получат „Хавал H2” на световния производител „Грейт Уол”. Квартетът пристига за церемонията от Белмекен, където е на лагер. Преди това триото ще бъде наградено със „Спортни икари” на фондация „Български спорт”.  Юсеин, Дудова и Милов вече попаднаха в топ 10 на най-добрите спортисти на България за 2018 г. Победителят в анкетата на „Нове АД Холдинг” ще бъде обявен в четвъртък. Тогава  ще станат известни и тримата най-добри треньори за годината в анкетата на в. „Труд”.  За последно родната борба връчи автомобил на Елица Янкова за бронза от олимпиадата Рио 2016.", "date": "2018.12.18", "title": " Четири автомобила за медалисти в борбата"}
{"url": "https://trud.bg/%d1%85%d0%b8%d1%80%d1%88%d0%b5%d1%80-%d0%b8%d0%b7%d1%80%d0%b0%d0%b2%d0%bd%d0%b8-%d0%b0%d0%b2%d1%81%d1%82%d1%80%d0%b8%d0%b9%d1%81%d0%ba%d0%b8-%d1%80%d0%b5%d0%ba%d0%be%d1%80%d0%b4/", "text": "Марсел Хиршер се изравни с легендата при жените Анемари Мозер-Прьол с по 62 победи в Световната купа в алпийските дисциплини. Двамата са най-успешните австрийски скиори в историята, като пред тях са единствено шведът Ингемар Стенмарк (86 победи) и американката Линдзи Вон (82).  Хиршер спечели за пръв път в кариерата си паралелен гигантски слалом, след като триумфира в Алта Бадия (Италия). Във финалния дуел той изпревари с 14 стотни французина Тибо Фавро.  Илка Щухец пък спечели първа победа след завръщането си на пистата след 18-месечно отсъствие заради травма. Словенката бе най-бърза в дамското спускане във Вал Гардена (Италия) с 14 стотни пред Никол Делаго (Италия) и половин секунда пред Рамона Зийбенхофер (Австрия).", "date": "2018.12.18", "title": " Хиршер изравни австрийски рекорд"}
{"url": "https://trud.bg/%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b8-%d1%81%d0%bf%d0%b0%d1%81%d0%b8%d1%82%d0%b5%d0%bb%d0%b8-%d1%81%d0%b2%d0%b0%d0%bb%d0%b8%d1%85%d0%b0-%d0%be%d1%82-%d1%82%d1%80%d0%be%d1%8f%d0%bd/", "text": "Планински спасители откриха и помогнаха на изгубен турист в района на Беклемето. Акцията е проведена след като на 17 декември 2018 г. в 19.55 часа в денонощния пост на ПСС е подаден сигнал за изгубен човек, тръгнал в тази посока от заслон Орлово гнездо, съобщават от БЧК. Незабавно планинските спасители от ПСС Ловеч организират акция и група от петима души тръгват към предполагаемото място на инцидента. Още три отряда – от Сопот, Троян и Карлово, са в непрекъсната готовност да подкрепят при нужда спасителната акция. При достигане до Беклемето планинските спасители установяват, че атмосферните условия са изключително тежки гъста мъгла и много ниски температури. Изгубеният е открит в 22.40 часа крайно изтощен и с опасност за живота. Само благодарение на изключително професионалната, навременна и точна работа на планинските спасители от отряд Ловеч животът на пострадалия е спасен. Ръководството на БЧК изказва благодарност на планинските спасители от отряд Ловеч за успешната спасителна акция, както и на отрядите в Сопот, Троян и Карлово за готовността да подкрепят колегите си при необходимост.", "date": "2018.12.18", "title": " Планински спасители свалиха от Троянския балкан турист с опасност за живота"}
{"url": "https://trud.bg/%d1%80%d0%b0%d0%b1%d0%be%d1%82%d0%bd%d0%b0-%d0%b3%d1%80%d1%83%d0%bf%d0%b0-%d1%89%d0%b5-%d0%be%d0%b1%d1%81%d1%8a%d0%b6%d0%b4%d0%b0-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%bd%d0%be%d1%89/", "text": "Намерението на МТСП е още в началото на следващата година да създаде работна група с участието на социалните партньори във връзка с идеята за увеличаване на минималната цена на нощния труд. Това каза министърът на труда и социалната политика Бисер Петков на брифинг след заседанието на Националния съвет за тристранно сътрудничество. Идеята е в рамките на тази работна група да се дебатират всички въпроси, свързани с трудовото законодателство, заплащането на труда и колективното трудово договаряне. „Въпроси, които се поставят в дневния ред, наложителни са за решаване, но не се постига съгласие, когато бъдат дискутирани поединично“, добави министърът. Именно темата за повишаването на добавката за нощен труд, която от 11 години е 25 стотинки, предизвика най-сериозно напрежение на заседанието, след като работодателите се противопоставиха, а вносителите от КТ „Подкрепа“ реагираха остро. За да запази диалогичния тон, социалният министър Бисер Петков предложи още в началото на следващата година ще направи работна група, в която кани представители на всички страни за общ разговор върху Кодекса на труда. Репликата му разгневи президента на КТ „Подкрепа“ Димитър Манолов, който излетя предсрочно от заседанието, вбесен заради отказа днес да се постигне съгласие около промяна на ставката в съответната наредба. Манолов обвини властта, че е раздала на кого ли не какво ли не през тази година, а на хората, които са си го изработили, е отказало да плати. „Това, което ни предлага в момента министърът на труда и социалната политика, е нищо да не се случи. Защото вече няколко пъти този разговор го водихме, с експерти, конкретни числа и предложения. Така че, когато на нас ни се казва – „Още от другата година ще направим работна група“, ни казват: „Трай, коньо, за зелена трева“, изригна и Ваня Григорова пред медиите в МС. На брифинга вицепремиерът Марияна Николова обясни, че са били разгледани три точки по предварително определения дневен ред, както следва. „Точка първа – проект на постановление на МС за изменение и допълнение на наредбата за пенсиите и осигурителния стаж, внесен от министъра на труда и социалната политика. С проекта на постановление се предлагат промени, произтичащи от приетите вече промени в Закона за семейни помощи, с които се въвежда месечна помощ за децата с един или двама починали родители. Проектът на постановление е подкрепен от БТПП, КРИБ, Съюз за стопанска инициатива и КНСБ. Не се подкрепя от АИКБ, БСК и КТ „Подкрепа“. По точка втора от предварително определения дневен ред, а именно проект на постановление на МС за определяне на нов размер на минимална работна заплата за страната за 2019 г., отново внесен от министъра на труда и социалната политика. Двете синдикални организации подкрепят проекта на постановление, с който се предлага размер на минималната работна заплата от 560 лв., считано от 1 януари 2019 г.“, посочи тя. По думите й работодателските организации не подкрепят проекта на постановление на МС, като всяка от страните ще представи своите аргументи. „По точка три от предварително определения дневен ред – предложение на КТ „Подкрепа“ за актуализиране на минималния размер на допълнителното трудово възнаграждение по чл. 8 от наредбата за структурата и организацията на работната заплата (заплащането на нощния труд – бел.ред.), внесено в национален съвет за тристранно сътрудничество на 4 октомври 2018 г. Предложението се отнася до заплащане на допълнителното възнаграждение за нощен труд в размер не по-малък от 0,5% от основната работна заплата. От работодателските организации не подкрепят направеното предложение“, каза още тя.", "date": "2018.12.18", "title": " Работна група ще обсъжда цената на нощния труд\t\t\t"}
{"url": "https://trud.bg/%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d0%bf%d1%80%d0%b8%d0%b7%d0%be%d0%b2%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b8%d1%81%d1%82%d0%b8%d1%82/", "text": "Папа Франциск осъди днес националистическите лидери, които обвиняват мигрантите за проблемите в държавите им, а те самите подхранват липсата на доверие в обществото, като преследват нечестни печалби и водят ксенофобска и расистка политика, предаде Ройтерс. Светият отец, за когото защитата на мигрантите е важен приоритет, изрази становището си в послание във връзка с отбелязвания на 1 януари от Католическата църква Световен ден на мира. Посланието бе изпратено до държавни глави, правителствени ръководители и международни организации. Папата посочи, че днешните времена са „белязани от климат на недоверие, който се корени в страха от различните и чужденците, или от тревогата за собствената сигурност“. Миналата седмица Светият отец похвали първия Глобален пакт за миграцията, който поставя цели за подобряване на управлението на миграцията. Редица държави, между които САЩ, Италия, Унгария и Полша, обаче не присъстваха на форума в Мароко. Папата осъди редица „пороци“ на политици, които според него подкопават автентичната демокрация и водят до падение в обществения живот чрез различни форми на поквара. Сред тези пороци папата открои злоупотребите с държавни средства, нечестните печалби, ксенофобията, расизма, липсата на загриженост за околната среда и плячкосването на природните ресурси. Франциск предложи 8 критерия за обявяване на политик за блажен, формулирани за пръв път от виетнамския кардинал Франсоа-Ксавие Нгуен Ван Тхуан, като ръководство за поведението на високопоставените държавни служители. Те, според папата, биха заложили цели, които политиците да си поставят. Сред тях са задълбочено разбиране на ролята им, личен пример за благонадеждност, работа за общото благо и постигане на коренна промяна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Папа Франциск призова националистите да не обвиняват мигрантите за всички злини"}
{"url": "https://trud.bg/%d1%84%d0%b8%d1%84%d0%b0-%d0%b2%d1%8a%d0%b2%d0%b5%d0%b6%d0%b4%d0%b0-%d0%bd%d0%be%d0%b2%d0%b8-%d0%bf%d1%80%d0%b0%d0%b2%d0%b8%d0%bb%d0%b0/", "text": "В първия полуфинал от Световното клубно първенство между „Ал Аин“ и „Ривър Плейт“ в сила влязоха нови експериментални правила с решение на ФИФА. Най-забележимото е, че наказателното поле вече не е неприкосновена зона при изпълнение на аут. Топката може да бъде пресичана в пеналта. Преди изпълнението обаче футболистите трябва да бъдат извън наказателното поле. Веднага след контакта на вратаря с топката всеки може да нахлуе и да играе с кълбото. Друго ескпериментално променено правило е, че футболистът, който е привикан да бъде сменен, трябва да излезе от терена от най-близката крайна линия. С това се цели спирането на накъсването на играта с дълго пресичане на терена. Интересно е новото правило при получаване на червен картон. Санкцията трябва да бъде изтърпяна в следващия мач на отбора, без значение от турнира.", "date": "2018.12.18", "title": " ФИФА въвежда нови правила"}
{"url": "https://trud.bg/%d1%80%d0%b5%d0%bf%d0%be%d1%80%d1%82%d0%b5%d1%80%d0%b8-%d0%b1%d0%b5%d0%b7-%d0%b3%d1%80%d0%b0%d0%bd%d0%b8%d1%86%d0%b8-%d0%b2%d0%ba%d0%bb%d1%8e%d1%87%d0%b8-%d0%b2%d0%b8%d0%ba%d1%82%d0%be%d1%80%d0%b8/", "text": "„Репортери без граници“ включи Виктория Маринова  . Организацията поставя случая в графата „Убийства с международен отзвук“ заедно с Джамал Хашоги и Ян Куцияк. В текста, озаглавен „Второ убийство в Европа, което „Репортери без граници“ все още разследва“, няма нито дума за факта, че извършителят Северин Красимиров беше заловен и призна вината си и че мотивите му нямат нищо общо с работата на телевизионната водеща. Пълният текст на публикацията: „Тялото на Виктория Маринова, 30-годишна водеща в програма за актуални събития на местен телевизионен канал в Русе, Северна България, е открито в градския парк на 6 октомври. Тя била пребита, изнасилена и удушена, твърдят властите, според които всички версии са взети под внимание, включително възможността тя да е убита заради работата си. В последното си предаване тя представи репортаж на сайта за разследваща журналистика „Бивол“ за предполагаемото присвояване на средства от ЕС в големи размери, с участието на бизнесмени и политици. Убита ли е, за да бъде даден пример? За момента нито една хипотеза не може да бъде изключена.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.12.18", "title": " „Репортери без граници“ включи Виктория Маринова в годишния списък с най-тежките убийства на журналисти\t\t\t"}
{"url": "https://trud.bg/%d0%bc%d0%be%d1%83%d1%80%d0%b8%d0%bd%d1%8c%d0%be-%d0%bf%d0%be%d1%85%d0%b0%d1%80%d1%87%d0%b8-%d0%bf%d0%be%d0%bb%d0%be%d0%b2%d0%b8%d0%bd-%d0%bc%d0%b8%d0%bb%d0%b8%d0%b0%d1%80%d0%b4-%d0%b5%d0%b2%d1%80/", "text": "Половин милиард евро струваше на „Манчестър Юнайтед“ авантюрата с Жозе Моуриньо. Това показват цифрите, като в тях са включени купените от португалеца играчи, компенсацията, която ще получи и… наема на хотела, в който живееше. Португалецът се превърна в най-големия прахосник в ерата след легендата сър Алекс Фъргюсън. Общо Моу даде над 410 млн. евро за трансфери, но с привлечените играчи не успя да постигне нещо голямо. За сметка на това треньорът счупи рекорда на клуба за нов играч – Пол Погба бе взет за близо 110 млн. евро. Като свободни агенти Специалния привлече Алексис Санчес и Златан Ибрахимович, но заплатата на чилиеца е най-високата в историята на английския футбол. Към днешна дата отборът е на път да загуби всякакви шансове за добро класиране през кампанията, въпреки скъпия състав. Голяма част от звездите пък бяха във война с Моуриньо. Френският ас Погба дори си публикува снимка със загадъчна усмивка минути след като стана ясно, че треньорът е освободен. Халфът поиска трансфер през зимата, но с оглед ситуацията може и да остане на „Олд Трафорд“. Моуриньо обаче си тръгва с пълни джобове. 25 млн. евро е неустойката в клаузата за предсрочно прекратяване на договора. След освобождаването на Жозе, клубът обаче ще спре да плаща на хотел „Лоури“ в Манчестър. Именно там живееше специалистът от ден първи в „Юнайтед“. А това означаваше, че от касата на тима превеждаха всеки ден около 670 евро за луксозния апартамент, в който се помещаваше Моуриньо. Около половин милион е цялата сметка, която платиха от „Олд Трафорд“ за нощувките. Като се тегли чертата, „Юнайтед“ е олекнал с близо 440 млн. евро. Но реално щетите са повече. Сега се търси човек, който да оправи кашата, която забърка славния португалец. Неговият асистент на „Олд Трафорд“ Майкъл Карик ще води тима временно. За постоянен наставник се спрягат имената на Лоран Блан, Зинедин Зидан и Маурисио Почетино, който води „Тотнъм“.  ", "date": "2018.12.18", "title": " Моуриньо похарчи половин милиард евро"}
{"url": "https://trud.bg/%d0%bc%d0%b5%d1%81%d0%b8-%d1%81-%d0%bf%d0%b5%d1%82%d0%b0-%d0%b7%d0%bb%d0%b0%d1%82%d0%bd%d0%b0-%d0%be%d0%b1%d1%83%d0%b2%d0%ba%d0%b0/", "text": "Лионел Меси от „Барселона“ получи “Златната обувка” за голмайстор номер 1 на Европа. Аржентинецът заслужи отличието за рекорден пети път след 34 попадения за изминалия сезон в Ла Лига. “Мечтата ми беше да триумфирам, да бъда професионалист – каза Меси. – Не съм си е представял, че ще стигна до тук. Всичко, което съм постигнал, е плод на работата на усилията. Играя в най-добрия клуб в света, с най-добрите футболисти на своите постове“. Меси поредна силна година на футболния терен за „Барселона“. Световната звезда до момента има отбелязани 50 гола през календарната 2018 година, като му предстои още един мач – срещу „Селта“. Впечатляващо е, че за осми път в последните 9 години аржентинецът преминава границата от 50 гола.  ", "date": "2018.12.18", "title": " Меси с пета „Златна обувка“"}
{"url": "https://trud.bg/%d0%b7%d0%b0%d0%b5%d0%b2-%d0%b8-%d1%86%d0%b8%d0%bf%d1%80%d0%b0%d1%81-%d1%81-%d0%bd%d0%be%d0%bc%d0%b8%d0%bd%d0%b0%d1%86%d0%b8%d1%8f-%d0%b7%d0%b0-%d0%bd%d0%be%d0%b1%d0%b5%d0%bb-%d0%b7%d0%b0-%d0%bc%d0%b8/", "text": "Премиерите на Македония и Гърция Зоран Заев и Алексис Ципрас са номинирани за Нобелова награда за мир за 2019 година за Договора от Преспа, с който се разрешава десетилетния спор за името на западната ни съседка, съобщават македонски медии. Номинацията на двамата лидери бе обявена в Скопие от нобеловия лауреат за мир през 2015 година Уидед Бушамауи. По нейните думи, Преспанския договор показва, че две държави са способни да седнат заедно, да преговарят и да постигнат договор. Тя заяви, че за нея е чест да номинира Зоран Заев и Алексис Ципрас за Нобеловата награда за мир. „Номинацията не е само лично за Зоран Заев и Алексис Ципрас, а и за всички граждани. Това е модел за диалог и просперитет. Вярвам силно, че Македония, или трябва да кажа Северна Македония и Гърция ще получат Нобеловата награда и ще бъдат доказателство за света, че може да се постигне договор. След като бъде ратифицирано споразумението, то ще бъде силно послание, че диалогът е възможен“, заяви Бушамауи. Освен това нобеловият лауреат отбеляза, че е дошла в Скопие, за да подкрепи този начин за постигане на договор и вярва, че той ще бъде модел за разрешаване на проблемите в бъдеще. „Трябва да бъдете горди от това, което постигнахте“, заяви тя на обявяването на номинацията в Първия частен македонски университет ФОН. На церемонията присъства и европейският депутат от редиците на партия СИРИЗА Стелиос Колуглу, който изрази подкрепата си за номинацията на Заев и Ципрас.  Кулоглу заяви, че ако е имало Нобелова награда за война, досега Балканите щяха да са я спечелили много пъти, а Договорът от Преспа е единственото добро и позитивно нещо, което в момента идва от Европа, която, от своя страна, в момента е разделена и се сблъсква с множество проблеми.", "date": "2018.12.18", "title": " Заев и Ципрас с номинация за Нобел за мир (ВИДЕО)"}
{"url": "https://trud.bg/%d1%88%d0%b5%d1%84-%d0%bd%d0%b0-%d0%b3%d0%b5%d1%80%d0%b5%d0%bd%d0%b0-%d0%bb%d0%b5%d0%b2%d1%81%d0%ba%d0%b8-%d0%bd%d1%8f%d0%bc%d0%b0-%d0%b4%d0%b0-%d0%bf%d0%be%d1%81%d0%bb%d0%b5/", "text": "Феновете на „Левски“ могат да посрещнат спокойно коледните и новогодишни празници, след като изпълнителният директор на клуба Красимир Иванов увери, че „сините“ няма да последват съдбата на фалиралия ЦСКА. Шефът на столичния гранд призна, че на „Герена“ предстои погасяване на част от задълженията към НАП, а отбора има 3 месеца и половина на разположение, за да изпълни критерия за лицензиране за евротурнирите.  „Финансовото състояние не е някаква нова новина – обясни ръководителят. – Няма драматична промяна, която да се е случила. Видях, че циркулира новина за задължение към НАП, но за мен това не е изненада. Знам какви са взаимоотношения ни с тях и как трябва да процедираме. Точни суми няма да коментирам. С НАП имаме споразумение, което се стараем да изпълняваме. Не смятам за нужно да назовавам конкретна сума, която дължим.“  А относно лиценз за Европа, директорът Иванов уточни: „Този процес стартира през март месец следващата година, така че ние знаем какви критерии има да изпълним дотогава. В момента работим да постигнем това, там където имаме разминаване.“  На въпрос дали има опасност клубът да последва съдбата на фалиралия ЦСКА, шефът на 26-кратните шампиони бе категоричен: „Нямаме никакво намерение това да се случи. Ние работим да решаваме проблемите.“  Иванов не пропусна да отговори и на нападките на треньора на „червените“ Нестор Ел Маестро, обявил, че през пролетта на „сините“ ще им бъде скучно, защото няма за какво да играят.  „Може да се окаже скучна за него. Той имаше нужда от консултант и му го назначиха.“  Ръководителят на „Левски“ все пак призна,че тече дело срещу клуба, заведено от „Черно море“ заради трансфера на Мехди Бурабия в Турция. Освен това клубът работи и по погасяването на задълженията към фирма „Титан 77“, занимаваща се с организиране на чартърни полети.  Повод за оптимизъм на стадион „Георги Аспарухов“ все пак има, след като „Левски“ вече има нов генерален спонсор. „Сините“ подписаха договор с платформата за онлайн залагания „Efbet”.  “От новия полусезон логото на компанията ще стои на фланелките – уточни Иванов. – Влизаме в ново партньорство, въпреки че работим с тази компания вече 4 години. Помощта няма да бъде само финансова. Договорът е за три години. Не мога да разкрия конкретна сума, но контракът е значителен за българските стандарти. Договорът ни е важен, тъй като те са сериозна компания в българския спорт.”  Все още обаче няма яснота дали Павел Колев ще бъде новият изпълнителен директор на клуба. Зам. изпълнителният директор в БФС не е дал крайно решение и все още няма подписан договор между двете страни.  ", "date": "2018.12.18", "title": " Шеф на „Герена“: „Левски“ няма да последва съдбата на ЦСКА"}
{"url": "https://trud.bg/%d1%81%d1%82%d0%be%d0%b9%d0%ba%d0%b0-%d0%bf%d0%b5%d1%82%d1%80%d0%be%d0%b2%d0%b0-%d0%bd%d0%b5-%d0%b3%d0%bb%d0%b5%d0%b4%d0%b0-%d0%ba%d1%8a%d0%bc-%d1%82%d0%be%d0%ba%d0%b8%d0%be-2020/", "text": "Стойка Петрова не планира да сменя категорията заради олимпийските игри в Токио през 2020-а. Боксьорката стана европейска шампионка и спечели сребърен медал на световното първенство в Делхи (Индия) при 54-килограмовите, но категорията й не е олимпийска.  „Засега не правя толкова далечни планове, искам първо да се насладя на празниците и да обърна повече внимание на семейството и човека до себе си – призна Стойка. – Иначе съм се била и в по-долната категория, и в по-горната. Ще се бия където кажат.“  Тя не участва на предишните игри в Рио за сметка на Станимира Петрова, която в момента е титулярка при 57-килограмовите. Тогава двете се срещнаха в квалификация при закрити врати, а след нея Стойка обвини федерацията в „интриги и машинации“.  Изпълнителният директор на боксовата федерация Светослав Сапунджиев пък е сигурен, че спортът няма да отпадне от олимпийската програма, въпреки проблемите след избирането на Гафур Рахимов за президент на АИБА. Но все още не е ясно какъв ще е квалификационният процес.  „Има доста неясноти около международния календар, надяваме се да бъдат изчистени възможно най-бързо“, заяви Сапунджиев.", "date": "2018.12.18", "title": " Стойка Петрова не гледа към Токио 2020"}
{"url": "https://trud.bg/%d1%81%d1%8a%d0%b4-%d0%b7%d0%b0-%d0%bf%d0%b8%d1%8f%d0%bd-%d1%88%d0%be%d1%84%d1%8c%d0%be%d1%80-%d1%83%d0%b1%d0%b8%d0%bb-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8%d1%81%d1%82/", "text": "Окръжна прокуратура –Бургас предаде на съд Владимир К., подсъдим за причиняване смъртта на велосипедист при катастрофа. В началото на декември миналата година, в Приморско, на ул. „Трети март“, непосредствено след кръстовище в посока изхода на града, той нарушил правилата за движение. Шофирал със скорост 94 км/ч. – превишена за населеното място, навлязъл в средната пътна лента, предназначена за насрещно движещи се превозни средства, и допуснал пътно – транспортно произшествие с насрещно движещия се по пътното платно велосипедист.  В резултат на сблъсъка, велосипедистът починал. Установено било, че Владимир е бил зад волана пиян. В кръвта му са отчетени 2.70 промила алкохол. Освен това след инцидента, избягал от местопроизшествието и деянието представлява особено тежък случай, казаха от протуратурата. Окръжен съд – Бургас е насрочил заседанието си за 20.12.2018г.", "date": "2018.12.18", "title": " Съд за пиян шофьор, убил велосипедист"}
{"url": "https://trud.bg/%d0%b3%d1%80%d0%b0%d0%b4%d1%81%d0%ba%d0%b8%d1%8f%d1%82-%d1%83%d1%87%d0%b5%d0%bd%d0%b8%d1%87%d0%b5%d1%81%d0%ba%d0%b8-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82-%d0%b2-%d1%82%d1%8a%d1%80/", "text": "За шестнадесета поредна година Градски ученически парламент във Велико Търново проведе своята благотворителна Коледна акция за децата от Центъра за специална образователна подкрепа с. Ново Село. Членовете събраха сумата от 3204,75лв от своите връстници и зарадваха децата с нови обувки, сладки изкушения и играчки. Тази година членовете на ученическия парламент дариха и над 20 чувала с дрехи. Председателят на ученическия парламент Савина Иванова, Никол Цанева, Светлин Даскалов, Стефани Картулева, Василена Цветкова, Мирослава Драшкова, Ивайла Петрова и Красин Каракоцев присъстваха на коледното тържество в Центъра. И тази година ученици от Професионалната гимназия по туризъм „Васил Берон“ бяха подготвили концерт с много танци и песни. Специален гост на тържеството беше Дядо Коледа, който раздаде подаръци на всички малчугани. Следващата акция на Градски ученически парламент е на 8 януари 2019г. от 17ч. в голяма зала на Община Велико Търново, където ще се проведе среща с актьора Михаил Билалов и сценариста Ваня Йорданова", "date": "2018.12.18", "title": " Градският ученически парламент в Търново дари обувки, дрехи и играчки на детски център\t\t\t"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-%d1%81%d1%82%d0%b5%d1%84%d0%b0%d0%bd-%d0%bc%d0%b0/", "text": "02 Районно управление на СДВР издирва 73-годишния Стефан Стоянов Манчев от София. Мъжът е в неизвестност от 20 септември 2018 година, когато е напускал дома си в столицата. Стефан Манчев е висок 170 см, с кафяви очи, нормално телосложение и прошарена коса. Данни за облеклото му няма. Липсва и личният автомобил на възрастния човек. Колата е марка „Ford-Fiesta“ и също е обявена за издирване. Гражданите, които имат информация за мъжа могат да сигнализират на тел.112, 02/ 9820820, 02/ 9820838 или в най-близкото районно поделение на МВР.", "date": "2018.12.18", "title": " Столичната полиция издирва Стефан Манчев"}
{"url": "https://trud.bg/%d1%81%d1%82%d0%be%d1%8f%d0%bd%d0%be%d0%b2%d0%b8%d1%87-%d0%b2%d0%b5%d1%87%d0%b5-%d0%b5-%d0%bf%d0%be%d1%81%d0%be%d1%87%d0%b8%d0%bb-%d0%bd%d0%b5%d0%bd%d1%83%d0%b6%d0%bd%d0%b8%d1%82%d0%b5/", "text": "Славиша Стоянович, старши треньорът на „Левски“, вече е обявил пред клуба на кои футболисти няма да разчита през пролетта. Освен това наставникът е посочил и от какви играчи има нужда. Това призна Красимир Иванов.  „Стоянович има отношения в трансферната политика дотолкова, че трябва да каже от какви играчи има нужда, на какви условия трябва да отговарят – обясни той. Преговорите обаче са задължение на клуба.“  Отборът се събира на 8 януари в София. Два дни по-късно „сините“ пътуват за Кипър, където ще останат цял месец. На Острова на Афродита са планирани 6 контроли.  От клуба уточниха, че Милош Цветкович, Давид Яблонски и Жерсон Кабрал трябва в най-скоро време да дадат отговор на предложенията към тях за нови договори. Ако той е отрицателен, мястото им през пролетта може да бъде заето от новопривлечени играчи.", "date": "2018.12.18", "title": " Стоянович вече е посочил ненужните"}
{"url": "https://trud.bg/%d0%bf%d0%be-300-%d0%b5%d0%b2%d1%80%d0%be-%d0%b1%d0%be%d0%bd%d1%83%d1%81-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d1%84%d1%80%d0%b5%d0%bd%d1%81%d0%ba%d0%be%d1%82%d0%be-%d0%bf%d1%80%d0%b0/", "text": "Правителството на Франция е излязло с предложение да плаща еднократни прибавки в размер на 300 евро към заплатата на полицаите, мобилизирани във връзка с демонстрациите на „жълтите жилетки“, предаде Франс прес, цитирана от ТАСС. Заявлението на правителството е направено в ден, когато двата профсъюза на полицаите във Франция призоваха своите активисти да проведат двудневна стачка, изпълнявайки минималните си задължения, докато техните представители не бъдат приети от президента Еманюел Макрон. Служителите на органите на реда искат подобрение на условията на труда и увеличаване на работната заплата. Както призна във вторник министърът на вътрешните работи на страната Кристоф Кастанер, държавата е задлъжняла към полицаите с 275 милиона евро за заплащане на извънреден труд. Този дълг се е натрупал в течение на 10 години, уточни министърът. По данни на радио France Info, позоваващо се на сведения, получени от профсъюзите, средно извънредният труд на много полицаи се плаща много ниско – по-малко от 1 евро за един час. За някои подразделения и конкретно за ударните групи на полицията за борба с организираната престъпност допълнителните часове въобще не се заплащат, независимо от голямата степен на опасност за стражите на реда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.18", "title": " По 300 евро бонус предложи френското правителство на полицаите, мобилизирани за протестите на „жълтите жилетки“"}
{"url": "https://trud.bg/%d1%84%d1%80%d0%b0%d0%bd%d1%86%d0%b8%d1%8f-%d0%b2%d1%8a%d0%b2%d0%b5%d0%b6%d0%b4%d0%b0-%d0%b4%d0%b0%d0%bd%d1%8a%d0%ba-%d0%b7%d0%b0-%d1%82%d0%b5%d1%85%d0%bd%d0%be%d0%bb%d0%be%d0%b3%d0%b8%d1%87%d0%bd/", "text": "ЕК още обсъжда въвеждането на налога Франция въвежда собствен данък за големите технологични фирми от 1 януари, след като усилията за общо решение по този въпрос в ЕС попаднаха в задънена улица, предаде Би Би Си. Данъкът ще бъде въведен независимо от всичко на 1 януари и ще бъде за цялата 2019 година, като очакваме да донесе 500 милиона евро, каза на пресконференция късно в Париж френският финансов министър Брюно льо Мер. В допълнение към облагането на преките продажби, Париж ще изисква компаниите да плащат налог върху приходите от реклама, уебсайтове и препродаване на лични данни, допълни той. Франция и Германия настояваха Еврокомисията да договори мерките до края на т.г. Срещу това обаче са други страни, сред които Ирландия, Чехия, Швеция и Финландия. По-рано тази година ЕК публикува предложение за 3% данък върху печалбите на големи интернет компании с глобални приходи над 750 милиона евро на година, като поне 50 млн. от тях трябва да са в рамките на ЕС. Мярката би засегнала компании като “Гугъл”, “Епъл”, “Фейсбук” и “Амазон”. Критици обаче се опасяват, че евентуален европейски данък може да е в нарушение на международните правила за равно третиране на компаниите по света. Според европейските разпоредби американските технологични гиганти могат да избират да отчитат печалбата си в която и да е страна членка на ЕС, което ги насърчава да предпочитат държавите с ниски данъци като Ирландия, Холандия и Люксембург. Тези фирми средно плащат данък от 9% спрямо 23%, плащани от другите компании. Еврокомисарят по икономическите и валутните въпроси Пиер Московиси припомни вчера, че предложението за общоевропейски данък за технологичните гиганти “все още е на масата” за преговори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Париж удря с данък интернет гиганти\t\t\t"}
{"url": "https://trud.bg/%d0%b8%d0%b7%d0%b2%d0%b5%d1%80%d0%b3%d1%8a%d1%82-%d0%be%d1%82-%d1%85%d0%be%d1%82%d0%b5%d0%bb%d0%b0-%d1%82%d1%80%d1%8f%d0%b1%d0%b2%d0%b0%d1%88%d0%b5-%d0%b4%d0%b0-%d0%b3%d0%be-%d0%bd%d0%b0/", "text": "Дрога и алкохол отключили психопроблем у задържания Трябваше, трябваше да го направя”. Това повтарял по време на разпити 37-годишният Димитър Ръжев, който брутално уби приятелката си в стая в столичен хотел. Кръвопролитието се разигра в нощта на неделя срещу понеделник. 24-годишната Златена Стоянова от Гълъбово бе открита в хотелската стая обезобразена от бой и със забита ножица в едното око. Разследването показало, че пловдивчанинът Ръжев и момичето били гаджета от няколко месеца. На 15 декември те дошли в София и наели стая. Според свидетели три дни те обикаляли столичните заведения. Във фаталната вечер между тях избухнал скандал и Ръжев се нахвърлил върху приятелката си. Първо я душил, после започнал да я удря по главата с бутилка от уиски. “Накрая се ядосал, че едното й око е отворено и забил ножица в него”, разказа шефът на “Криминална полиция” в СДВР Ангел Бадънков. След убийството Ръжев бил забелязан от рецепциониска на хотела, че се държи неадекватно във фоайето и повикала полиция. После пловдивчанинът сам завел униформените до стаята с трупа. Според Ангел Бадънков до убийството вероятно се стигнало заради психичен проблем, който се отключил след консумация на алкохол и наркотици. Пред Бадънков задържаният обяснил, че два-три дни поред се друсал и употребявал алкохол. “Момичето не му е дала никакъв повод да извърши такова нещо. Явно той е имал вътрешно някакви проблеми, които от наркотици и алкохол са избили. Като разговарях с него той не беше типичният луд, беше трезвомислещ, много подредено и смислено говореше. Но в един момент се правеше на луд. Не беше смислено обяснението му, защо е извършил убийството. Разказа как е минал последният му ден, но когато стигнахме до убийството, само каза: “Ми, трябваше да го направя” и изключваше”, разказа Бадънков. Пред близки майката на Златена – Гергана, споделила, че не познава задържания за убийството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.18", "title": " Извергът от хотела: „Трябваше да го направя“\t\t\t"}
{"url": "https://trud.bg/%d0%bf%d1%80%d0%b0%d0%b2%d0%b8%d0%bc-%d1%81-%d0%ba%d0%b8%d1%82%d0%b0%d0%b9-%d0%b5%d0%b2%d1%82%d0%b8%d0%bd%d0%b8-%d0%b0%d0%b2%d1%82%d0%be%d0%b1%d1%83%d1%81%d0%b8-%d0%bd%d0%b0-%d1%82%d0%be%d0%ba/", "text": "Идеята за съвместно производство на електрически автобуси, което ще направи цената на въвеждането им в експлоатация в градския транспорт значително по-достъпна, е била обсъдена на среща между председателя на ПГ на ГЕРБ Цветан Цветанов и посланика на Китай Н. Пр. Джан Хайджоу. “В рамките на разговора двамата изтъкнахме ръста от 20% в търговския стокообмен и подписаното споразумение за откриването на кредитна линия в размер на 1.5 млрд. евро от Китайската банка за развитие за Българската банка за развитие”, отбеляза след срещата Цветанов.        ", "date": "2018.12.18", "title": " Правим с Китай евтини автобуси на ток"}
{"url": "https://trud.bg/%d0%bc%d0%b5%d0%b3%d0%b0%d0%bd-%d0%bc%d0%b0%d1%80%d0%ba%d1%8a%d0%bb-%d1%81%d0%b5-%d0%bf%d0%be%d1%85%d0%b2%d0%b0%d0%bb%d0%b8-%d1%81-%d0%bd%d0%b0%d0%b5%d0%b4%d1%80%d1%8f%d0%bb%d0%be-%d0%ba%d0%be%d1%80/", "text": "Меган Маркъл посети дом за възрастни хора, работили в сферата на изкуството и шоубизнеса, в Лондон. Съпругата на принц Хари се похвали с вече наедрялото си коремче. „Днес се чувствам много бременна“, пошегува се Меган, разговаряйки с някои от възрастните хора в Бринсуърт Хаус. Херцогинята на Съсекс беше облечена във флорална рокля на Brock и палто на SOIA & KYO. През октомври принц Хари и съпругата му разкриха, че ще стават родители за първи път. Бебето се очаква през пролетта на 2019 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.18", "title": " Меган Маркъл се похвали с наедряло коремче"}
{"url": "https://trud.bg/%d0%ba%d0%b0%d0%ba-%d0%b7%d0%b5%d0%bb%d0%b5%d0%bd%d0%b8%d1%82%d0%b5-%d0%bf%d0%be%d0%b4%d0%b2%d0%b5%d0%b4%d0%be%d1%85%d0%b0-%d0%b2%d1%81%d0%b8%d1%87%d0%ba%d0%b8/", "text": "След като подведоха Борисов и доста българи за европейските екологични изисквания за плана за Пирин – по думите на еврокомисаря по екология не се изисква еко-оценка на план за управление. След като подведоха Борисов и доста българи за застрояването на 48% от Пирин – дори съдия, (меко казано) симпатизираща на тяхната партия написа, че това е пълна глупост. След като подведоха Борисов и доста българи за собствеността на Юлен – нито сега, нито преди е бил на Цеко Минев или на ПИБ. Ако беше, БНБ щеше да знае и отдавна да е информирала и Борисов и широката общественост. След като подведоха Борисов и доста българи за кредитите на ПИБ в Банско – по официално изявление на директора им са под 1.3% от портфейла на банката. След като подведоха Борисов и доста българи за застрашеността на националния парк – дори ЮНЕСКО им каза, че не е вярно. Сега Зелените искат швейцарските власти да им докладват с какви пари Жирардели е станал акционер и едва тогава те да удостоверят, че той бил собственик. Прав е Борисов, че толкова мощни зелени няма никъде в света – те реално са нещо като монарси в тая страна, обединяват изпълнителна, законодателна и съдебна власт. Вся и всьо. А докога самият Борисов ще им го позволява…. не е ясно. (от фейсбук, заглавието е на редакцията)", "date": "2018.12.18", "title": " Как „зелените“ подведоха всички\t\t\t"}
{"url": "https://trud.bg/%d0%b7%d0%b0%d0%ba%d1%80%d0%b8%d0%b2%d0%b0%d1%82-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be%d1%82%d0%be-%d0%b7%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba/", "text": "В четвъртък се очаква да закрият Министерството за Българското председателство на Съвета на Европейския съюз 2018. Това предвижда проектът за програма на Народното събрание за тази седмица. Министър-председателят е депозирал   в деловодството на парламента.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.18", "title": " Закриват министерството за Българското европредседателство в четвъртък"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b4%d0%be%d0%b3%d0%be%d0%b2%d0%b0%d1%80%d1%8f-%d1%81-%d0%b5%d1%81-%d0%be%d1%89%d0%b5-80-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d0%b3/", "text": "Правителството водило преговори за минимална санкция заради синьото гориво Преговорите започнали от 300 млн. евро Преговаряме с Брюксел за нови 80 млн. евро за сигурност по външната граница. Това стана ясно от отговор на премиера Бойко Борисов на журналистически въпроси. Борисов бе във Виена на форум ЕС-Африка. Той коментира и глобата, наложена от ЕК на Българския енергиен холдинг, “Булгартрансгаз” и “Булгаргаз”, за отказ от достъп до газовата мрежа. “Глобата от 77 млн. евро беше минималната сума, която успяхме да договорим, всичко останало означаваше приватизация на газопреносната ни система”, категоричен бе Борисов. Той обясни, че преговорите започнали от 300 млн. евро. “Представете си, да бяхме вкарали решение и днес да ме питате защо правителството взе решение да приватизира тръбите. В тези конкурси за приватизация да дойдат най-големите руски, турски, какви ли не компании. Заглавията какви щяха да бъдат? “Борисов дава тръбите на България”, каза още премиерът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com          ", "date": "2018.12.18", "title": " Борисов договаря с ЕС още 80 млн. евро за границата (обзор)\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8%d1%8f%d1%82-%d1%81-43/", "text": "1. ПРОЕКТ НА РЕШЕНИЕ ЗА ОДОБРЯВАНЕ НА НАЦИОНАЛНА ПРОГРАМА ЗА УЧАСТИЕ НА РЕПУБЛИКА БЪЛГАРИЯ В МЕЖДУПРАВИТЕЛСТВЕНИТЕ ДЕЙ¬НОСТИ НА СЪВЕТА НА ЕВРОПА ПРЕЗ 2018-2019 Г.  Внася: заместник министър-председателят по правосъдната реформа и министър на външните работи 2. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА НАПРЕДЪКА В ИЗ¬ПЪЛНЕНИЕТО НА МЕРКИТЕ В НАЦИОНАЛНАТА ПРОГРАМА ЗА РЕФОРМИ ЗА 2018 Г. ЗА ПЕРИОДА МАЙ – ОКТОМВРИ 2018 Г.  Внася: министърът на финансите 3. ПРОЕКТ НА РЕШЕНИЕ ЗА ОПРЕДЕЛЯНЕ НА ДНИТЕ ЗА РЕЛИГИОЗНИ ПРАЗ¬НИЦИ НА ВЕРОИЗПОВЕДАНИЯТА, РАЗЛИЧНИ ОТ ИЗТОЧНОПРАВОСЛАВ¬НОТО, ПРЕЗ 2019 Г.  Внася: министър-председателят 4. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА МИНЧО ХАДЖИЙСКИ С ОРДЕН „СВ. СВ. КИРИЛ И МЕТОДИЙ” ПЪРВА СТЕПЕН.  Внася: министърът на образованието и науката 5. ПРОЕКТ НА РЕШЕНИЕ ЗА ОПРЕДЕЛЯНЕ НА ДИРЕКТОР ЗА РЕПУБЛИКА БЪЛГАРИЯ В ЧЕРНОМОРСКАТА БАНКА ЗА ТЪРГОВИЯ И РАЗВИТИЕ.  Внася: министърът на финансите 6. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАЗНАЧАВАНЕ НА ДЛЪЖНОСТ И УДОСТОЯВАНЕ С ВИСШЕ ОФИЦЕРСКО ЗВАНИЕ НА ВОЕННОСЛУЖЕЩ, ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА ОСВОБОЖДАВАНЕ ОТ ДЛЪЖНОСТ, ЗА НАЗНАЧАВАНЕ НА ДЛЪЖНОСТ И ЗА УДОСТОЯВАНЕ С ВИСШЕ ОФИЦЕРСКО ЗВАНИЕ НА ВОЕННОСЛУЖЕЩ И ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА ОСВОБОЖДАВАНЕ ОТ ДЛЪЖНОСТ И ЗА НАЗНАЧАВАНЕ НА ДЛЪЖНОСТ НА ОФИЦЕР ОТ ВИСШИЯ КОМАНДЕН СЪСТАВ.  Внася: заместник министър-председателят по обществения ред и сигурността и министър на отбраната 7. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 611 НА МИНИСТЕР¬СКИЯ СЪВЕТ ОТ 2018 Г. ЗА ОДОБРЯВАНЕ НА ПЛАН ЗА ДЕЙСТВИЕ, ВКЛЮЧ¬ВАЩ МЕРКИ ЗА ИЗПЪЛНЕНИЕ НА НАМЕРЕНИЯТА НА РЕПУБЛИКА БЪЛГА¬РИЯ ЗА ПРИСЪЕДИНЯВАНЕ КЪМ ВАЛУТНИЯ МЕХАНИЗЪМ II (ERM II) И КЪМ БАНКОВИЯ СЪЮЗ.  Внася: министърът на финансите 8. ПРОЕКТ НА ПОСТАНОВЛЕНИЕ ЗА ОПРЕДЕЛЯНЕ НА НОВ РАЗМЕР НА МИНИ¬МАЛНАТА РАБОТНА ЗАПЛАТА ЗА СТРАНАТА.  Внася: министърът на труда и социалната политика 9. ПРОЕКТ НА РЕШЕНИЕ ЗА ОДОБРЯВАНЕ НА ДОБРОВОЛНА ВНОСКА НА РЕ¬ПУБЛИКА БЪЛГАРИЯ В ОСНОВНИЯ БЮДЖЕТ НА ДЕТСКИЯ ФОНД НА ОРГА¬НИЗАЦИЯТА НА ОБЕДИНЕНИТЕ НАЦИИ (УНИЦЕФ) ЗА 2018 Г. В ПОДКРЕПА НА ДЕЙНОСТТА МУ.  Внася: заместник министър-председателят по правосъдната реформа и министър на външните работи 10. ПРОЕКТ НА РЕШЕНИЕ ЗА ОДОБРЯВАНЕ ПРЕДОСТАВЯНЕТО НА ДОБРОВОЛ¬НИ ГОДИШНИ ВНОСКИ НА РЕПУБЛИКА БЪЛГАРИЯ КЪМ СЕКРЕТАРИАТА НА СЪЮЗА НА СРЕДИЗЕМНОМОРИЕТО И ФОНДАЦИЯ „АННА ЛИНД”.  Внася: заместник министър-председателят по правосъдната реформа и министър на външните работи 11. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИ¬ФАТА ЗА ТАКСИТЕ, КОИТО СЕ СЪБИРАТ ОТ АГЕНЦИЯ „ПЪТНА ИНФРА¬СТРУКТУРА“, ПРИЕТА С ПОСТАНОВЛЕНИЕ № 219 НА МИНИСТЕРСКИЯ СЪВЕТ ОТ 2008 Г.  Внасят: министърът на регионалното развитие и благоустройството министърът на финансите 12. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИ¬ФАТА ЗА ТАКСИТЕ, КОИТО СЕ СЪБИРАТ ЗА ПРОИЗВОДСТВАТА ПО ГЛАВА 27 ОТ ЗАКОНА ЗА ОБЩЕСТВЕНИТЕ ПОРЪЧКИ ПРЕД КОМИСИЯТА ЗА ЗАЩИТА НА КОНКУРЕНЦИЯТА И ПРЕД ВЪРХОВНИЯ АДМИНИСТРАТИВЕН СЪД, ПРИЕТА С ПОСТАНОВЛЕНИЕ № 73 НА МИНИСТЕРСКИЯ СЪВЕТ ОТ 2016 Г.  Внася: министърът на финансите 13. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕН¬СИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИ¬КИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСКИЯ СЪВЕТ ЗА 2018 Г.  Внася: министър-председателят 14. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАН¬СФЕР ПО БЮДЖЕТА НА ДЪРЖАВНОТО ОБЩЕСТВЕНО ОСИГУРЯВАНЕ ЗА 2018 Г.  Внася: министърът на труда и социалната политика 15. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕН¬СИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИ¬КИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ИКО¬НОМИКАТА ЗА 2018 Г.  Внася: министърът на икономиката 16. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ¬ХОДИ ПО БЮДЖЕТА НА МИНИСТЕРСТВОТО НА ПРАВОСЪДИЕТО ЗА 2018 Г.  Внася: министърът на правосъдието 17. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕН¬СИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИ¬КИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА КУЛ¬ТУРАТА ЗА 2018 Г.  Внася: министърът на културата 18. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ВЪТРЕШНОКОМПЕН¬СИРАНИ ПРОМЕНИ НА УТВЪРДЕНИТЕ РАЗХОДИ ПО ОБЛАСТИ НА ПОЛИТИ¬КИ/БЮДЖЕТНИ ПРОГРАМИ ПО БЮДЖЕТА НА МИНИСТЕРСТВОТО НА ЗДРА¬ВЕОПАЗВАНЕТО ЗА 2018 Г.  Внася: министърът на здравеопазването 19. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ¬ХОДИ ПО БЮДЖЕТА НА МИНИСТЕРСТВОТО НА ЗДРАВЕОПАЗВАНЕТО ЗА 2018 Г.  Внася: министърът на здравеопазването 20. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ № 197 НА МИНИСТЕРСКИЯ СЪВЕТ ОТ 2018 Г. ЗА ОДОБРЯВАНЕ НА ДОПЪЛНИ¬ТЕЛНИ РАЗХОДИ ПО БЮДЖЕТА НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО ЗА 2018 Г. ЗА ФИНАНСИРАНЕ ИЗГРАЖ¬ДАНЕТО НА „ОБХОД НА ГР. ГАБРОВО“ ФАЗА I.  Внася: министърът на регионалното развитие и благоустройството 21. ПРОЕКТ НА ПОСТАНОВЛЕНИЕ ЗА ИЗВЪРШВАНЕ НА ПРОМЕНИ НА УТВЪР¬ДЕНИТЕ С ЧЛ. 22, АЛ. 3 ОТ ЗАКОНА ЗА ДЪРЖАВНИЯ БЮДЖЕТ НА РЕПУБЛИ¬КА БЪЛГАРИЯ ЗА 2018 Г. ПОКАЗАТЕЛИ ПО БЮДЖЕТА НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО.  Внася: министърът на регионалното развитие и благоустройството 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ПОСТАНОВЛЕНИЕ № 221 НА МИНИСТЕРСКИЯ СЪВЕТ ОТ 2018 Г. ЗА ОДОБРЯВАНЕ НА ДОПЪЛНИТЕЛ¬НИ РАЗХОДИ ПО БЮДЖЕТА НА МИНИСТЕРСТВОТО НА РЕГИОНАЛНОТО РАЗ¬ВИТИЕ И БЛАГОУСТРОЙСТВОТО ЗА 2018 Г.  Внася: министърът на регионалното развитие и благоустройството 23. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ПРОМЕНИ ПО БЮДЖЕ¬ТА НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТ¬РОЙСТВОТО ЗА 2018 Г. ВЪВ ВРЪЗКА С УВЕЛИЧАВАНЕ КАПИТАЛА НА ТЪР¬ГОВСКО ДРУЖЕСТВО И ПРОЕКТ НА РЕШЕНИЕ ЗА УВЕЛИЧАВАНЕ КАПИТАЛА НА „НАУЧНОИЗСЛЕДОВАТЕЛСКИ СТРОИТЕЛЕН ИНСТИТУТ – НИСИ“ ЕООД – СОФИЯ.  Внася: министърът на регионалното развитие и благоустройството 24. ПРОЕКТ НА РЕШЕНИЕ ЗА ОТЧУЖДАВАНЕ НА ИМОТИ И ЧАСТИ ОТ ИМОТИ – ЧАСТНА СОБСТВЕНОСТ, ЗА ДЪРЖАВНА НУЖДА ЗА ИЗГРАЖДАНЕ НА ОБЕКТ „ЖП ЛИНИЯ СОФИЯ – ПЛОВДИВ, УЧАСТЪК ИХТИМАН – СЕПТЕМВРИ, ОТ КМ 53+044 ДО КМ 63+550 ОТ ПРОЕКТ „МОДЕРНИЗАЦИЯ НА ЖЕЛЕЗОПЪТНАТА ЛИНИЯ СОФИЯ – ПЛОВДИВ: ЖП УЧАСТЪЦИ СОФИЯ – ЕЛИН ПЕЛИН И ЕЛИН ПЕЛИН – СЕПТЕМВРИ“ НА ТЕРИТОРИЯТА НА ОБЩИНА ИХТИМАН, СОФИЙ-СКА ОБЛАСТ.  Внасят: министърът на регионалното развитие и благоустройството министърът на финансите 25. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ЗАМЕНЯНЕ НА НЕ¬ДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ.  Внася: министърът на транспорта, информационните технологии и съобщенията 26. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИ¬ЖИМ ИМОТ, СОБСТВЕНОСТ НА „ЛЕТИЩЕ СОФИЯ“ ЕАД – СОФИЯ.  Внася: министърът на транспорта, информационните технологии и съобщенията 27. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ВНАСЯНЕ НА ИМОТИ – ЧАСТНА ДЪРЖАВНА СОБСТВЕНОСТ, КАТО НЕПАРИЧНА ВНОСКА В КАПИТА¬ЛА НА „ДЪРЖАВНА КОНСОЛИДАЦИОННА КОМПАНИЯ“ ЕАД – СОФИЯ.  Внася: министърът на икономиката 28. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ПРЕДОСТАВЕН ЗА УПРАВЛЕНИЕ НА „СЕВЕРОИЗТОЧНО ДЪРЖАВНО ПРЕДПРИЯТИЕ“ ДП – ШУМЕН, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 29. ПРОЕКТ НА РЕШЕНИЕ ЗА ДОПЪЛНЕНИЕ НА РЕШЕНИЕ № 764 НА МИНИС¬ТЕРСКИЯ СЪВЕТ ОТ 2018 Г. ЗА БЕЗВЪЗМЕЗДНО ПРЕДОСТАВЯНЕ ЗА УПРАВ¬ЛЕНИЕ НА ИМОТ – ПУБЛИЧНА ДЪРЖАВНА СОБСТВЕНОСТ, НА АДМИНИСТ¬РАЦИЯТА НА МИНИСТЕРСКИЯ СЪВЕТ И НА ИМУЩЕСТВО – ПУБЛИЧНА И ЧАСТНА ДЪРЖАВНА СОБСТВЕНОСТ, НА „ЮГОЗАПАДНО ДЪРЖАВНО ПРЕД-ПРИЯТИЕ“ ДП – БЛАГОЕВГРАД.  Внася: министърът на регионалното развитие и благоустройството 30. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ПО ТЕМИТЕ И ДОСИЕТАТА, ВКЛЮЧЕНИ В 18-МЕСЕЧНАТА ПРОГРАМА НА СЪВЕТА НА ЕВРОПЕЙСКИЯ СЪЮЗ (1 ЮЛИ 2017 Г. – 31 ДЕКЕМВРИ 2018 Г.) И РАЗВИТИЕТО НА ПРЕГОВО¬РИТЕ ПО НЕЗАВЪРШЕНИТЕ ДО 30 ЮНИ 2018 Г. ДОСИЕТА ОТ ПРОГРАМАТА НА РЕПУБЛИКА БЪЛГАРИЯ ЗА ПРЕДСЕДАТЕЛСТВОТО НА СЪВЕТА НА ЕВРО-ПЕЙСКИЯ СЪЮЗ.  Внася: министърът за Българското председателство на Съвета на Европейския съюз 2018 31. ПРОЕКТ НА РЕШЕНИЕ ЗА ОДОБРЯВАНЕ НА АНАЛИЗ „ОПИТЪТ НА БЪЛГА¬РИЯ В ПОДГОТОВКАТА И ПРОВЕЖДАНЕТО НА РОТАЦИОННОТО ПРЕДСЕДА¬ТЕЛСТВО НА СЪВЕТА НА ЕВРОПЕЙСКИЯ СЪЮЗ 2018 (КАК „СЪЕДИНЕНИЕТО ПРАВИ СИЛАТА“)“.  Внася: министърът за Българското председателство на Съвета на Европейския съюз 2018 32. ПРОЕКТ НА РЕШЕНИЕ ЗА НАЗНАЧАВАНЕ НА ЯПОНСКИЯ ГРАЖДАНИН ХИРОШИ МУНЕМАСА ЗА ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА БЪЛГАРИЯ В ЯПОНИЯ СЪС СЕДАЛИЩЕ В ГР. ФУКУОКА И С КОНСУЛСКИ ОКРЪГ, ОБХВАЩАЩ ТЕРИТОРИИТЕ НА ДВАНАДЕ¬СЕТ ПРЕФЕКТУРИ НА ОСТРОВИТЕ КЮШУ-ОКИНАВА И ШИКОКУ В ЮГОЗА¬ПАДНА ЯПОНИЯ: КАГАВА, ТОКУШИМА, КОЧИ, ЕХИМЕ, ФУКУОКА, САГА, НАГАСАКИ, КУМАМОТО, ОЙТА, МИЯДЗАКИ, КАГОШИМА И ОКИНАВА.  Внася: заместник министър-председателят по правосъдната реформа и министър на външните работи 33. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ РЪКОВОДИТЕЛЯТ НА УПРАВЛЯВАЩИЯ ОРГАН НА ОПЕРАТИВНА ПРОГРАМА „ИНОВАЦИИ И КОНКУРЕНТОСПОСОБНОСТ“ 2014-2020 Г. В МИНИСТЕРСТВОТО НА ИКОНОМИ¬КАТА ДА ПОДПИШЕ АДМИНИСТРАТИВЕН ДОГОВОР ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ С „АЙ СИ ДЖИ БИ“ АД ЗА ИЗПЪЛНЕ-НИЕ НА ПРОЕКТ „ИЗГРАЖДАНЕ НА МЕЖДУСИСТЕМНА ГАЗОВА ВРЪЗКА ГЪРЦИЯ – БЪЛГАРИЯ“.  Внася: министърът на икономиката 34. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ИЗМЕНЕНИЕ НА СПО¬РАЗУМЕНИЕТО ЗА ПРЕДОСТАВЯНЕ НА КОНСУЛТАНТСКИ УСЛУГИ МЕЖДУ АГЕНЦИЯТА ПО ОБЩЕСТВЕНИ ПОРЪЧКИ И МЕЖДУНАРОДНАТА БАНКА ЗА ВЪЗСТАНОВЯВАНЕ И РАЗВИТИЕ.  Внася: министърът на финансите 35. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 19 НОЕМВРИ 2018 Г. В БРЮКСЕЛ.  Внася: министърът на земеделието, храните и горите 36. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ¬КА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 19 НОЕМВРИ 2018 Г. В БРЮКСЕЛ.  Внася: заместник министър-председателят по правосъдната реформа и министър на външните работи 37. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ¬КА БЪЛГАРИЯ В ЗАСЕДАНИЕТО НА СЪВЕТА ПО ОБРАЗОВАНИЕ, МЛАДЕЖ, КУЛТУРА И СПОРТ НА ЕВРОПЕЙСКИЯ СЪЮЗ, ПРОВЕДЕНО НА 26 И 27 НОЕМ¬ВРИ 2018 Г. В БРЮКСЕЛ.  Внася: министърът на образованието и науката 38. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ¬КА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ОБЩИ ВЪПРОСИ, ФОРМАТ „КОХЕЗИОННА ПОЛИТИКА“, ПРОВЕДЕНО НА 30 НОЕМВРИ 2018 Г. В БРЮКСЕЛ.  Внася: заместник министър-председателят 39. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРА¬ВИЛНИКА ЗА ПРИЛАГАНЕ НА ЗАКОНА ЗА ОТБРАНАТА И ВЪОРЪЖЕНИТЕ СИЛИ НА РЕПУБЛИКА БЪЛГАРИЯ, ПРИЕТ С ПОСТАНОВЛЕНИЕ № 46 НА МИНИСТЕРСКИЯ СЪВЕТ ОТ 2010 Г.  Внася: заместник министър-председателят по обществения ред и сигурността и министър на обраната 40. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРА¬ВИЛНИКА ЗА ПРИЛАГАНЕ НА ЗАКОНА ЗА СЕМЕЙНИ ПОМОЩИ ЗА ДЕЦА, ПРИЕТ С ПОСТАНОВЛЕНИЕ № 139 НА МИНИСТЕРСКИЯ СЪВЕТ ОТ 2002 Г.  Внася: министърът на труда и социалната политика 41. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРА¬ВИЛНИКА ЗА ПРИЛАГАНЕ НА ЗАКОНА ЗА ПЪТИЩАТА, ПРИЕТ С ПОСТАНОВ¬ЛЕНИЕ № 245 НА МИНИСТЕРСКИЯ СЪВЕТ ОТ 2000 Г.  Внася: министърът на регионалното развитие и благоустройството 42. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА УСЛОВИЯТА И РЕДА ЗА СЪБИРАНЕ НА ТАКСИТЕ ЗА СПЕЦИАЛНО ПОЛЗВАНЕ НА РЕПУБ¬ЛИКАНСКИТЕ ПЪТИЩА ИЛИ НА ЧАСТИ ОТ ТЯХ И ЗА ПОЛЗВАНЕ НА ОТДЕЛ¬НИ СЪОРЪЖЕНИЯ ПО РЕПУБЛИКАНСКИТЕ ПЪТИЩА.  Внася: министърът на регионалното развитие и благоустройството 43. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД¬БАТА ЗА КОМАНДИРОВЪЧНИТЕ СРЕДСТВА ПРИ ЗАДГРАНИЧЕН МАНДАТ.  Внася: заместник министър-председателят по правосъдната реформа и министър на външните работи 44. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД¬БАТА ЗА ПЕНСИИТЕ И ОСИГУРИТЕЛНИЯ СТАЖ, ПРИЕТА С ПОСТАНОВЛЕ¬НИЕ № 30 НА МИНИСТЕРСКИЯ СЪВЕТ ОТ 2000 Г.  Внася: министърът на труда и социалната политика 45. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА ТУРИЗМА, ПРИЕТ С ПОСТАНОВЛЕНИЕ № 447 НА МИНИСТЕРСКИЯ СЪВЕТ ОТ 2014 Г.  Внася: министърът на туризма.", "date": "2018.12.18", "title": " Вижте какво ще решава Министерският съвет утре, 19 декември 2018"}
{"url": "https://trud.bg/25-000-%d0%bb%d0%b2-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d0%b7%d0%b0-%d0%bf%d0%be%d0%b4%d1%81%d1%8a%d0%b4%d0%b8%d0%bc-%d0%b7%d0%b0-%d1%85%d0%b0%d1%88%d0%b8%d1%88/", "text": "Спецсъдът пусна срещу 25 000 лв. гаранция основния подсъдим по делото за трафик на 14,5 тона хашиш Бойко Герасков. Наркотикът, оценен на близо 73 млн. лв., бе прекаран от Мароко в Бургас с кораба “Оушън Лайън”. После бил складиран в с. Мировяне. 10 души бяха обвинени и предадени на съд за участие в престъпна група за контрабанда и трафик на наркотици, сформирана през 2011 г. от Людмил Герасков. Той бе обявен за издирване от Интерпол, но наскоро стана ясно, че е починал. Синът му Бойко Герасков е основен подсъдим по делото и е зад решетките 3 г. и 8 месеца. Той бе заловен в Испания и екстрадиран у нас. Днес спецсъдът го освободи под парична гаранция, защото е изтекъл максимално допустимият по закон срок за задържане. Решението на магистратите не е окончателно.", "date": "2018.12.18", "title": " 25 000 лв. гаранция за подсъдим за хашиш"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d0%be%d0%bf%d1%8a%d1%80%d0%bd%d0%b8%d1%87%d0%b0%d0%b2%d0%b8%d1%82%d0%b5-%d1%81%d1%8a%d0%b1%d1%80%d0%b0-%d0%b0%d0%ba%d1%82%d1%8c%d0%be/", "text": "Премиерата на „Опърничавите“ на Младен Стоянов (Драско Закеф) събра тази вечер в литературния клуб „Книгата“ в София актьори, писатели и журналисти. Бизнесменът от Стара Загора прави втори сполучлив опит в написването на книга с романтичен сюжет. Любопитната подробност е, че „Опърничавите“ ще излезе и на филм идната година. За сега се знае, че актьорите Симеон Лютаков и Анастасия Левордашка ще са в главните роли. Режисьорът Георги Костов представи концепцията за екранизацията на романа на Младен Стоянов. Премиерата на филма „Опърничавите” е планирана за февруари идната година, сподели авторът пред „Труд”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Премиера на „Опърничавите“ събра актьори и писатели"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d0%b0-%d0%bd%d0%b0-%d1%84%d0%b8%d0%bb%d0%bc-%d0%b7%d0%b0-%d0%b4%d1%8f%d0%b4%d0%be-%d0%b4%d0%be%d0%b1%d1%80%d0%b8-%d0%b2-%d0%bd%d0%b4%d0%ba/", "text": "Дядо Добри – най-големият дарител на българската православна църква е увековечен във филм. Премиерата на документалната лента е тази вечер в зала 1 на НДК. Как се променя дядо Добри, какво в живота му е водещото и какво е посланието, което ни оставя, става ясно във филма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.18", "title": " Премиера на филм за дядо Добри в НДК"}
{"url": "https://trud.bg/%d0%b5%d0%b2%d1%82%d0%b8%d0%bd%d0%b0-%d0%b7%d0%b5%d0%bc%d1%8f-%d0%b4%d0%b0%d0%b2%d0%b0%d1%82-%d0%bd%d0%b0-%d0%bc%d0%bb%d0%b0%d0%b4%d0%b8-%d1%84%d0%b5%d1%80%d0%bc%d0%b5%d1%80%d0%b8/", "text": "Запазват забраните за покупка на ниви от фирми с чуждестранно участие Предоставят за ползване до 10 дка за отглеждане на зеленчукови култури, до 20 дка за трайни насаждения и до 50 дка за едногодишни полски култури Земеделски земи от държавния поземлен фонд ще могат да се дават под наем или аренда без провеждане на търг, но по пазарни цени, на млади фермери на възраст до 40 години. Това предвижда проект на нов закон за собствеността, поземлените отношения и опазването на земеделските земи, който е пуснат за обществено обсъждане от земеделското министерство. Целта е да се стимулират младите да останат на село, да създадат нови стопанства или да разширят съществуващите. Земя без търг ще се дава и на еднолични търговци (ЕТ) и еднолични дружества с ограничена отговорност (ЕООД), които са създадени от фермери до 40 години. Така ще се изпълни и един от приоритетите на Европейския Съюз за намаляване на средната възраст на земеделските стопани. За да получат земя младите фермери ще трябва да са регистрирани земеделски стопани, да са с постоянен и настоящ адрес в населено място на общината, в която са нивите, за нямат задължения към държавата и да обработват не повече от 200 дка земеделска земя. В проекта е предвиден и таван на терените, които ще се дават на младите фермери без търг – до 10 дка за създаване и отглеждане на зеленчукови култури, до 20 дка за трайни насаждения и до 50 дка за едногодишни полски култури. Срокът за отдаване под наем или аренда на земя на млади стопани за отглеждане на зеленчукови и едногодишни полски култури е до 10 години, а за трайни насаждения – до 30 години. В новия закон ще се запази съществуващата сега забрана земя да се придобива от фирми, в които съдружници или акционери са регистрирани в офшорни зони, както и от регистрирани в страната компании, в които съдружници или акционери са граждани или фирми от страни извън ЕС. Създаден е и механизъм за защита на земеделските земи като ограничен ресурс и национално богатство. Предвижда се след придобиването на земеделски земи да не може да се променя тяхното предназначение за срок от 7 години. Като изключение ще има при строителството на инфраструктурни проекти, като например пътища. В новия закон са разписани правила за доброволно уедряване на нивите чрез създаване на масиви за ползване. Те може да се създават за срок от една или няколко години, по искане на собствениците на терените. Целта е да се преодолее раздробеността на нивите и те да се обработват по-ефективно. Когато за някой от терените има няколко съсобственика с идеални части, всеки от тях ще трябва да даде съгласието си за включване в общия масив за ползване.   Пишат наредби за задържане на животни Уреждат случаите с „бели петна” С наредби на общинските съвети ще бъдат разписани правила за преминаването на животни през чужди ниви, както и за задържане на животни в чужди имоти, пише в проекта на нов закон. Проблемът е сериозен тъй като често овце, коне или крави на един стопанин отиват в имота на друг. В наредбите ще трябва да се посочи срок за задържане на животните при намирането им в чужди ниви, реда за връщането им на техните собственици, както и продажбата им или даването им на организации за закрила на животни, ако действителният собственик не бъде намерен. В проекта е предвидено задължение за общинските служби по земеделие да регистрират в информационна система на Министерството на земеделието на всички актове за ползване на земеделските земи (договори, административни, съдебни и други правни актове, които доказват право за ползване на земеделска земя), както и споразуменията за тяхното изменение или прекратяване. Регистрацията ще става по искане на собствениците или на ползвателите на земеделските земи, въз основа на представени от тях копия от актовете. Със закона се предлага нов подход за гарантиране правата на собствениците на т. нар. “имоти – бели петна”. Това са имоти, чиито собственици не са известни и не обработват земите си. Всеки, който получи за ползване “имоти – бели петна” ще представя запис на заповед за дължимата сума за нивите. Разписан е и ред за изплащане на тези суми на реалните собственици при появяването им.   Строят 6 г. след смяна на предназначението Облекчения са предвидени за инвеститори, които които искат да строят. С новия закон за земеделските земи отпада изискването в тригодишен срок от влизане в сила на решението за промяна на предназначението на нивите, да бъде поискано издаване на разрешение за строеж. Вместо това първо се дава 6-годишен срок за стартиране на строежа. А след изтичане на тези 6 години на собственика на земята или на инвеститора в обекта се дава възможност да поиска удължаване на срока на валидност на решението за промяна на предназначението на земеделска земя за срок от още 3 години. Това удължаване ще бъде еднократно срещу заплащане на определена такса. Тази такса ще бъде в размер на 50% от таксата, която се дължи при смяна на предназначението на земята.   При продажба от държавата поне 40% от цената се плаща в брой Договорите за аренда на държавни терени с овошки ще бъдат със срок до 30 години, но ще може да се удължават В проекта за нов закон е посочено, че плащането на цената при търговете за продажба на земеделски земи от държавния поземлен фонд може да става с поименни компенсационни бонове, с компенсаторни записи и с жилищни компенсаторни записи, които са регистрирани в Централния депозитар. Но е поставено изискване поне 40% от цената да се плаща от спечелилия търга участник с парични средства в левове. С новия закон е уредено и отдаването за ползване на земи от държавния и общинския поземлен фонд чрез търг. Като срокове за предоставяне за ползване на нивите под аренда са подобни на предвидените за частните земеделски земи. Предвидени са минимални (5 години) и максимални (10 години) срокове за отдаване под аренда на държавни земи за отглеждане на едногодишни полски култури, както и за отглеждане на трайни насаждения (до 30 години). Но за трайните насаждения е дадена и възможност за удължаване на 30-годишния срок чрез подписването на анекс и плащането на пазарна цена за арендата.   Договорите за наем ще бъдат до 10 години Собствениците на земеделски земи ще могат да ги предоставят за ползване за срок до 10 години за отглеждане на зеленчуци и на култури като пшеница, слънчоглед и царевица. За земи с трайни насаждения договорите за наем или аренда ще бъдат със срок до 30 години, предвижда новият закон. Целта е да се постигне по-добър баланс в отношенията между собствениците и ползвателите на земеделските земи чрез избягване на дългосрочна обвързаност с неизгодни договори, включително сключени от съсобственици с незначителен дял, каквато негативна практика бе широко разпространена, пише в мотивите към проекта. Изискването за минимален 5-годишен срок на арендните договори и за сключването им от съсобственици, притежаващи над половината от идеалните части ни нивите, се запазва. За договорите за наем и за съвместно обработване не се въвежда минимален срок. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Евтина земя дават на млади фермери\t\t\t"}
{"url": "https://trud.bg/%d0%b5%d1%81-%d0%bf%d1%80%d0%b8%d0%b7%d0%be%d0%b2%d0%b0-%d1%81%d1%8a%d1%80%d0%b1%d0%b8%d1%8f-%d0%ba%d1%8a%d0%bc-%d0%ba%d0%be%d0%bd%d1%81%d1%82%d1%80%d1%83%d0%ba%d1%82%d0%b8%d0%b2%d0%b5%d0%bd-%d0%b4/", "text": "Европейският съюз призова сръбските власти да водят конструктивен диалог с Косово за нормализиране на двустранните отношения. Това се казва в изявление на външнополитическата служба на ЕС, публикувано днес в Брюксел след края на заседанието на Съвета за стабилизиране и асоцииране ЕС- Сърбия, предаде ТАСС. Съветът очаква от Сърбия конструктивно участие в диалога между Белград и Прищина със съдействието на ЕС с цел сключването на споразумение за пълно нормализиране на отношенията. Всички постигнати досега споразумения за диалог трябва да бъдат изпълнени напълно без каквито и да било забавяния, се казва в текста. Върховният представител на ЕС за външната политика и сигурността Федерика Могерини на свой ред заяви, че няма алтернатива на диалога. Алтернативата на диалога е много опасна и дори не искам да мисля за такава алтернатива. Все още се надявам, че диалогът е възможен. Надявам се, че страните ще бъдат готови да се върнат в Брюксел и да продължат започнатия по-рано положителен процес, каза тя пред журналисти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2018.12.18", "title": " ЕС призова Сърбия към конструктивен диалог с Косово"}
{"url": "https://trud.bg/%d0%bf%d1%80%d0%be%d0%b6%d0%b5%d0%ba%d1%82%d0%b8%d1%80%d0%b0%d1%82-%d0%bf%d1%8a%d1%80%d0%b2%d0%b0%d1%82%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0-%d0%ba%d0%be%d0%bb%d0%b5%d0%b4/", "text": "Две безплатни прожекции на първата българска коледна комедия – „Smart Коледа“, е подаръкът от Община Велико Търново и кмета Даниел Панов към децата на Старата столица. Излъчванията ще бъдат на 22 декември /събота/ от 11,00 и 14,00 ч. в голямата зала на кметството. Прожекциите са част от пъстрата културна програма, с която старопрестолният град посреща най-светлите празници през годината. „Smart Коледа“ е детски филм, който разкрива магията на човешките взаимоотношения и показва как прекомерното стоене пред компютъра отчуждава хората един от друг „Смарт технологиите са чудесно нещо, когато ги използваме по предназначение и малко опасни, когато прекаляваме с тях. 9-годишният Марти попада в работилницата на Дядо Коледа и измествайки стария ръководител Работливко, решава да я модернизира. Неточност в компютъра обърква работата и Коледа е на път да се провали. Ще успеят ли Марти и елфите да преодолеят различията си в името на празника? Ще бъде ли спасена Коледа, какво е „елфбук“ и кой помага на белобрадия старец, ще разберете в събота“, посочват организаторите. В главните роли са Калин Врачански, когото зрителите ще видят като ръководителя на приказната работилница за играчки Работливко. Кръстю Лафазанов се превъплъщава в образа на Дядо Коледа, Константин Гергинов играе 9-годишния Марти. Стефания Колева, Станислав Пеев, Радослава Неделчева, Константин Икономов също са част от звездния актьорски състав, заедно с още много млади и обещаващи актьори, а Поли Генова и Орлин Павлов имат специално участие във филма. Сценарист и режисьор е Мария Веселинова, а продуцент – Павел Павлов. “Smart Коледа” е необходим филм. Излиза във времето, когато всички очакваме празника на Рождество Христово. Всеки очаква близките си хора. Това усещане имах и аз във филма, въпреки че имаше смарт устройства и технологии”, споделя Кръстю Лафазанов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Прожектират първата българска коледна комедия като подарък за децата на Велико Търново"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d1%81%d1%8a%d0%b4%d0%b8%d1%8f-%d1%80%d0%b0%d0%b7%d0%ba%d1%80%d0%b8%d1%82%d0%b8%d0%ba%d1%83%d0%b2%d0%b0-%d0%b1%d0%b8%d0%b2%d1%88/", "text": "Американски съдия силно разкритикува бивш съветник на президента Тръмп по въпросите на националната сигурност Майкъл Флин, предаде Ройтерс. Флин беше обвинен, че е излъгал агенти на ФБР. Съдията Емет Съливан отмени изпълнението на присъдата му и така гарантира, че бившият президентски съветник ще сътрудничи безотказно при разследването за вероятно тайно споразумение с Русия по време на предизборната кампания на Тръмп през 2016 година. При произнасяне на присъдата във вторник съдия Емет Съливан се е обърнал към пенсионирания генерал лейтеннат с думите: „Може да се твърди, че продадохте страната си“. През декември 2017 година Флин беше обвинен за това, че е излъгал агентите на ФБР за негови разговори със Сергей Кисляк, руски посланик във Вашингтон по това време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.12.18", "title": " Американски съдия разкритикува бившия съветник на Тръмп Майкъл Флин"}
{"url": "https://trud.bg/%d0%bd%d0%b8%d0%ba%d0%b8-%d1%85%d0%b5%d0%b9%d0%bb%d0%b8-%d0%b7%d0%b0%d0%b3%d0%b0%d1%82%d0%bd%d0%b0-%d0%ba%d0%b0%d0%ba%d1%8a%d0%b2-%d1%89%d0%b5-%d0%b5-%d0%b0%d0%bc%d0%b5%d1%80%d0%b8%d0%ba%d0%b0%d0%bd/", "text": "Напускащият поста си постоянен представител на САЩ в ООН Ники Хейли загатна какъв ще е американският план за постигане на мир между Израел и палестинците, като каза, че той е голям, възползва се от новите технологии и включва доста неща, които и двете страни ще харесат, както и такива, които няма да харесат, предадоха Асошиейтед прес и Ройтерс. Хейли обаче не даде подробности какво точно съдържа дългоочакваният, непубликуван план, подготвен от Джаред Къшнър – зетя на американския президент Доналд Тръмп. „Той е доста по-дълъг. Съдържа много по-обмислени подробности“, каза тя за плана на заседание на Съвета за сигурност на ООН за Близкия изток. „Той признава, че реалностите на място в Близкия изток са променени по един силен и важен начин“, заяви Хейли, която напуска посланическия пост в края на годината. Тя каза, че е чела плана, който „въвежда нови елементи в дискусията“. По думите й израелците и палестинците, както и страните по света имат избор: да се съсредоточат върху частите, които не харесват, което според нея означава връщане „към проваленото статукво от последните 50 години“, или да се съсредоточат върху частите, които харесват, и да допринесат за напредък в мирните преговори. Хейли каза, че „и двете страни биха имали голяма полза от мирно споразумение, но палестинците биха имали повече полза, а израелците биха рискували повече“. Палестинците са скептични и обвиняват правителството на Тръмп, че заема страната на Израел по основните въпроси, свързани с датиращия от десетилетия конфликт. Те отказват да участват в американските усилия, откакто Тръмп призна Ерусалим за столица на Израел през декември 2017 г. и премести посолството на САЩ в града. „Този план ще бъде различен от всички преди това. Решаващият въпрос е дали реакцията към него ще бъде различна“, заяви Хейли. Тя обвини арабските държави, че не превръщат темата за палестинския народ в приоритет. Британският постоянен представител в ООН Карън Пиърс приветства коментарите на Хейли като потвърждение, че има готов американски план за мир. Според израелския постоянен представител в ООН Дани Данон САЩ са говорили с Израел да представят плана в началото на следващата година. Отношението на Израел към Тръмп е доста по-топло, но дори в консервативното правителство на израелския министър-председател Бенямин Нетаняху има скептицизъм към изгледите за мир. „Мисля, че различията между израелците и палестинците са твърде големи, за да бъдат преодолени“, каза израелската правосъдна министърка Аелет Шакед на конференция в Ерусалим миналия месец.  „Аз лично мисля, че той (мирният план на Тръмп) е загуба на време“, заяви тя. /БТА/ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Ники Хейли загатна какъв ще е американският план за мир в Близкия изток"}
{"url": "https://trud.bg/%d1%86%d0%b5%d0%bd%d1%82%d1%80%d0%b0%d0%bb%d0%bd%d0%b0-%d1%80%d0%be%d0%bb%d1%8f-%d0%b2-%d1%81%d0%b2%d0%b5%d1%82%d0%b0-%d0%b8%d1%81%d0%ba%d0%b0-%d0%ba%d0%b8%d1%82%d0%b0%d0%b9/", "text": "Пекин е против господството на определени държави над други Китай възнамерява да заема все по-централно място на международната сцена и да съдейства за премахване на проявите на хегемонизъм по света, на опитите за господство на определени държави над други чрез сила и принуда. Това заяви днес китайският президент Си Цзинпин в реч по повод 40 години от началото на политиката на реформи и отваряне на страната. В резултат на започнатата от Дън Сяопин трансформация, в основата на която са селскостопанска реформа, либерализация на частния сектор, модернизация на индустрията и отваряне към международната търговия, стотици милиони китайци излязоха от бедността, а страната днес е втората най-голяма икономика в света. Си подчерта, че въпреки икономическите си постижения Китай никога няма да се стреми към “глобална хегемония”, но същевременно “никой не може да диктува на китайския народ какво да прави или какво да не прави”. Думите му бяха разтълкувани като намек към започнатата от Вашингтон търговска война с Пекин, макар че в дългата си реч Си не спомена за нея. Президентът изтъкна ролята на страната си като “защитник на световния мир”, “застъпник на международния ред” и страна с “водеща роля в мерките срещу климатичните промени”. “Китай никога няма да жертва интересите на други държави заради собственото си развитие, едновременно с това в никакъв случай няма да се отказваме от законните си права”, посочи Си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Централна роля в света иска Китай\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8%d1%82%d0%b5-%d0%bf%d0%be%d0%bb%d1%8f%d1%80%d0%bd%d0%b8%d1%86%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0%d1%85%d0%b0-%d0%bd/", "text": "Проф. Христо Пимпирев и още десет души пристигнаха на Антарктида. Новината съобщи полярният изследовател във фейсбук. „Пристигнахме в ледената красавица Антарктида! Бразилският военен самолет Херкулес безаварийно кацна на чакълената писта на о-в Кинг Джордж! Радостно ни посрещнаха пингвините! Сега очакваме колумбийски кораб да ни закара до нашия си остров Ливингстън!“, написа проф. Пимпирев. Българските изследователи се очаква да се присъединят към нашите полярници на Българската база „Св. Климент Охридски”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Българските полярници пристигнаха на Антарктида"}
{"url": "https://trud.bg/%d1%80%d1%83%d0%bc%d0%b8-%d0%b1%d0%be%d1%82%d0%b5%d0%b2%d0%b0-%d0%bc%d0%b5%d0%b6%d0%b4%d1%83-%d0%bc%d0%b5%d0%bc%d0%be%d0%b0%d1%80%d0%b8%d1%82%d0%b5-%d0%b8-%d1%84%d0%b0%d0%bd%d1%82%d0%b0/", "text": "Не е необичайно напоследък български автори да представят по няколко книги наведнъж. Руми Ботева е ново име в родната романистика. Тя е лекар по образование, доктор на науките, със завидна кариера в Швеция, където живее и работи от 36 години. Практикувала е две медицински специалности в САЩ и други държави по света. От 2010 години се отдава на писателското си призвание. Само преди две седмици на българския книжен пазар излязоха три нейни романа: „Ехо от тежки камбани”, „Изгорени мостове” и „Една луна и две слънца”. Солидните томове бяха представени в Клуб „Журналист” на 17 декември 2018 г. от Мина Карагьозова (поетесата и литературен критик) и от Ники Комедвенска (поетеса и редактор на трите книги). Мина Карагьозова запозна публиката със сюжета и драматичните политически събития, оказали решаващо въздействие върху живота на главната героиня Бети в романа „Ехо от тежки камбани”: „Книгата започва като семейна сага, за да продължи с повествование, наситено с биографизъм, истинност, драматизъм. Световните събития, съдбата на родината неизменно засягат съдбите на на героите, слагат върху тях тежкия си отпечатък, карат ги да се борят, за да защитят живота си, мечтите си, потомците си, правото си на бъдеще… Легендата разказва, че Нострадамус наредил в заразения с чума Париж камбаните да звучат денонощно. Много по-късно руски учени установили, че звукът на камбаните като силна вибрация може да преустанови размножаването на болестотворните микроби. Именно такива тежки камбани, като звънящите в този роман, са ни необходими, за да спрат чумата на авторитарните режими, бездушието, предателството, колаборационизма…” Ники Комедвенска говори за романа „Изгорени мостове”, който проследява в мемоарен план живота на авторката в Швеция. Тя очерта и приносните изследователски моменти в третия роман. Дебати сред публиката предизвика оригиналният сюжет на научно-фантастичния роман „Една луна и две слънца”, в който Руми Ботева е контаминирала легендарност от времето на траките, исторически хипотези и супермодерни квантови технологии, достигайки скок във времето – от древността през нашето съвремие до необятното бъдеще.  ", "date": "2018.12.18", "title": " Руми Ботева – между мемоарите и фантастичното"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81-%d0%bf%d0%be%d0%ba%d0%b0%d0%bd%d0%b8-%d0%b7%d0%b0-%d1%81%d0%be%d1%84%d0%b8%d1%8f-%d0%be%d1%83%d0%bf%d1%8a/", "text": "Двама от най-добрите български тенисисти получиха „уайлдкард“ за турнира от категорията „АТП 250“ „София оупън“. Втората ни ракета Димитър Кузманов и младата сензация Адриан Андреев ще започнат направо от основната схема в „Арена Армеец“.  Кузманов направи най-силната година в кариерата си и достигна до 273-о място в ранглистата – най-доброто му досега. 17-годишният Андреев пък спечели титлата на двойки на юношеския „Ю Ес Оупън“ и взе бронзов медал, отново при дуетите, на младежките олимпийски игри в Буенос Айрес.  „София оупън“ е от 3 до 10 февруари.", "date": "2018.12.18", "title": " Двама българи с покани за „София оупън“"}
{"url": "https://trud.bg/%d0%b1%d0%b0%d0%b1%d1%85-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d0%bb%d1%83%d1%87%d0%b0%d1%8f-%d1%81-%d1%85%d1%80%d0%b0%d0%bd%d0%b8%d1%82%d0%b5%d0%bb%d0%bd%d0%be-%d0%bd%d0%b0/", "text": "БАБХ е започнала проверка във връзка с инцидента, при който десетки ученици във Варна са получили  . Вчера е подаден сигнал от родител до РЗИ-Варна за случай с ученици със симптоми на хранително отравяне след коледно тържество на гимназия с преподаване на чужди езици „Йоан Екзарх“ – гр. Варна. Спешно е сформирана комисия от инспектори от Областна дирекция по безопасност на храните – Варна (ОДБХ-Варна) и Регионална здравна инспекция – Варна (РЗИ-Варна), съобщиха от БАБХ. Областната структура на БАБХ извършва същия ден проверка на мястото, на което е проведено училищното събитие – заведение във Варна, регистрирано като кафе-аперитив. Инспекторите на областната дирекция обследват пътя на доставка на кулинарната продукция и предполагаемото заразяване. Взети са проби от работната среда и персонала на заведението. Училищното коледно тържество се е провело на 15 декември, събота вечерта, и на него са присъствали около 90 ученици на възраст 16 години. Храната е приготвена и доставена от външна фирма (кетъринг фирма). Тя е включвала солени тарталети и солени хапки с кашкавал и колбас, и сладки. В неделя, в късния следобед, част от децата (по данни на РЗИ-Варна – 58) се оплакват от стомашен дискомфорт, съпроводен с повръщане. Две от децата посещават лечебно заведение, като едното, след преглед, е освободено за домашно лечение, а второто е оставено за наблюдение в МБАЛ „Св. Марина“. В понеделник, 17 декември, още ученици проявяват същите симптоми на стомашно неразположение. Извършена е инспекция и на обекта, в който е приготвена храната – проверени са всички суровини, които се използват за приготвянето на кулинарната продукция, доставчиците, начините на съхранение на храните, наличната документация. Инспекторите на ОДБХ-Варна са взели проби за изследване от работната среда и персонала. Първите резултати от изследванията се очакват най-рано на 19 декември, сряда, в края на работния ден, а окончателно заключение ще бъде направено в края на тази седмица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " БАБХ проверява случая с хранително натравяне на ученици от Варна"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%b1%d0%b0%d0%b1%d1%85-%d0%b4-%d1%80-%d0%b4%d0%b0%d0%bc%d1%8f%d0%bd-%d0%b8%d0%bb%d0%b8%d0%b5%d0%b2-%d0%bd%d0%b5-%d0%ba%d1%83%d0%bf%d1%83%d0%b2%d0%b0/", "text": "Не купувайте храни от багажници на коли или крайпътни търговци. За това призова пред „ “ директорът на Българската агенция по безопасност на храните д-р Дамян Илиев. За предстоящите Коледни и Новогодишни празници инспекторите правят проверки на търговската мрежа за недоборсъвестни търговци. От агенцията обаче разчитат и на сигнали на граждани. За целта работи и горещия телефон 0700 122 99. Опасността от консумация на непроверени храни е много голяма, предупреди директорът на БАБХ д-р Дамян Илиев. „Звучи все едно от едно време си купуваме някаква храна, която е на баба ни, дядо ни… някакви такива легенди! Само че тази храна и това месо ние не сме дали гаранция за него. Ние даваме гаранция в магазина, защото знаем от коя ферма е, кой е производителят, какви ваксинации са направени, какви изследвания са направени, дали тези животни са лекувани, били ли са болни преди това. Представете си какво става, ако имате едно прасе вкъщи и то се разболее. Лекувате го един-два дни с антибиотици. След това виждате, че то няма да се оправи. Изразът е приколват го и ако си го ядат сами, живи и здрави, но ако го продават е големият проблем. Защото тук се явява проблемът и с антимикробна резистентност, за която сте чували, и ние нищо не можем да кажем. Затова такова нещо не трябва да се прави“, каза Илиев. „Българите да си купуват от магазините! Много ви моля! Сръбският нюанс – да отидем в Сърбия, защото там яйцата са по-хубави, месото е по-хубаво. Правете го, но това си е ваш риск! Агенцията гарантира магазините. Купувайте си само контролирани стоки“, призова още той От агенцията отчитат, че хранителни натравяния по празниците и в туристическите сезони у нас от години не е имало. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Шефът на БАБХ д-р Дамян Илиев: Не купувайте храни от багажници на коли и крайпътни търговци"}
{"url": "https://trud.bg/%d0%bf%d1%80%d0%be%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%ba%d1%80%d1%8a%d0%b3%d0%bb%d0%b0-%d0%bc%d0%b0%d1%81%d0%b0-%d0%bf%d0%be-%d0%bf%d1%80%d0%be%d0%b1%d0%bb%d0%b5/", "text": "В президентската институция днес се състоя редовно заседание на учредения по-рано през годината Обществен съвет по физическо възпитание и спорт към държавния глава. Съветът работи за усъвършенстване на системата на българския спорт и за насърчаване на физическото възпитание и физическата активност в българските училища. Председател на съвета е съветникът на президента по въпросите на младежта и спорта Георги Александров, заместник-председател е проф. Даниела Дашева, а сред членовете са: Йорданка Благоева, проф. Пенчо Гешев, Христо Меранзов, проф. Бисер Цолов, параатлетът Денислав Коджабашев, проф. Светослав Иванов. Като външни експерти на заседанието присъстваха учители по физическо възпитание от различни български училища, сред които и Павлина Филипова, европейски шампион по биатлон. Организирането и провеждането на кръгла маса-дебат под патронажа на държавния глава, на която да бъде изготвен подробен системно-структурен анализ и набелязани възможни решения за усъвършенстване на системата на физическото възпитание и спорта, обсъдиха в хода на срещата президентът Румен Радев и участниците в съвета, съобщиха от прессекретариата на държавния глава. Държавният глава Румен Радев подчерта, че на кръглата маса ще бъдат поканени представители на изпълнителната, законодателната и местната власт, на спортната общественост, както и на училищни настоятелства. „Ще направим необходимото моделът за физическо възпитание и спорт да гарантира активното участие на младите хора и да се ползва с подкрепата на обществото“, каза президентът. По време на разговора гостите благодариха на Румен Радев за ангажираността му към проблемите на спорта в училище и масовия спорт и изразиха надежда, че президентската институция ще бъде координатор за една по-успешна и ползотворна комуникация между институциите в държавата, пряко ангажирани по темата. Необходима е много сериозна работа с подрастващите и отдаденост на каузата, както и изграждането на работещ модел, който да регламентира участието на държавата, спортните организации и самото общество във формирането и провеждането на политики в масовия спорт, бе общата позиция на участниците в срещата. От своя страна проф. Симеон Йорданов от Българската асоциация на спортните педагози изтъкна същественото значение от създаването и внедряването в българските училища на единен тест за оценка на физическата годност на младите хора. Бившата световна рекордьорка в скока на височина и двукратна медалистка от Олимпийските игри през 1972 и 1976 година, Йорданка Благоева подари на държавния глава новоиздадената си автобиографична книга „Босоногата кралица – Йорданка Благоева и седемте крачки към върха”. Легендарната атлетка посочи колко важно е младите хора да се трудят упорито, за да достигнат върха, към който се стремят в своя живот. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.12.18", "title": " Провеждането на кръгла маса по проблемите на физическата активност обсъдиха участниците в Обществения съвет по физическо възпитание и спорт към държавния глава"}
