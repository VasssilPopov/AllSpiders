{"url": "https://trud.bg/%d0%b8%d0%b7%d0%b1%d1%80%d0%b0%d1%85%d0%b0-%d0%b0%d0%bc%d1%81%d1%82%d0%b5%d1%80%d0%b4%d0%b0%d0%bc-%d0%b7%d0%b0-%d0%b4%d0%be%d0%bc%d0%b0%d0%ba%d0%b8%d0%bd-%d0%bd%d0%b0-%d0%b5%d0%b2%d1%80%d0%be%d0%bf/", "text": "Европейският банков орган ще бъде преместен в Париж след Брекзита, съобщи Франс прес. Това стана ясно преди малко след гласуване в Брюксел, в което участваха всички 27 държави членки на Евросъюза, без Великобритания. Вотът премина в три кръга. До последния кръг стигнаха Амстердам и Милано. И двава града получиха по 13 гласа и Амстердам беше избран чрез жребий. София отпадна от надпреварата след първи кръг. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Избраха Амстердам за домакин на Европейската агенция по лекарствата"}
{"url": "https://trud.bg/%d1%82%d1%80%d1%8a%d0%bc%d0%bf-%d0%be%d0%b1%d1%8f%d0%b2%d0%b8-%d1%81%d0%b5%d0%b2%d0%b5%d1%80%d0%bd%d0%b0-%d0%ba%d0%be%d1%80%d0%b5%d1%8f-%d0%b7%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d1%81/", "text": "Президентът на САЩ Доналд Тръмп обяви Северна Корея за държава спонсор на тероризма в понеделник и добави въоръженият с ядрено оръжие режим на Северна Корея към черния списък на режимите-врагове на Вашингтон, предава АФП. „Това трябваше да се случи много по-рано. Трябваше да се случи преди години“, декларира Тръмп, докато анонсираше решението си в началото на среща на кабинета на Белия Дом. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Тръмп обяви Северна Корея за държава спонсор на тероризма"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-79/", "text": "На публична лекция, организирана от „Труд” и УНСС, премиерът анализира ролята на България в балканската и европейската политика.           Трудово-правната консултация на „Труд“.             Вече са налице и документални следи, които отреждат на „съдия №1“ позицията на „Черен лебед“ на олигархията в правосъдието – анализ на „Труд“.             Исторически шанс за майчинство на македонската църква. Ще го изтървем ли – коментар на Милена Бойчева.             Необходимо е да се приеме новият план за управление на Национален парк „Рила“, казва кметът на община Самоков Владимир Георгиев в интервю за „Труд“.             Какво се крие зад термина „Постоянно структурираното партньорство“ и кога прасетата ще се научат да летят – анализ на Димитър Гърдев.               Силует на Джанлуиджи Буфон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Вижте акцентите в броя на вестник „Труд“ във вторник, 21 ноември 2017"}
{"url": "https://trud.bg/%d0%bf%d0%b5%d0%bd%d0%ba%d0%be%d0%b2-%d0%bf%d0%be%d0%b5%d0%bc%d0%b0-%d1%81%d0%bf%d0%b5%d1%88%d0%bd%d0%b0-%d0%bf%d0%be%d0%bc%d0%be%d1%89-%d0%bd%d0%b0%d1%87%d0%b5%d0%b2%d0%b0-%d0%b1%d1%8e/", "text": "Разпределени са ресорите на зам.-министрите на здравеопазването. Д-р Бойко Пенков поема медицинските дейности и образованието, лекарствата и медицинските изделия, центровете за спешна помощ, медико-социалните домове за деца, държавните психиатрии, центровете “Фонд за лечение на деца” и за асистирана репродукция, агенциите по лекарствата “Медицински одит” и по трансплантация и Националния център по трансфузионна хематология. На зам.-министър Жени Начева са поверени обществените поръчки, международните проекти, електронното здравеопазване, бюджетът и финансите на МЗ. Зам.-министър Светлана Йорданова ще продължи да отговаря за превенцията на общественото здраве, за отчитането и оценката на националните здравни програми и специализирани донорски програми. Поверени са й още режимите, свързани с водите и храните, както и дейностите около ваксините, които се осъществяват от главния държавен здравен инспектор. Йорданова ще контролира върху Националния център по заразни и паразитни болести, Националната експертна лекарска комисия и Националния център по радиобиология и радиационна защита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Пенков поема спешна помощ, Начева – бюджета на МЗ\t\t\t"}
{"url": "https://trud.bg/%d0%bc%d1%8a%d0%b6-%d0%bd%d0%b0-45-%d0%b3-%d0%b8-%d0%b4%d0%b2%d0%b5-%d0%b6%d0%b5%d0%bd%d0%b8-%d0%bd%d0%b0-31-%d0%b8-41-%d0%b3-%d1%81%d0%b0-%d0%b6%d0%b5%d1%80%d1%82%d0%b2%d0%b8%d1%82%d0%b5-%d0%bd/", "text": "Мъж на 45 г. и две жени на 31 и 41 г. са загиналите в тежкия пътен   на пътя Шумен-Силистра в понеделник. Жертвите са пътували в „Опел“-а с благоевградска регистрация. Зад волана е бил мъжът. В болницата в Шумен са откарани водачът на шуменското „Пежо“ – мъж на 50 г., 46-годишната му съпруга, сестра му на 43 г. и нейният 14-годишен син. Мъжът и двете жени са в тежко състояние, имат различни наранявания, предстоят им операции. Момчето е с временна загуба на съзнание и без опасност за живота, съобщават от полицията. Огледът на произшествието продължава и към момента. На място са дежурният прокурор от ОП- Шумен Румен Рачев, който ръководи огледа, директорът на ОДМВР–Шумен ст. комисар Ялчън Расим и съдебен лекар. Образувано е досъдебно производство. Въведена е временна организация на движението, пътуващите от Шумен към Силистра да ползват обходен маршрут през село Хитрино- село Капитан Петко- село Венец, а пътуващите към Шумен да преминават през селата Черноглавци, Габрица и Близнаци. Към 19 часа е получен сигнал за друг пътен инцидент преди шуменското село Мадара между два автомобила „Фиат“ и „Волво“. Произшествието е само с материални щети, призоваваме водачите да шофират с повишено внимание, съобщават от полицията в Шумен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Мъж на 45 г. и две жени на 31 и 41 г. са жертвите на тежката катастрофа в Шуменско"}
{"url": "https://trud.bg/%d0%b5%d0%b4%d0%b8%d0%bd-%d0%b7%d0%b0%d0%b3%d0%b8%d0%bd%d0%b0%d0%bb-%d0%b8-%d0%b4%d0%b2%d0%b0%d0%bc%d0%b0-%d1%80%d0%b0%d0%bd%d0%b5%d0%bd%d0%b8-%d0%bf%d1%80%d0%b8-%d0%b2%d0%b7%d1%80%d0%b8%d0%b2-%d0%b2/", "text": "Един човек е загинал, а двама са били ранени при взрив в металургичния завод на компания „АрселорМитал“ в белгийския град Гент, съобщи агенция Белга. Инцидентът е станал около 15 ч. местно време (16 ч. наше време). При зареждане се е взривила цистерна с бензин. Пострадалите са в тежко състояние. Останалите работници са били евакуирани. Първоначално беше съобщено за хора в неизвестност, но тази информация беше опровергана. Няма данни да е последвало опасно замърсяване на въздуха, а според полицията ситуацията вече е под контрол. Причините за трагедията се изясняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Един загинал и двама ранени при взрив в металургичен завод в Белгия"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%bf%d1%80%d0%b5%d0%b4%d0%bf%d0%be%d1%87%d0%b8%d1%82%d0%b0%d0%bc-%d0%bd%d0%be%d0%b2%d0%b8-%d0%b8%d0%b7%d0%b1%d0%be%d1%80%d0%b8-%d0%b2%d0%bc%d0%b5%d1%81%d1%82/", "text": "Германският канцлер Ангела Меркел каза днес, че би предпочела нови избори вместо да оглави правителство на малцинството, предаде Ройтерс. Тя говори след като преговорите за съставяне на трипартийна коалиция се провалиха снощи. Моята гледна точка е, че нови избори са по-добрият път“, каза Меркел в интервю за телевизиите А Ер Де и Цет Де Еф, което ще бъде излъчено тази вечер. Тя добави, че в плановете й не влиза да бъде канцлер в правителство на малцинството. Меркел отбеляза, че не вижда причина да подава оставка и вместо това е съсредоточена върху формирането на стабилно управляващо мнозинство. „Уверена съм, че моят консервативен блок ще се яви на едни нови избори по-единен отпреди“, подчерта тя. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Меркел: Предпочитам нови избори вместо правителство на малцинството"}
{"url": "https://trud.bg/%d0%ba%d0%be%d0%b3%d0%b0-%d0%bc%d0%be%d0%b3%d0%b0-%d0%bf%d0%be%d0%bb%d0%b7%d0%b2%d0%b0%d0%bc-%d0%bf%d0%bb%d0%b0%d1%82%d0%b5%d0%bd-%d0%be%d1%82%d0%bf%d1%83%d1%81%d0%ba-%d0%b7%d0%b0-%d0%be%d0%b1%d1%83/", "text": "Имам ли права да ползвам платен годишен отпуск за обучение и при какви условия може да стане това?   Уважаеми господин Коларов, Целевите отпуски не предполагат наличието на трудов стаж. Те се предоставят при наличието на съответното основание. Съгласно чл. 169, ал. 1 от Кодекса на труда, работник или служител, който учи в средно или висше учебно заведение без откъсване от производството, има право да ползва платен отпуск за обучение в размер на 25 работни дни за всяка учебна година, ако работодателят му е дал съгласие за това обучение. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Кога мога ползвам платен отпуск за обучение"}
{"url": "https://trud.bg/%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%88%d0%b5%d0%bd%d0%b3%d0%b5%d0%bd-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%bf%d1%80%d0%b5%d1%80/", "text": "„Шенген изцяло трябва да се преработи. Това ще стане в скоро време. Има държави, които нямат място там, защото свободното движение на хора, не означава безконтролно движение.” Това заяви премиерът Бойко Борисов по време на академичната си лекция в УНСС, организирана от „Труд” и Университета за национално и световно стопанство. Темата на публичната лекция бе „България, Балканите, Европа и светът”. Попитан от студент дали предстоящото европредседателство дава предимство на страната ни за Шенген и еврозоната, премиерът отговори: „Председателството не означава управление. То не дава предимства”. Борисов подчерта, че е оптимист за влизането на България в чакалнята на еврозоната, тъй като отговаряла на всички критерии и не представлявала никакъв риск. Премиерът припомни, че на 6 и 7 декември в София ще се проведе среща на балканските лидери. Разказа и че предстои подписване на споразумения за изграждане на общите проекти по коридор номер 8. „До година-две ще има магистрала до Белград, имаме връзките със Солун и Истанбул”, подчерта Борисов. Според него България се превръща в естествен кръстопът на редица важни транспортни коридори. „Това е добре и за нашата съседка Турция, и за Русия и за всички, които са по пътя на коприната до Китай. Считам, че с Китай ще се разберем и догодина София ще е домакин на формата „16+1”. В Унгария ми предстоят разговори с китайския премиер по този тема”, допълни премиерът. Балканите могат да заместят Великобритания в ЕС. „Ако Западните Балкани не влязат в ЕС, това ще е по-голям риск за Европа”, каза Борисов. Той посочи, че без европейска перспектива младежите напускат своите държави. Премиерът предупреди, че ако избягат младите хора ще дойдат повече емисари, джихадисти е мафията ще цъфти. Той призна, че държавите от Западните Балкани все още не са готови да влязат в ЕС, но според него е много важно да имат европейска перспектива. „Иначе младите ще емигрират и после ще се сблъскат с нашия проблем – 2,5 милиона българи работят за чужди икономики, а ние сме принудени да внасяме работна ръка от Украйна и Молдова”, предупреди премиерът. Той отчете като първи свой успех, че темата Балкани влезе в дневния ред на Европа и благодари на европейските лидери. По време на лекцията си Борисов упрекна лидерите на държавите в ЕС за отношението им към турския президент Реджеп Ердоган. „Преди две години, когато се изказвах в Европейския съвет по тази тема, това звучеше зле. Но аз бях убеден, че в ЕС не трябва да си правим граници вътре, а да се оградим отвън”, каза Борисов. Той припомни, че Турция има най-силната армия на южния фланг на НАТО. „Това, че Ердоган оттегли своите 40 военни от ученията в Норвегия е притеснително. Аз отдавна поставям въпроса за Турция на срещите на върха. Питал съм: След като проявяваш такова недоверие към някого, логично ли да е дадеш пушка, да пази гърба?” Борисов призова ЕС да продължи с диалога и с партньорските отношения с Анкара. „Близо 3 милиона бежанци са там. Какво ще стане като тръгнат насам. Берлин и Париж са далече, ние сме съсед. Споразумението работи добре и е най-правилно за да държим миграционния натиск извън ЕС“, каза Борисов. Той нарече Турция „стратегически партньор и в НАТО и в Европа“. „Лесно е да критикуваш Ердоган, но какво печелиш от това. Да не се поддаваме на емоции, а да търсим прагматични решения“, призова премиерът.   Лекцията на премиера Бойко Борисов е знак на уважение към академичната общност на УНСС- най-големият и най-старият бизнес университет, лидер в българското образование и наука. Лекцията е продължение на традицията, чието начало датира от началото на университета. В УНСС са се обучавали 6-ма премиери, 14 вицепремиери, 15 министри на финансите, 6 министри на външните работи. Във всеки един от трите кабинета на „Борисов” има преподаватели и студенти от УНСС.     Въпреки че мислите на студентите най-вероятно са свързани с това как да се реализират на пазара на труда в България и дали да не потърсят реализация в чужбина, такива лекции са добър пример как можем да ги задържим в страната. На първо време те виждат уважение от страна на държавата, от страна на премиера Бойко Борисов. За тях е важно, че министър-председателят лично дебатира с тях по различни теми и идеи, изслушва проблемите им. Подобен род срещи, освен че трябва да зачестят, показват и усилията на правителството да създаде необходимата основа за спечелването на доверието на младите хора в България. На масата бяха поставени важни теми за България, Балканите и Европа и смея да твърдя, че лидерите на Европейския съюз би трябвало да се вслушват повече в предложенията на премиера за цялостната външна политика на Стария континент. Ключовата дума след такава лекция и за нас като бизнес, и за пълната зала със студенти, трябва да е „спокойствие”. Това е основното послание.   Много исторически стъпки в световен мащаб са дебатирани първо в академичните аудитории и съм радостен, че виждам тази практика да се реализира и в България. Благодаря за поканата. Доволен съм от срещата, защото премиерът Бойко Борисов отправи силни послания за външната политика на държавата пред академичните среди и бизнеса. Първо – Турция е стратегически партньор и ние не можем да си позволим да пренебрегваме този факт. Освен това – не можем да загърбим Западните Балкани, те имат достойно място в ЕС. След напускането на съюза от Великобритания, те могат да запълнят този вакуум и ние трябва да работим за това. Чест прави на премиера, че въпреки особеното мнение по въпроса на някои лидери от съюза, той отстоява европейското развитие на региона. Такива срещи са необходими няколко пъти в годината, защото освен признак на прозрачно управление, са важен пример за младите хора, които препълниха залата. Студентите трябва да знаят от първа ръка какво смята да прави правителството по важни за външната политика въпроси, защото част от тях понякога се губят в потока от фалшиви новини.   Оптимисти след срещата си с премиера Бойко Борисов. Така се определиха студентите от УНСС, които изслушаха лекцията му и успяха да зададат въпросите си. Категорични са, че разговорът им с министър-председателя е бил изключително полезен. „Всеки се притеснява, когато премиерът застане срещу него. Има интелигентни и подготвени студенти в УНСС и те го показаха днес”, заяви председателят на Студентския съвет Кристиян Маджуров пред „Труд”. Според възпитаниците на университета прожекторите ще бъдат насочени към България през шестте месеца на европредседателството. „София ще бъде в центъра на Европа. Това може да повлияе положително за влизането ни в еврозоната и в Шенгенското пространство.”, обобщи докторантът от катедра „Управление” Даниел Парушев.   Беше много полезно да направим среща с премиера Бойко Борисов. В последните години не се беше случвала такава и сме изключително радостни, че тя се осъществи в университета. Темите, които коментира Бойко Борисов, са изключително актуални и ще бъдат засегнати по време на европредседателство ни. Обръщам се с апел към премиера – да идва по-често в УНСС, това беше първата му визита като министър-председател. Много ценно е за студентите да срещнат с такъв човек. Веднъж в годината ние го очакваме, а защо не и с други гости като Доналд Туск, например.   Премиерът успя да отговори на всичките ни въпроси. Хареса ми, че беше изключително точен. По никакъв начин не се отклони от темата не лекцията. Той изложи перспективите за България, това, което ни предстои и се изказа много положително за нещата, които нашата страна може да получи като позитиви от европредседателството.   Смятам, че всичко, което каза премиерът Борисов, е актуално. Беше точно на място и в сферата на нещата, които ще се случат и на нивото, на което сме в момента. Зададох му въпрос дали членството на България в Европейския съюз е положително. Отговорът му беше, че трябва да гледаме за кои дестинации в Европа хората хващат самолетите и че пътят на страната ни е Европа.   В УНСС са хората, които са бъдещото на България. Лидерите ще излязат оттук. Тук са хората, които трябва да развиват България, затова срещната с Борисов беше много полезна. Темата за Турция, която засегна премиерът, е изключително актуална. Тя е наша външна граница и трябва да имаме добри взаимоотношения. България трябва да бъде мост и в отношенията със Западните Балкани, защото ние се намираме в центъра на Балканите. Трябва да интегрираме Западните Балкани. Трябва да ги приобщаваме и Европа да става все по-голяма. Европредседателството е на прага ни. Това ни дава шанс да докажем, че можем да се справим с предизвикателството.   Харизмата и респектът, които внася премиерът, ме впечатлиха най-силно. На всеки зададен въпрос отговори точно това, което трябва. Беше изключително конкретен.     Едва ли само ние, студентите можем да дадем оценка достатъчно подготвени ли сме за европредседателството. По думите на Бойко Борисов ние сме готови, подготвени сме за ротационното приемане. Ние, както предполагам и управляващите, очакваме тези шест месеца да минат безпроблемно. България ще стане център на всички събития за този период и мое лично мнение е, че сме готови за това предизвикателство, с неговите положителни и отрицателни страни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Бойко Борисов: Шенген трябва да се преработи (обзор)\t\t\t"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bd%d0%b5%d0%b7%d0%b0%d0%ba%d0%be%d0%bd%d0%bd%d0%be%d1%82%d0%be-%d0%bf%d1%80%d0%b5%d0%bc%d0%b8%d0%bd%d0%b0/", "text": "Аз съм съпричастен с оградата по границата, моя беше идеята за изграждането ѝ. В едно нещо съм съгласен с Елена Йончева – там има корупционни схеми. Те обаче не са на най-високо ниво във властта, на ниско ниво има схеми. Това заяви вицепремиерът Валери Симеонов пред  . Симеонов допълни, че е получил оплакване от войници – граничните полицаи правят отделни патрули за охрана по границата, а войниците ги поставят на места, които са с камери. Гранични полицаи се настаняват на квартири при свои колеги в Средец, това е нередно. Незаконното преминаване по границата е с помощта на гранични полицаи, каза Валери Симеонов. Той каза още, че е бил изненадан от оставката на Димитър Главчев. Всички оставки се консултират, въпреки че са акт на самостоятелно решение. Не мисля, че по този лек начин трябва да се отстраняват хора, които са доказали качества. Опозицията няма да бъде осмирена. Ще има стремглава ескалация на ултиматуми и рекет, заяви още Валери Симеонов. Вицепремирът допълни, че кадровата смяна на поста председател на Народното събрание не е била съгласувана с Патриотите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Валери Симеонов: Незаконното преминаване по границата е с помощта на гранични полицаи"}
{"url": "https://trud.bg/%d1%81%d1%82%d0%be%d0%bf%d0%b0%d0%bd%d1%81%d0%ba%d0%b0%d1%82%d0%b0-%d0%b0%d0%ba%d0%b0%d0%b4%d0%b5%d0%bc%d0%b8%d1%8f-%d0%b2-%d1%81%d0%b2%d0%b8%d1%89%d0%be%d0%b2-%d0%be%d1%82%d1%81%d1%82%d1%80%d0%b0/", "text": "Със заповед на ректора на основание Правилника за организация на учебния процес в СА „Д. А. Ценов“ – Свищов е отстранено от висшето училище лицето Ангел Христов – студент ІІІ-ти курс, спец. „Стопански и финансов контрол“, задочна форма на обучение. Отстраняването е на основание нарушаване законността в страната и уронване престижа на висшето училище. Предприети са действия за сезиране на Прокуратурата за извършено престъпление от посочените лица. Това се казва в официално съощение на академичното ръководство по повод предприетите мерки след репортажи на „Господари на ефира”, озаглавени „Нова схема за продажба на дипломи за средно и висше образование“ и „Продавач на дипломи обяснява схемата за продажба, в която са замесени ректори и преподаватели“. В репортажите баща и син Христови говорят за престъпна схема при издаване на дипломи за висше образование в свищовското висше училище. „Предвид факта, че издаването на диплома за завършено висше образование е механизъм, който не може да бъде нарушен, поради многократните защити именно срещу подобен род посегателства и зловредни намерения, ние считаме, че думите на двете лица са чиста проба лъжа и измама, която по нищо не се различава от думите на „Ало измамниците“, които са чест обект на разследване във въпросното предаване. До настоящия момент Висшето училище не е потърсено – официално или неофициално от нито една институция за предоставяне на информация относно случая и в тази връзка се декларира готовност за оказване на съдействие на компетентните органи за изясняване на истината и за изчистване името на Стопанска академия. Извършена е цялостна вътрешна проверка на документацията, свързана със записването на студенти, воденето на протоколи, регистрирането и издаването на дипломи и заплащането на семестриалните такси за обучение за 2016 г. и 2017 г.”, се казва в официалната депеша на вуза.  Ръководството е оказало съдействие на комисия от Министерство на образованието и науката, което се е самосезирало по случая. Комисията е извършила цялостна проверка на документацията по записване на студентите, приети в периода 2016 г. и 2017 г., и реда за подаване на данни за тях до Регистъра на всички действащи и прекъснали студенти и докторанти и Регистъра на завършилите студенти; воденето на протоколи за полагане на семестриални и държавни изпити, защита на дипломни работи и извършване на съответните записи в Главната книга; записите, извършени в Книгата за регистриране на издадените дипломи и в Главната книга за дипломите за висше образование, издадени през 2016 г. и 2017 г.; таксите, платени през целия курс на обучение, на завършилите през 2016 г. и 2017 г. Ръководството на СА „Д. А. Ценов“ – Свищов потвърждава своята готовност за оказване на съдействие, както на екипа на предаването „Господари на Ефира“, така и на компетентните органи за изясняване на истината. „Запазваме си правото да предявим иск по съдебен ред към всички лица, нанесли вреди на СА „Д. А. Ценов“ – Свищов, в следствие на отправените клеветническите твърдения.” – завършва официалното обръщение на университетското ръководство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Стопанската академия в Свищов отстрани студент и сезира прокуратурата за уронване престижа на вуза\t\t\t"}
{"url": "https://trud.bg/%d1%88%d0%b0%d1%82%d1%8a%d0%bb-%d0%b1%d1%83%d1%81%d0%be%d0%b2%d0%b5-%d1%89%d0%b5-%d0%be%d0%b1%d1%81%d0%bb%d1%83%d0%b6%d0%b2%d0%b0%d1%82-%d0%bb%d0%b5%d1%82%d0%b8%d1%89%d0%b5-%d0%bf/", "text": "Летище Пловдив съвсем скоро ще се нареди сред аеропортовете, които предлагат специален превоз – „шатъл”, до комуникативна точка в най-близкия град. Това обеща в понеделник кметът Иван Тотев, който гарантира, че предстои пускането на нова маршрутна линия до летището край село Крумово. Автобусите по линията ще са съобразени с нуждите на пътуващите – ще бъдат с по-малко седящи места, но с повече място за багаж. Община Пловдив предприема тази стъпка, тъй като има много постъпили жалби за присъствие на така наречените „копърки” в района на летището, които дерат кожите на пътниците и ги возят на нереални и безумно високи цени за таксиметров превоз. Пловдивчани се жалвали, че цената на таксито от летището до Пловдив надвишавала в началото на месец ноември дори стойността на самолетния билет. Затова вече се подготвя документацията за избор на превозвач, уточни кметът Тотев, който е убеден, че разписанието на шатъла няма да бъде проблем, тъй като полетите от и до летище Пловдив са ясни поне шест месеца по-рано и рейсовете лесно ще бъдат съобразени с нуждите на пътуващите. Освен това дори и с новите дестинации до Брюксел-Шарлероа и Милано-Бергамо аеропорта по средата на пътя между Пловдив и Асеновград приема едва 10-ина полета седмично, като другите две дестинации на нискотарифния авиопревозвач „Райънеър” са до Лондон-Станстед и Франкфурт-Хан. От градската управа не крият, че по време на управлението на предишния директор на аеропорта Дойчин Ангелов проблемът с превоза до града бил уреден много по-добре и летището имало сключен договор с таксиметрова компания, която возела пътниците на нормални цени. От общинско предприятие „Организация и контрол на транспорта” в Пловдив съобщиха, че от началото на декември автобусите от градския транспорт тръгват по „Коматевско шосе” и по него ще се движат отново колите с номера 1, 20 и 27. Добрата новина за жителите на квартал „Остромила” е, че се подготвя удължаване на маршрута на автобусна линия 113, която ще реши проблемите им с транспорта. В началото на декември автобусите от градския транспорт тръгват по Коматевско шосе, обяви днес кметът Иван Тотев. И допълни, че се подготвя удължаване на маршрута на линия 113 така, че той да стига до ул. „Остромила“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " „Шатъл” бусове ще обслужват летище Пловдив"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%bf%d0%be%d0%bb%d0%b8%d1%86%d0%b0%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b7%d0%b0-%d0%b1%d1%80%d0%be%d0%b5/", "text": "Полицаите от Шесто РУ на МВР-Пловдив задържаха за броени минути автора на грабеж, извършен час след полунощ в неделя, след като на телефон 112 бил подаден сигнал, че на улица „Ландос” в ромския квартал „Столипиново” от 65-годишен мъж насила бил отнет портфейл с 200 лева и лични документи. В хода на организираните незабавни заградителни действия малко по-късно в районното управление бил отведен 44-годишен криминално проявен и осъждан циганин, срещу когото е образувано бързо производство. През последното денонощие на територията на Областна дирекция на МВР – Пловдив са регистрирани 17 криминални престъпления – грабеж, ПОМПС, 5 кражби и 10 други. Разкрити са 8 престъпления. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Пловдивски полицаи задържаха за броени минути автора на грабеж в Столипиново"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-10-%d0%b2%d0%b8%d0%bd%d1%82%d0%b5%d1%80%d0%b0-10-%d0%ba%d0%b3-%d1%80%d0%b0%d1%86%d0%b8-%d0%b8-20-%d0%ba%d0%b3-%d1%88%d0%b0%d1%80%d0%b0%d0%bd-%d0%b8-%d0%ba/", "text": "Инспектори на Изпълнителната агенция по рибарство и аквакултури (ИАРА) в Пазарджик спипаха 10 винтера и 10 килограма рами при нощна проверка по вода в язовир „Батак” край местността „Свети Георги”, извършена на 16 ноември. Раците са били върнати обратно във водата от инспекторите от ИАРА, които са процедирали по същия начин и с улова от 6 кг шаран и 14 кг каракуда, на който се натъкнали в местността „Шипката”, където неизвестни засега бракониери били заложили във водите на язовира мрежа с обща дължина около 80 метра. В местността „Бункера” пък е открита мрежа с обща дължина около 60 метра в работно положение, но без уловена риба в нея. Всички мрежи и уреди са иззети с констативни протоколи срещу неизвестен извършител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Спипаха 10 винтера, 10 кг раци и 20 кг шаран и каракуда при нощна проверка на язовир „Батак”"}
{"url": "https://trud.bg/%d0%be%d1%82%d0%bf%d1%83%d1%88%d0%b8%d1%85%d0%b0-%d0%b2%d0%b8%d1%82%d0%b8%d0%bd%d1%8f-%d0%b1%d0%b5%d0%b7-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d1%8f-%d0%b2/", "text": "Край на ограниченията на движението през най-дългия тунел у нас – “Витиня” на магистрала “Хемус”, обявиха от Агенция “Пътна инфраструктура” (АПИ). Движението в двете тръби на ремонтирания тунел бе пуснато в 12, 00 часа вчера. Обновената тръба за София е с ново осветление и системи за видеонаблюдение и пожароизвестяване. Както “Труд” писа, ремонтът в тръбата за София започна преди два месеца, веднага след като бе пуснат трафикът в другата тръба за Варна и до вчера потокът от коли преминаваше двупосочно в нея, което създаваше тапи през почивните и празничните дни. “Тръбата за София вече е с енергоефективно LED осветление. Монтирани са 354 осветителни тела. Съоръжението е с нова електроснабдителна система, видеонаблюдение, пожароизвестителна и оповестителна система”, уточниха от АПИ. Изпълнител на ремонта е “Автомагистрали” ЕАД. От пътната агенция обявиха и друга важна новина за шофьорите – утре от 10 ч. до 16 ч. ще бъде спряно движението в тръбата за Варна за “изпитвания на носимоспособността на мостовото съоръжение веднага след тунел “Витиня”, което също бе ремонтирано през последните месеци”. Трафикът ще бъде пренасочен двупосочно в тръбата за София. Тежките камиони над 10 тона продължват да преминават по обходен път I-1 Ботевград – София. Междувременно строителният министър Николай Нанков обяви в Русе, че от 28 ноември започват обществените обсъждания на процедурата по оценка на въздействието върху околната среда на проекта за магистралата Русе – Бяла – Велико Търново. В Русе такова ще се състои на 1 декември, а всички ще се проведат в рамките на две седмици. Нанков коментира още, че физическото изпълнение на извършващия се в момента ремонт на близо 10-километровия участък на Беленския баир от пътя Русе – Бяла вече е над 50%. Той коментира още, че догодина ще бъдат рехабилитирани още поне 15 км от пътя Русе – Бяла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Отпушиха „Витиня”, без ограничения в тунела\t\t\t"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b0-%d0%be%d0%b1%d0%bb%d0%b0%d1%81%d1%82-%d0%bd%d0%b0%d0%b1%d0%b5%d0%bb%d1%8f%d0%b7%d0%b0%d1%85%d0%b0-%d0%bc%d0%b5%d1%80%d0%ba%d0%b8/", "text": "Областният управител на Пловдив Здравко Димитров свика в понеделник съвещание във връзка с изпълнението на Националната програма за защита при бедствия 2014-2018 г. и в частност на чл. 64а от Закона за защита при бедствия. На срещата, на която присъстваха главният областен експерт по сигурността Валери Баранов и кметовете на общините със значителен потенциален риск от наводнения,бяха обсъдени и набелязани мерките за превенция и защита. Освен това бяха разяснени възможностите, които се предоставят по Оперативна програма „Околна среда 2014-2020 г. – „Мерки за въвеждане на решения за превенция и управление на риска от наводнения“. Целта на програмата е насочена към повишаване защитата на населението от наводнения, подобряване на техническото състояние и защита на критичната инфраструктура, и повишаване защитата на техническата и социална инфраструктура, както и повишаване подготвеността на населението за реакция при наводнения. Общият размер на предоставената безвъзмездна финансова помощ по програмата е в размер на 20 млн. лв.  Специалисти представиха пред губернатора на Пловдив Здравко Димитров и общинските кметове от региона мобилни съоръжения – водни прегради и изкуствени диги, които могат да бъдат разположени в рисковите зони, за да се избегнат големи разливи и по този начин да се избегнат човешки жертви и ограничат сериозните материални щети. Системата позволява бърза и ефективна превенция и защита. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " В Пловдивска област набелязаха мерки за превенция и защита при наводнения и природни бедствия"}
{"url": "https://trud.bg/%d0%b7%d0%b0%d0%bb%d0%be%d0%b2%d0%b8%d1%85%d0%b0-149-%d0%bd%d0%b0%d1%80%d1%83%d1%88%d0%b8%d1%82%d0%b5%d0%bb%d0%b8-%d0%bf%d0%be-%d0%bf%d1%8a%d1%82%d0%b8%d1%89%d0%b0%d1%82%d0%b0-%d0%b2-%d0%bf%d0%b0/", "text": "Общо 149 нарушения от водачи на моторни превозни средства са установени за по-малко от 7 часа на 19 ноември (неделя) в Пазарджишка област по време на полицейска акция, свързана с контролата на движението по пътищата. Операцията е обхванала територията, обслужвана от полицейските управления в Пазарджик и Септември, а участие в нея са взели автопатрули от сектор „Пътна полиция” при Областна дирекция на МВР, както и от районните управления в Септември, Пещера и Панагюрище. Служителите на реда са съставили 40 акта и 83 фиша. По- характерните нарушения, констатирани от полицаите : неправоспособни водачи зад волана – 10 души, един шофьор, употребил над 1,2 промила алкохол и двама с консумация между 0,5 и 1,2 промила, както и петима зад волана на нерегистрирани МПС. В рамките на акцията с помощта на мобилните камери, позиционирани на територията на селата Звъничево и Братаница, пък са засечени 47 водачи, управляващи автомобилите си с превишена скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Заловиха 149 нарушители по пътищата в Пазарджик за по-малко от 7 часа"}
{"url": "https://trud.bg/%d0%b5%d0%bc%d0%b8%d0%bb-%d0%b4%d0%b8%d0%bc%d0%b8%d1%82%d1%80%d0%be%d0%b2-%d1%88%d0%b5%d1%84-%d0%bd%d0%b0-%d0%ba%d0%be%d0%bc%d0%b8%d1%81%d0%b8%d1%8f%d1%82%d0%b0-%d0%b7%d0%b0-%d0%b1%d0%be%d1%80%d0%b1-2/", "text": "– Права сте като питате защо чак сега, но още по-верният въпрос е защо само 4 бензиностанции са разкрити, че работят с контрабандно гориво, след като се знае, че в страната същото правят 10 000 бензиностанции. На заседанието на комисията главният прокурор Сотир Цацаров се произнесе за т.нар. ведомствени бензиностанции, където отчетността е малко сложна. А какво да говорим за тези бензиностанции, които никой никога не проверява. Посещението на г-н Цацаров в комисията беше изключително полезно и бе резултат на един дълъг процес, с изслушване на петролната и газова асоциация, на рафинерии, на бензиностанции, на всички контролни и правоприлагащи органи и на министъра на финансите. – Установихме как влизат горивата, какво става в данъчните складове, как се транспортират до обектите – до легалните, полулегалните и нелегалните. Акцията от миналата седмица в Пловдив и на Капитан Андреево показва, че държавата твърдо и безапелационно стои на пътя на контрабандата. Най-парадоксалното е, че пловдивската бензиностанция е на 50 метра от дирекцията на Митница Пловдив, тя е на тяхна територия и работи от много години. Всички камиони, които влизат да се проверяват на митницата, минават през тази бензиностанция. Това е терминалът, те там нощуват. Митничарите там зареждат. В същата дирекция е ръководството на митниците за цяла Южна България – там са началниците на акцизите на мобилните групи сървърите на митницата, митническото разузнаване и разследване. Те проверяват половин България, села и паланки, ама не са разбрали, че в двора им има нелегална бензиностанция. След като директорът на пловдивската митница двора си не може да опази, как са му дали да отговаря за половин България? Другата бензиностанция е почти до ГКПП Капитан Андреево. Бензиностанцията е на 500 метра от магистралата в бившия стопански двор на ТКЗС- то, в село Капитан Андреево. – Знам само, че целият терминал в Пловдив беше общинска собственост. Посредством сложни схеми на заменки и продажби, покрай митницата през годините се оформи митнически терминал в построените за тролейбусно депо халета. Те са с обща ограда и портали и дълги години, за да стигнеш в митницата, влизаш през тролейбусното депо. Факт е, че бензиностанцията в Пловдив си е работила денонощно през цялото време, без никой да я провери обстойно. Същото е и на Капитан Андреево и Харманли, където продажбите в усилен трафик са достигали по три цистерни – 90 тона дневно. Да поясня – един международен тир има поне 900 литра резервоар, а някои са с по два, или зареждаш 50 камиона и подземната цистерна е изпразнена. Вие си го пресмятайте по дни, месеци, години и по брой бензиностанции. – Корабът с гориво, всъщност не е една цистерна, а множество отделни клетки вътре, които са шахматно разположени. Когато обявеният товар с гориво е наполовина от вместимостта на кораба, останалите празни клетки се пълнят с баласт-вода, за да не се преобърне. Колкото е пълен по документи с гориво, толкова се очаква да се засклади в София. От пристанището горивото се прехвърля в цистерни на брега, там престоява и след месец се транспортира с влакови композиции. Няма измерителни уреди при разтоварването, защото пристанището е митническо. Дали посоченото като баласт е наистина вода или е гориво, никой не може сега да установи. Никой не може нищо да докаже. Такъв е замисълът – да няма виновни. Нямаш право да обвиняваш, след като не можеш да го докажеш. Затова и питахме прокурора и шефа на митниците как може да се допусне 54 пъти за една година разтоварване на такова пристанище и едно мъмрене да няма. – При данъчните пристанища има уреди и това не може да се случи. Какво става след това с горивото, разтоварено примерно в Русе, където схемата е аналогична? Отива в данъчния склад и се завежда по документи и нивомерни системи. В доклада си до нас МВР описа разкрита база склад, в която има двойни резервоари. Говорим за данъчен склад не за автоцистерна, а за цистерни с обема на половин влакова композиция примерно. Т.е. официалното гориво влиза в цистерната с нивомерни уреди, а нелегалното количество в друга – без такива уреди. – От склада всеки ден тръгват камиони с легално натоварено и регистрирано гориво. То се разтоварва, където е посочено, и после същата цистерна се връща в базата и със същите документи прави по още два-три черни курса с легалните документи, карайки контрабандното гориво. Когато и да ги спреш, са изрядни. Това са същите тези полулегални цистерни, за които всички знаем, но никой не вижда. – Предлагам да разговаряме за полулегалните бензиностанции. Принципът е следният – има примерно 3 или 4 заровени цистерни по 30 или 50 тона. Официално, като работещи са обявени 1 или 2 цистерни, а останалите са свързани към колонки, които официално не работят, или когато работят, уредите не отчитат в НАП. Най-добре изобщо да не са регистрирани. – Всеки шофьор може да ви ги покаже. През деня им е изключен токът. Пише, че са „в ремонт“ или „не работи“, свалени са им капаците, понякога даже шланга-маркуча с пистолета на него го няма. Легалното гориво минава и се отчита през легалните колонки. Тях митницата си ги проверява и пломбира. Има пломби, сървъри, нивомерни датчици, отчети и справки. От нелегалните закопани и скрити цистерни свързани с „неработещите колонки“, камионите си товарят цяла нощ, а в почивните дни и на отдалечени или скрити места- денонощно. Никой никога не проверява, митницата не сверява данните, а когато нещо излезе наяве, тежко и горко на този, който го разкаже. Освен ако не е прокурор. – Литър контрабандно гориво е с 1 лев по-евтино, защото няма ДДС и акциз. Като се разплатят от пристанището, базата, транспорта и охрана на колонката, горивото е с 30-40 ст. по-евтино от пазарната цена. Ако е със сяра, може и да е още по-евтино. – С документите на легалния им бизнес може да се установи какво са правили. За да прикрият контрабандата си, редовно купуват от легалните бази чисти горива. Било за да ги смесят с лошокачественото гориво и после да го продадат като истинско. Било за да имат оправдателни документи, когато ги питат какво продават. Ако искаш да ги разкриеш, тръгваш по обратния път. Примерно фалшивите горива. Когато се намери фалшиво гориво на бензиностанция най-често със сяра над допустимото, трябва да се провери кой го е доставил, на още колко бензиностанции е доставял, от коя база го е взел. Хората на бензиностанциите не са си го произвели сами. А досега всичко приключваше с изтегляне на въпросното фалшиво гориво. Миналата година така са изтеглени 59 тона. Но не стигнаха нито един път до първоизточника. Акцията от миналата седмица на главния прокурор, на пловдивската прокуратура, ДАНС, ГДБОП е голям успех. Тези звена показаха, че могат да работят ефективно и показаха колко е сериозен проблемът. Като казваме, че всяка година щетите от нелегално гориво са за над 1 млрд. лв., винаги се намираха скептици, които да питат ама дали наистина е толкова. Сега се видя как става с цистерните – от четири бензиностанции – 100 тона. Ако следващата година институциите, подчинени на премиера, защото в повечето случаи става въпрос за изпълнителната власт, се организират добре, биха могли да вкарат в хазната 400-500 млн. лв. Нека да не е този 1 млрд. лв., нека са наполовина, но тези пари има къде да отидат. – От един доклад на министерство на финансите, който се опитаха да скрият. И след който нов така и не направиха години наред. Знае се и от потреблението на гориво в страната, което е сравнително постоянно. Бизнесът като дойде при нас, ни каза, че не се интересува какво правим като политически сили. Казаха ни, че искат да работят в една нормална, законова среда. Поискаха и в България да има закон, какъвто има в белите държави, за администрирането на нефт и нефтени продукти, в който да бъде разписан целият механизъм – какво правят базите, какво правят превозвачите, кой какви застраховки плаща, кой какви данъци плаща. Когато всичко е на светло, тогава нещата вървят. А когато дадеш този ясен механизъм на правоприлагащите органи, те ще могат да затварят всякакви обекти, които нарушават закона. Редно би било да не се допускат до този пазар, хора за които е установено, че продават нелегално гориво. В крайна сметка всеки лев, който не е внесен в бюджета, е откраднат от бюджета. – Ще ви питам по обратния ред. Като бяха свързани, защо чрез тези системи не установиха тези четири бензиностанции, а трябваше ДАНС и БОП да го установят? Институциите, които са призвани да се борят с контрабандата и сенчестата икономика, са НАП и митниците. Не са МВР, ДАНС или прокуратурата и съда. Те подпомагат или повдигат обвинения. След като в Пловдив МВР, ДАНС и прокуратурата са свършили работата, а не НАП и митниците, може би системата е много добра, но недостатъчно. В нашата комисия опозицията остро постави въпроса колко пари до този момент са дадени за информационната система. Дадени са много милиони и трябва да има такава система. Още по-важно е да се ползва. Сега като започне разследването, ще лъсне, че с фактурите на няколко легални вносители на горива са се случвали чудеса. Ще се окаже, че примерно си получил 10 т гориво, което е регистрирано в НАП и митници, после си обявил, че си получил 100 т и никой не е направил засичане между едното и другото количество. В разкритата база в Русе се оказа, че има две наличности – едната официалната, и втора – нелегална. Те са манипулирали уредите за нивомерните системи. Затова се отнема лиценз. На заседанието на комисията стана ясно, че въпреки настояването на главния прокурор, лицензът не е отнет. – За „Кемалка” се оказва, че митниците са позволили това да се случва, а ЕС казва, че е недопустимо и че правоприлагащите органи е трябвало да се намесят. Досега не са се намесили. Делото е разпределено във Варна, защото там е извършено деянието. Да кажа ли, че в същата тази митница във Варна специализираната прокуратура разкри схема за преминаване на контейнери срещу заплащане – на месец по 400. – Не е ясно. Плащаш и минаваш. Амбицията ни е след корабите да разберем какво се случва с превозите. С корабите, превозващи гориво, въпросът вече се реши, защото чуждите държави вече не изпращат кораби с гориво на митнически пристанища. Преди такова идваше от Румъния и Гърция. Тези, които идват на данъчни пристанища, с тях проблем няма. Сега ще видим корабите, които идват по Дунав, проблемът с русенските складове, които имат двойни наличности. След това трябва да видим транспорта до бензиностанциите. Трябва да се мине по цялата верига – внос, бази, транспорт, бензиностанции, продажби. – Това се говори от 7-8 години. И до мен е достигал слухът, че Русе е избран за една добра дестинация от хора, които са били по върховете на властта. Те са дали лиценз на едни мощности и съответно години наред тези мощности не са били проверявани. Но това е само слух… Факт е, че една от мощностите в Русе няма завършени съоръжения. Палят гуми долу в пещта, за да има дим в комина, горивото не се пречиства, а директно заминава на пазара. Ама кой да влезе и да провери. Не мога да назова имена, защото това е неофициална информация. – Палиш гуми, коминът пуши, значи производството работи. Горивото вместо да се преработва, отива в цистерна, смесва се с чисто гориво и се продава на конкурентна цена, печелейки търговете за обществени поръчки с критерии най-ниска цена. Ако отворите регистъра на агенцията, видите кой е спечелил търга и проверите какво е доставено, може ситуацията да се окаже по различна от общоприетата. Ама няма кой да се сети и да вземе проби от горивата на победителите. Да припомня, че в този бизнес се въртят 1 млрд. лева. Който ги печели, знае и на кого да даде. Да се изправиш срещу милиард не е лесно, затова се радвам на акцията в Пловдив. Тя е знакова, първа птичка, но я има. – Не, не мога да бъда навсякъде. Аз и в София при тези осем нелегални бензиностанции не съм бил. Остава с металотърсача по София да тръгна. Или в Столична община плановете на бензиностанциите да разгръщам. – Знае се. Едната фирма има четири бензиностанции, а другите две имат по две. – Говорим за бензиностанции, които имат заровени по няколко цистерни, които не са декларирали като работещи, и никой не е проверил има ли нещо в тях или няма. Все някога ще стигнат и до тях, както стигнаха при тези в Пловдив.    е роден в Перник през 1962 г. Завършил е хореография, икономика и право. Специализирал е финансов, данъчен и митнически контрол, сертифициран одитор, адвокат. Има издадени три книги, занимава се с преподавателска дейност. Бил е главен финансов ревизор в МФ-ГУ ДФК, директор на Агенция „Митници”, Главен секретар в ОА-Плевен, директор в МК и други. Депутат в 43-ото и 44-ото НС. Бил е зам.-председател на комисията по бюджет и финанси. В момента е член на комисията по правни въпроси и председател на комисията за наблюдение на приходните агенции и борба със сивата икономика и контрабандата. Представлява гражданската квота на ВМРО в състава на ПГ „Обединени патриоти”.", "date": "2017.11.20", "title": " Емил Димитров, шеф на комисията за борба със сивата икономика, пред „Труд“: Не е лесно да се изправиш срещу контрабанда за 1 млрд. лв\t\t\t"}
{"url": "https://trud.bg/%d0%ba%d0%b0%d1%84%d0%b5-%d0%b7%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d0%b8-%d0%b8-%d0%bf%d1%80%d0%b5%d0%bc%d0%b8%d0%b5%d1%80%d0%b8-%d0%bd%d0%b0-%d0%be%d1%82%d0%ba%d1%80%d0%b8/", "text": "Благодарен съм на колегата и приятеля Иван Николов, главният редактор на списание “България-Македония”, който преди няколко вечери, по време на дебат в Македонския научен институт за перспективите на българо- македонските отношения след подписването на Договора от 1 август, ми припомни една хубава мисъл на вече покойния  . Панде, който до последния си миг се бореше за живота си, но не спираше да се кахъри за това как двете държави ще нормализират и подобрят отношенията си, каза: “Мечтата ми е един ден да видя премиерите или президентите на България и на Македония да седнат да пият кафе на открито в Скопие, та хората, които минават да ги видят, че си говорят като приятели”. Тези думи на незабравимия приятел от Скопие, който почина във Военна болница в София на 13 август, някому може да звучат провинциално, или махленски, или както искате още, но те са точна картинка на това как хората в Македония разбират приятелството и партньорството между политиците. Има го този маниер при нашите братя, братовчеди и комшии – да демонстрират публично нивото на отношенията си, сядайки в някое култово заведение, където много хора могат да ги видят. Не им трябват телевизии, не им трябват трибуни, още по-малко-официалности. Помня, когато по време на правителството на Любчо Георгиевски нещо проскърцваше в коалицията с партията “Демократична алтернатива” на Васил Тупурковски-Циле, а това беше периодът на най-големите изпитания за държавността на Македония- 1998-2002 година, двамата сядаха, колкото и да беше късно през нощта, във все още работещите заведения в Скопие. Имаха си двамата една пицария, в началото на улица “Водненска”, която минава покрай комплекса болници на Скопие и води към държавните резиденции, и още по-нататък- към върха на хълма Водно и манастира “Свети Панталеймон”. Появяването им заедно на чаша бира беше ясен знак, че противоречията в управляващата тогава коалиция са позагладени, че някой от двамата е направил отстъпки, като по-често това беше лидерът на ВМРО-ДПМНЕ (тогава!) и премиер Любчо Георгиевски. Пицарията беше едно нищо- пицария като всички други, но беше известна с това, че там се събира ядрото на скопските интелектуалци, значи, и на скопските клюкари, та вестта за помирението на върха на властта стигаше бързо из града и републиката. Маниер, какво да ги правиш? А каква паметна нощ бе когато ВМРО-ДПМНЕ през 1998 година спечели парламентарните избори. Или когато Борис Трайковски на следващата година стана президент на Македония, замествайки оттеглилия се Киро Глигоров и победи кандидата на социалдемократите Тито Петковски. Място на нощното веселие- пицарията и ресторант “Фуфо” точно на Градския площад в Скопие. И Любчо беше там, и Циле – също, и кой ли още не беше, и Боро Трайковски, Бог да го прости, беше там, и Доста Димовска, и нея Бог да я прости, беше неизменно там, та цяло Скопие ги видя, че се радват на изборната победа. Защото не знам по-оживено, фреквентно, както казват в Скопие, място от този ресторант на кьошето на пешеходната зона и площада в македонската столица. Така, извън тези спомени и емоции обаче всички си даваме сметка колко важни са личните отношения между лидерите на държавите в името на тяхното добросъседство, приятелство и сътрудничество. Неведнъж съм писал тук, и съм говорил навън за нарушената комуникация между първите мъже на България и Македония през изминалите 10-12 години. Причините са известни, вина имат и двете страни, може би повече нашата. Нарушавайки личната си самозабрана да говоря и пиша за Росен Плевнелиев, само ще отбележа, че за пет години той не намери време и желание да отскочи до Македония и там, на място да се види с колегата си Георге Иванов. По едно време- това беше през април миналата година, месеци преди края на мандата му, посланикът ни в Скопие Иван Петков ми беше казал, че вече има договореност Плевнелиев и Иванов да се видят на 6 май на военните български гробища в Ново село. Да, ама Иванов тогава предприе някои дълбоко погрешни политически ходове, които рязко изостриха кризата в Македония и създадоха обстановка, в която една среща с него би била крайно непродуктивна. Вярно, доколкото знам, двамата са се виждали и срещали извън Македония и България. На местните избори през 2013 година, когато ги отразявах за БНТ, направих кратко интервю с Георге Иванов. И когато го попитах кога ще се видят с Плевнелиев, за да подбутнат политиците към подписването на Договор между двете страни, той отговори: Ама ние си се виждаме, тук- там, където можем… Сега, след подписването на Договора от 1 август между Борисов и Заев в Скопие, се изтъква значението на Спогодбата от 22 февруари 1999 година, подписана от Иван Костов и Любчо Георгиевски. Важният документ бе продукт освен на политическа необходимост и целесъобразност за развитието на двустранните ни връзки, но беше и резултат на личното, дори бих казал, семейното приятелство между двамата премиери. Съвместна вечеря в Рим около 24 май, приятелска помощ от страна на Елена Костова за учредяването на фондацията, която съпругата на Любчо- Снежана Георгиевска, създаде в Македония, тясна и непрекъсната пряка комуникация между Костов и Георгиевски. Е, не са пили кафе на публично място в Скопие, но нещата в българо- македонските отношения вървяха, може би не с това темпо, с което бихме искали, но пък и Македония влизаше от криза в криза, та нямаше много време и ресурси за добросъседство – бежанци, граждански конфликт с албанците, и така нататък. Ако нещо ме радва напоследък, това е видимата комуникация между Борисов и Заев, започнала още по времето, когато той като лидер на Социалдемократическия съюз на Македония, беше в опозиция. И сега, особено след подписването на Договора, такава “пряка линия” между двамата съществува. И тя действа дори не винаги само по политически въпроси. Проверил съм го, както се казва, пряката линия е “продухана”, а кое ми дава основание да го твърдя, може би някога ще го направя. Сега не искам да поставям в неудобно положение мои близки хора… За президентските посещения в Македония вече разказах веднъж. Но едно от тях ми се е запечатало дълбоко поради тъжния и трагичен повод, който го предизвика. Става дума за онези 15 българи, които загинаха във водите на Охридското езеро на 5 септември 2009 година, събота. Работейки в Скопие дълги години, видях атентата срещу Глигоров, блокадата на Гърция, ембаргото срещу Сърбия, хилядите бежанци от Косово през 99-а, куршуми ми свиреха край ушите през 2001-а, и какво ли още не, но това, което ме разтърси и още ме държи, е гневът срещу македонските власти заради техния опит да скрият отговорността си за трагедията. Тогава, още вечерта на 5 септември Георги Първанов дойде в Охрид. Посрещна го Георге Иванов, който беше избран само преди два- три месеца. През цялото време Иванов беше с Първанов, лицето му беше бяло като платно и видимо беше сериозно уплашен. Шега ли е, за първи път откакто съществува корабоплаване (с цялата условност на понятието) в Охридското езеро, водите взимаха такива жертви. Но тогава и българската държава си изми ръцете, все в името на добрите отношения с братята оттатък границата.  Но човек и дори добре да президентства, идва време да се срещне с македонския си колега. Адресирам това към нашия държавен глава Румен Радев, който, впрочем, вече имаше среща в София с Георге Иванов още преди да е положил президентската клетва. Стана дума за някакви винаги отворени врати или нещо подобно, но се надявам Радев да не следва примера на Плевнелиев и все пак да посети Македония. Дори съм готов да му предложа и примерен план за едно такова посещение. Датата е 6 май 2018 година, мястото- военните гробища в Ново село. Ден на храбростта, когато там се събират много хора от двете страни на границата, пък и на Радев му отива да бъде там- нали е военен. Но преди това- първа среща в Петрич. В Програмата- посещение, където дядото на Иванов Георги е погребан, той няма да откаже това, защото лично пред мене е казвал, че иска да го направи. В организацията на петричката част на една такава визита може да помогне кметът на града Митко Бръчков, младо оправно момче, и неговото семейство е свързано с Македония, както много други в Петрич. Оттам- Ново село, а след това- в родния град на Иванов- Валандово, “Градът на калинките”, както го наричат, или на наровете, за да стане по-ясно. Сладко от смокини, сок от нарове, турско кафе на открито, разходка из града, какво лошо, нали? Хайде стига са ходили в Скопие да гледат паметници, или в Охрид да обядват пъстърва, нека отидат при хората. Ако е за риба, и в Дойран може да хапнат шаран. Ей го, къде е…", "date": "2017.11.20", "title": " Кафе за президенти и премиери на открито…\t\t\t"}
{"url": "https://trud.bg/%d0%b3%d0%b5%d1%80%d0%b8-%d0%bd%d0%b8%d0%ba%d0%be%d0%bb-%d1%81-%d0%b3%d0%bb%d0%b0%d0%b2%d0%bd%d0%b0-%d1%80%d0%be%d0%bb%d1%8f-%d0%b2-%d0%bd%d0%be%d0%b2-%d1%84%d0%b8%d0%bb%d0%bc-%d1%82%d1%80%d0%b5/", "text": " Гери-Никол пусна трейлър на филма „Революция Х“, режисиран от Димитър Гочев, в който ще играе главна роля. Рамо до рамо със скандалната певица в образа на Дон Корлеоне влиза футболната звезда Димитър Бербатов. Част от героите от тийнсериала „Революция Z“ ще се завърнат отново след 3 години, за да зарадват феновете си с нова порция приключения. Актьорът Иван Тишев, Мона Гочев и Иван Иванов, които станаха популярни с ролите си в сериала, влизат и във филма. Георги Кадурин, Александър Сано и куп звезди от „Под прикритие“ също са част от филма, който скоро ще се завърти в кината и се очаква да направи фурор. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Гери-Никол с главна роля в нов филм (трейлър)"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%b8-%d1%88%d0%b5%d1%84-%d0%b4%d0%b0-%d1%88%d0%be%d1%84%d0%b8%d1%80%d0%b0-%d1%81-339-%d0%bf%d1%80/", "text": "49-годишен пиян шофьор беше заловен от хасковски полицаи. Мъжът е управлявал автомобила си с 3,39 промила алкохол. Оказа се, че той е началник група в „Криминална полиция“ в Хасковско. Служителят на МВР се казва Орлин Георгиев, предаде „ „. Директорът на хасковската полиция Ангел Цанков потвърди информацията и обясни, че започва дисциплинарно производство срещу подчинения му. Информирани твърдят, че срещу Орлин Георгиев е бил подаден сигнал. Служителят на МВР Хасково е дал кръвна проба, но резултатите от нея не са готови към този момент.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Хванаха полицейски шеф да шофира с 3,39 промила алкохол в кръвта в Хасково"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%b5%d1%81-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%b5-%d0%b7%d0%b0%d0%b3%d1%80%d0%b0%d0%b4%d0%b8-%d0%be%d1%82%d0%b2%d1%8a%d0%bd/", "text": "„Днес в УНСС изнесох публична лекция на тема „България, Балканите, Европа и светът“. Пред аудиторията посочих, че най-правилно е да държим миграционния натиск извън Европейския съюз. Затова смятам, че споразумението с Турция за мигрантите е най-правилно. ЕС трябва да се загради отвън с всички възможности, които имаме ние.“ Това написа премиерът Бойко Борисов във фейсбук, публикувайки видеозапис от събитието, организирано от „Труд“ и УНСС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Борисов: ЕС трябва да се загради отвън (ВИДЕО)"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bc%d0%b5%d1%82%d0%b5%d0%be%d1%80-%d0%bf%d1%80%d0%b5%d0%b2%d1%8a%d1%80%d0%bd%d0%b0-%d0%bd%d0%be%d1%89%d1%82%d0%b0-%d0%b2-%d0%b4%d0%b5%d0%bd-%d0%bd/", "text": " Голям метеор превърна нощта над Лапландия в ден. Необичайното явление е заснето от камери, които следят за Северно сияние над финландската област. „Светлината идваше от всякъде около нас, като масивна експлозия, която продължи около пет, шест секунди“, разказва репортерът на   Атле Столесен (Atle Staalesen), които е бил на север от езерото Инари в четвъртък вечерта на 16 ноември. „Както седях в къщата си, изведнъж усетих силно разтърсване на земята и чух голям гръм. Помислих си, че е земетресение, но в Лапландия няма земетресения. Следващата ми мисъл беше, че върху къщата се е стоварило дърво. Излязох навън, но не беше и дърво”, разказва един от учените, които изучават Северното сияние. Чак по-късно при преглед на записите от видеокамерите се разбира всъщност какво се е случило. Метеорът е бил толкова ярък, че явлението се е наблюдавало и в Русия, както и в северната част на Норвегия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Вижте как метеор превърна нощта в ден над Лапландия"}
{"url": "https://trud.bg/%d0%bd%d0%b0%d0%bc%d0%b5%d1%80%d0%b5%d0%bd%d0%be-%d0%b5-%d1%82%d1%8f%d0%bb%d0%be%d1%82%d0%be-%d0%bd%d0%b0-%d0%bc%d0%bb%d0%b0%d0%b4-%d0%bc%d1%8a%d0%b6-%d0%b2-%d0%b0%d0%bf%d0%b0%d1%80%d1%82%d0%b0/", "text": "Варненската полиция и Окръжната прокуратура разследват убийство на 33-годишен мъж от търговищкото с. Долно Новаково, извършено през нощта срещу 19 ноември. След подаден около 2,35 ч на тел. 112 сигнал униформени открили в апартамент на ул. „Димитър Икономов“ в кв. „Левски“ безжизненото тяло на жертвата, по което имало видими следи от насилие. Според очевидци от околните кооперации часове по-рано в съботната вечер на същия адрес пак била викана полиция. Съседи алармирали, че в апартамента се вихри шумен скандал. Когато униформените пристигнали, обаче, в жилището царяла пълна тишина. В торият сигнал, след който полицаите се натъкнали на трупа, бил провокиран от странна катастрофа, научи „Труд“. Посред нощ от паркинга пред блока с бясна скорост потеглила кола, която катастрофирала почти до входа. От возилото изскочил мъж, който избягал. Предполага се, че той е извършител на зверството. От полицията уточниха, че разследването продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Разследват убийство на млад мъж във Варна"}
{"url": "https://trud.bg/%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0%d1%82%d0%b5%d0%bb%d1%81%d1%82%d0%b2%d0%b0%d1%82%d0%b0-%d0%ba%d1%8a%d0%bc-%d0%b7%d0%b0%d1%85%d1%80%d0%b0%d0%bd%d0%b2%d0%b0%d0%bd%d0%b5%d1%82/", "text": "Предизвикателствата към захранването на електрическите автомобили ще дискутират този вторник участниците във „Форум иновации 2017”, който организира  в Пловдив лидерът в дигиталната трансформация на енергийния мениджмънт „Шнайдер Електрик” (Schneider Electric). Това е най-голямото технологично събитие на компанията в Източна Европа и на него „Schneider Electric”  традиционно представя най-новите си решения, среща гостите си със световни специалисти в областта на енергийния мениджмънт, автоматизацията и „Интернет на нещата“ (IoT) и им дава възможност да посетят специалната зала за демонстрации. Освен какви са предизвикателства към захранването на електрическите автомобили и какви са решенията на френския концерн за справянето с тях, останалите водещи теми, които ще бъдат дискутирани на форума са: „Как платформата на „Schneider Electric”  оптимизира процесите за мониторинг, анализ и мениджмънт на електропотреблението?” и „Защо концепцията „Интернет на нещата“ от една идеология се превърна в необходимост и какво ще бъде следващото ниво на иновации?”. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Предизвикателствата към захранването на електрическите автомобили дискутират на „Форум иновации 2017” в Пловдив"}
{"url": "https://trud.bg/%d1%82%d1%8a%d1%80%d0%bd%d0%be%d0%b2%d0%ba%d0%b0-%d0%b2%d0%b0%d0%b5-%d0%b1%d0%b8%d0%b6%d1%83%d1%82%d0%b0-%d0%be%d1%82-%d1%86%d0%b2%d0%b5%d1%82%d1%8f/", "text": "Миглена Петрова от Велико Търново вае бижута от истински цветя. От седем години талантливата болярка изработва уникалните дамски накити от живи градински и полски цъфтящи растения, запечатани в смола. Оригиналната технология и ефектните модели привличат вниманието на ценителите на нестандартното изкуство. Миглена Петрова е завършила икономика и немски език в езикова гимназия в старата столица, но признава, че сбъднала житейската си мечта, едва когато се посветила на хобито си. Отначало се запалила по тази технология като приятно занимание, а постепенно го превърнала в занаят и в начин за изкарване на прехраната на семейството си. В работата по накитите неизменно я подкрепя съпругът й и дори и помага. Преди седем години началото било трудно, тъй като липсвала всякаква информация за тази рядка технология. „Беше мъчна работа, защото имах желание, някаква идея, дори представа, но не знаех как да го направя. И може, би това е най- сладкото – когато сам стигаш до пътя, след многократни опити“, категорична е Миглена. Първото и много важно условие, за да се получат ефектни бижута е, сам да отгледаш цветята.  „Грижиш се с цветята с много любов и тогава, когато са най- красиви, трябва да ги откъснеш и изсушиш. 50% от майсторлъкът е в изсушаването. И тогава от тях се избира най- доброто и се пристъпва към обработка“, разкрива тънкостите на заниманието Петрова. По думите й, преди да се изсушат цветовете, се избира най- красивия и представителен цвят. Трябва да се намери точното време на цъфтеж, когато цветето не нито много напъпило, нито пък много разцъфнало с увехнали краища. Миглена през смях разказва, че изсушава цветята в големите речници по немски език, които пази от времето, когато била ученичка в Езиковата гимназия. Тя уточнява, че се сушат в големи сухи книги поне 20 дни. Великотърновката допълва, че не всяко цвете става за тези оригинални бижута заради структурата му. Най-подходящи за изящните накити са теменужки, орхидеи, кралското мушкато, цикламената налва, върбинките, глухарчетата, астрите и маргаритите. Розите са едни от най-атрактивните растения и от тях стават и най-ефектните накити. „От българската роза правим най-атрактивните бижута. Розата е запазена в релефен вид, а не в сплескан, което е много по-трудно за изработка“, споделя сръчната търновка.  За направата на накитите тя не прави компромис с материалите. Използва само висококачествена пречистена смола от Франция. Цветето не се залива еднократно, а процедурата се повтаря няколко пъти, като ошкурва и изглажда листенцата. Когато пък са дребни цветове като незабравките, грижливо подрежда композицията върху основата. За своите клиентки ваятелката на красота предлага освен колиета, пръстени, гривни и обеци, и комплекти с по няколко артикула, както и ефектни шноли за коса. Изработката на едно бижу отнема около два месеца, като се започне от отглеждането на растението, изсушаването и превръщането му в  красив и неповторим аксесоар. Милена Петрова уточнява, че едни от най-добрите й клиентки са българките. „Нашенките са много красиви жени, обичат да изглеждат добре, да бъдат гримирани, да са с красиви аксесоари. Българката е и много взискателна жена към себе си“, изтъква Петрова.  Сред чуждестранните й клиентки, редом до българските жени Миглена поставя и рускините, които също държали изключително на външния си вид и обичали да се гиздят. Германки, японки и англичанки пък най- вече ценели това, че бижутата са ръчна изработка. Освен, че е автор на стотици уникални накити, когато ги предлага, великотърновката съветва и дамите кой аксесоар е най- подходящ за тях. Според нея, жената трябва да съобразява различните бижута с формата на лицето си, косата, външната визия, а не да се влияе сляпо от модните тенденции. За по-дребничките и миловидни жени отиват по-изящни и малки обеци и колиета, на кръглоликите – дълги обеци, за да се издължи лицето, се мотивира тя. В момента в ателието на Миглена кипи трескава подготовка за предстоящите коледни празници. Семейството й усилено изработва нови серии и комплекти от уникалните накити, които за втора година ще изложи в голям търговски център в София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Търновка вае бижута от цветя\t\t\t"}
{"url": "https://trud.bg/%d0%b8%d0%b2%d1%81%d1%81-%d0%bd%d0%b5-%d0%be%d1%82%d0%ba%d1%80%d0%b8-%d0%bd%d0%b0%d1%80%d1%83%d1%88%d0%b5%d0%bd%d0%b8%d1%8f-%d0%bd%d0%b0-%d1%88%d0%b5%d1%84%d0%b0-%d0%bd%d0%b0-%d0%b0%d0%b4%d0%bc%d0%b8/", "text": "В сигнала на вицепремиера Валери Симеонов до Инспектората на Висшия съдебен съвет /ИВСС/ липсват данни за извършване на проверка за почтеността на и.ф председателя на Административен съд – Бургас Панайот Генков. Това се казва в становище на Инспектората на ВСС от 13.11.2017 г., получено в АдмС – Бургас. Ревизиращият орган към Висшия съдебен съвет е извършил предварително проучване, съобразно законовите си правомощия на място в Административен съд – Бургас, след като вицепремиерът Симеонов поиска да бъде установено дали съдия Генков, като и.ф. председател е оказвал натиск върху съдии да отменят заповеди на директора на дирекция „Контрол“ в ТД НАП на Пенка Жекова за допускане на предварително изпълнение на принудителната мярка „запечатване на обект“. Като основание за исканата проверка е посочен период от активния летен сезон 01.07.2017 г. до 10.08.2017 г., в който различни състави на съда са отменяли наложени 83 бр. заповеди за допуснато предварително изпълнение на мярката“запечатване на обект“, издадени от ТД на НАП поради установени нарушения на финансовото законодателство в търговски обекти по Южното Черноморие. Според изводите от извършеното проучване на ИВСС посочените в сигнала дела са образувани в деня на постъпване на жалбите, разпределяни са чрез „Централизирана система за разпределение на делата“ и по начин, определен от „Вътрешните правила за случайно разпределяне на делата в АдмС – Бургас“, утвърдени и действащи преди съдия Генков да е и.ф председател. С оглед незабавното произнасяне по този вид дела, предвидено в разпоредбата на чл.60 ал.5 от АПК, съдът е изисквал от ТД на НАП в гр. Бургас изпращане на преписката в кратък срок и след постъпването й се е произнасял незабавно с мотивирано определение. В становището се посочват данни от инстанционния контрол по визираните в сигнала производства, според които 15.7 % от делата изобщо не са обжалвани пред Върховния административен съд /ВАС/ от директора на дирекция „Контрол“ в ТД НАП Пенка Жекова и са влезли в сила. По време на проучването потвърдените от ВАС актове на АдмС – Бургас са 32.5 %, а отменените са 26.5 %. Към настоящия момент оставените в сила решения на АдмС – Бургас са 57 на сто, а тези които ВАС е отменил по жалби на ТД на НАП са 29 на сто, което означава, че Върховната инстанция е намерила за правилни и законосъобразни два пъти повече решения на АдмС – Бургас, в сравнение с тези, които е отменила. Инспекторатът е установил, че посочените в сигнала дела са разгледани обективно и безпристрастно. Не са констатирани действия на съдебните състави, които да обосновават извод за укоримо поведение на съдия Генков за липса на почтеност, за упражнено пряко или косвено влияние, което да предопредели крайния съдебен акт и да засегне независимостта на съдии, както и да накърни престижа на съдебната власт. Не са установени и негови преки действия предвид обстоятелството, че той не е разглеждал дела от посочения в сигнала вид. Нещо повече през по-голямата част от периода съдия Генков е бил в платен годишен отпуск. Няма нарушения и при образуване и разглеждане на делата. „Проверката за законосъобразност и правилност на съдебните актове се извършва само и единствено от горестоящия съtд по реда на инстанционния контрол, какъвто в случая е осъществен за по-голямата част от актовете“, се казва още в становището на ИВСС.", "date": "2017.11.20", "title": " ИВСС не откри нарушения на шефа на Административен съд – Бургас Панайот Генков"}
{"url": "https://trud.bg/%d0%b8%d0%b7%d0%bb%d0%be%d0%b2%d0%b8%d1%85%d0%b0-54-%d0%ba%d0%b0%d0%bc%d0%b8%d0%be%d0%bd%d0%b0-%d0%b8-%d0%b0%d0%b2%d1%82%d0%be%d0%b1%d1%83%d1%81%d0%b0-%d0%b1%d0%b5%d0%b7-%d0%b2%d0%b8%d0%bd%d0%b5%d1%82/", "text": "Само за две седмици полицаи от Шуменско са изловили 54 товарни автомобила и автобуси без заплатени винетни такси. Това е сред най-фрапиращите резултати от приключилата специализираната полицейска операция за засилен контрол над товарни возила и рейсове.  Десет пък са наложените глоби с фиш за това, че винетният стикер не е залепен на указаното място. По време на проверките са установени и двама шофьори, които са управлявали след употреба на алкохол до 1,2 промила. Рекордьор по наглост е 40-годишният шуменец Илиян П., който е засечен да шофира посред бял ден „Ивеко Дейли“ с английска регистрация с 1,12 промила в издишания въздух. Отказал да даде кръвна проба. Изяснено било, че управлява с влязла в сила присъда за същото деяние – пияно шофиране. Срещу него е започнато бързо производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Изловиха 54 камиона и автобуса без винетки в Шуменско"}
{"url": "https://trud.bg/%d1%81%d0%b5%d0%b4%d0%b5%d0%bc%d0%b5%d1%82%d0%b0%d0%b6%d0%b5%d0%bd-%d0%bf%d0%b0%d1%80%d0%ba%d0%b8%d0%bd%d0%b3-%d1%89%d0%b5-%d1%81%d1%82%d1%80%d0%be%d1%8f%d1%82-%d0%b2-%d0%bf%d0%bb%d0%be%d0%b2%d0%b4/", "text": "Седеметажен паркинг ще бъде изграден в жилищен район „Тракия” в Пловдив, след като минат всички процедури, свързани с изработване на подробен устройствен план, проектиране и избор на изпълнител. Това съобщиха в понеделник кметът на Пловдив Иван Тотев и кметът на район „Тракия” Костадин Димитров при откриването на нов обществен паркинг за 63 автомобила край блок 16 срещу новия жилищен комплекс „Оазис 5”. Паркингът на открито е с площ от 1250 квадратни метра и струва 70 000 лева, като по проект е предвидено и LED осветление. Новият паркинг е изграден на мястото на гола поляна, а идеята за изграждането му дал лично градоначалникът Тотев при обиколка из район „Тракия” през лятото. Според Иван Тотев и Костадин Димитров изграждането на многоетажен паркинг в района е наложително, тъй като в кметство „Тракия” вече има подадени над 600 заявления за паркиране срещу 20 лева на месец. Ако кандидатите от определена позиция пред блока от сега съществуващите паркоместа са повече от един, ще играят на конкурс по наредбата, гласувана в Общинския съвет. Според юристите не се налага да се изчаква решението на Административен съд-Пловдив, въпреки че наредбата е обжалвана от част от общинските съветници от Патриотичен фронт. В „Тракия” дори вече са раздадени срещу заплащане 50 паркоместа, за които е имало само по един кандидат. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.11.20", "title": " Седеметажен паркинг ще строят в пловдивски квартал"}
