{"url": "https://trud.bg/%d0%ba%d0%be%d0%b2%d0%b0%d1%80%d0%b5%d0%bd-%d0%b3%d1%80%d0%b8%d0%bf-%d0%bf%d0%be%d0%b2%d0%b0%d0%bb%d1%8f-%d0%b7%d0%b0-2-%d1%87%d0%b0%d1%81%d0%b0/", "text": "“Бризбейн”, “Канзас” и “Виктория” върлуват в страната  Менингит и енцефалит получили двама пациенти след заболяването Kоварен грип поваля за часове хората в пет български града. Освен в София и Бургас, където бяха засечени първите болни от инфлуенца, пациенти настанени за болнично лечение има вече и в Русе, Смолян и Сливен, съобщи пред “Труд” директорът на Националния център по заразни и паразитни болести проф. Тодор Кантарджиев. При двама пациенти грипът е минал с усложнения – енцефалит и менингит. За последната седмица в Инфекциозна болница в София са настанени за лечение 7-годишно момче с грип от тип В “Виктория”, дете на 2,6 години с H3N2 ваксинален щам “Канзас” и дете на 8 години е с пандемичния H1N1, известен като свински грип. В Смолян 51-годишен мъж, момче на 7 години и жена на 37 години са заболели от свински грип. Лабораторията в Русе е потвърдила H1N1 при 8-годишно момче и вирус от типа В “Виктория” при 36-годишна жена. В Сливен момче на 3,1 години е с H1N1 ваксинален щам “Бризбейн”. Последните случаи на грип в Бургас са при 10-годишно момче и 30-годишна жена с H3N2 ваксинален щам “Канзас”. Грипът поваля за два часа и започва с рязко покачване на телесната температурата, болки в мускулите и ставите, главоболие, суха кашлица, болки в гърлото, отпадналост, умора и затруднено дишане. Специалистът съветва да се вземе противогрипен препарат още при първите прояви на симптомите. Проф. Кантарджиев напомни да се избягват места, на които се събират много хора в затворени помещения, да се мият често ръцете и да се киха в кърпичка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tКоварен грип поваля за 2 часа\t\t\t"}
{"url": "https://trud.bg/%d1%82%d1%83%d1%80%d1%81%d0%ba%d0%b0-%d1%80%d0%b8%d0%b1%d0%be%d0%bb%d0%be%d0%b2%d0%bd%d0%b0-%d0%bb%d0%be%d0%b4%d0%ba%d0%b0-%d0%b8-%d1%80%d1%83%d1%81%d0%ba%d0%b8-%d1%82%d0%b0%d0%bd%d0%ba%d0%b5%d1%80/", "text": "Трима души загинаха, след като турска риболовна лодка и танкер, плаващ под руски флаг, се сблъскаха в Черно море край Истанбул, съобщиха местни медии, цитирани от АФП. Турската лодка е потънала след сблъсъка днес рано сутринта, съобщи бреговата охрана. Трима души са спасени, а спасителни екипи претърсваха района за други трима край входа на Босфора. Водолази откриха телата им в потъналия плавателен съд на дълбочина 80 м. Руският танкер GLARD-2 е плавал от Русия към Измир. Причината за инцидента все още не е известна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tТурска риболовна лодка и руски танкер  се сблъскаха в Черно море край Истанбул\t\t\t"}
{"url": "https://trud.bg/%d0%b7%d0%b0%d0%bd%d0%b0%d1%8f%d1%82%d1%87%d0%b8%d0%b8-%d0%b8-%d0%bb%d0%b5%d0%ba%d0%b0%d1%80%d0%b8-%d1%81-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8-%d0%b4%d0%b5%d0%ba%d0%bb%d0%b0/", "text": "Отстъпка от 5% до 31 март Проверете дължимия данък, преди да подадете формуляра Занаятчии, лекари със собствени кабинети, адвокати, нотариуси и редица собственици на малки фирми трябва да подадат годишните си данъчни декларации за доходите онлайн. От 2020 г. самоосигуряващите се граждани задължително подават данъчните си декларации само по интернет, напомниха от Националната агенция за приходи. В петък, 10 януари, стартира кампанията за подаване на данъчните декларации за доходите и печалбите от 2019 г. Хората вече могат да разпечатат от сайта на НАП новите формуляри, да ги попълнят и подадат в офиса на НАП по постоянен адрес или да ги изпратят по пощата. Може да подадат декларациите и онлайн с Персонален идентификационен код (ПИК), който може да бъде взет безплатно от всеки офис на НАП. Но ако изчакат до началото на месец март и подадат декларацията си онлайн хората ще могат да се възползват от нова електронна услуга на НАП – във формуляра предварително ще бъдат попълнени получените доходи от заплати, хонорари и граждански договори. Хората само ще трябва да проверят дали данните са верни и да изпратят онлайн формуляра. При автоматично попълване на формулярите, гражданите сами ще трябва да въведат само данни за доходите, за които в НАП няма информация – например от наем за отдаване на имот на физическо лице, от търговия с валута или с ценни книжа, които не са регистрирани на фондовата борса, доходи от продажба на имоти, които са облагаеми и т.н. В данъчните декларации хората сами ще трябва да попълнят и облекченията, които искат да ползват, например за намалена работоспособност, за деца, за ипотечни заеми за млади семейства и т.н. Към декларациите няма нужда да се прилагат копия на решения на ТЕЛК. Към годишната данъчна декларация вече няма нужда хората да прилагат и служебни бележки за получени доходи от работодателите. Цялата отговорност при подаване на декларациите е на гражданите. При подаване на данните в НАП някой работодател може да допусне грешка за изплатените доходи. Затова хората трябва да прегледат данните и крайния резултат – какъв данък трябва да внесат в хазната. Ако има грешки, всички данни в автоматично попълнените формуляри може да бъдат поправени. Едва след това човек трябва да подаде декларацията. Новото за фирмите е, че до 28 февруари (нищо че годината е високосна) трябва да подадат в НАП справки за изплатените доходи. В справката за изплатени трудови доходи основният работодател към 31 декември трябва да посочи и изплатени доходи на съответния работник от предишни работодатели. Отстъпка от 5% от данък върху доходите за довнасяне, но не повече от 500 лв., може да се ползва до 31 март. За целта гражданите трябва да подадат декларацията си онлайн и да внесат дължимия данък до 31 март, а освен това към момента на подаване на декларацията не трябва да имат просрочени задължения към хазната. Затова е добре предварително да проверят на сайта на НАП имат ли някакви стари задължения, което става с ПИК. Плащането на данъка върху доходите може да стане по банков път, но и на ПОС-терминал в банковите клонове в офисите на НАП, като за тази услуга няма такса. Данъкът може да бъде платен и онлайн през сайта на НАП като за това също не се събира такса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tЗанаятчии и лекари с електронни декларации\t\t\t"}
{"url": "https://trud.bg/%d0%bd%d0%b0%d0%bc%d0%b0%d0%bb%d1%8f%d0%b2%d0%b0%d1%82-%d0%bd%d0%b0%d0%bf%d0%be%d0%bb%d0%be%d0%b2%d0%b8%d0%bd%d0%b0-%d1%82%d0%be%d0%bb-%d1%82%d0%b0%d0%ba%d1%81%d0%b8%d1%82%d0%b5-%d0%b8-%d0%bf%d0%bb/", "text": "Тестват новите цени три месеца, след това ще правят анализ на приходите  Отменят стачката, планирана за понеделник Тол таксите и пътищата, за които ще се плаща пътна такса, ще бъдат намалени наполовина. Това се разбраха превозвачите и правителството на среща при премиера Бойко Борисов. За камион Евро 6 над 12 тона с 4 и повече оси например, таксата за магистрала става от 18 стотинки на километър при досегашни 11 стотинки за км. За първи клас пътища тя ще е 10 стотинки на км при 17 стотинки досега. (Как се променят част от тол таксите вижте в таблицата). Отпада тол таксата за пътищата втори клас. Според досегашния обхват на тол системата, обявен от Министерството на регионалното развитие и благоустройството, с такси трябваше да са обвързани 6050 км от републиканската мрежа, като от тях платените магистрали и първи клас пътища са 3188 километра, а тези втори клас – 2932 километра. Сега с промяната пътищата, за които ще се плаща такса, намаляват наполовина. Новите такси и обхват ще бъдат тествани три месеца – от март до юни. Регионалният министър Петя Аврамова заяви, че системата ще стартира от 1 март с тарифи, които е предложил браншът, а от юли месец ще се направи анализ на приходите. Представителите на превозвачите са застъпили тезата, че и при техните тарифи ще се съберат 450 млн. лева, както е планът на регионалното министерство. Ако в тези три месеца стане ясно, че това няма да се случи, ще има нова среща при премиера и преразглеждане на тарифите. От понеделник новите тарифи ще бъдат публикувани за обществено обсъждане, което трае 1 месец, след което трябва да бъдат приети от правителството, поясни Аврамова. Заради договореностите превозвачите се отказаха от планирания протест в понеделник. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tНамаляват наполовина тол таксите и платените пътища (обзор)\t\t\t"}
{"url": "https://trud.bg/%d1%81%d1%82%d0%be%d0%bb%d1%82%d0%b5%d0%bd%d0%b1%d0%b5%d1%80%d0%b3-%d0%bf%d1%80%d0%b8%d0%b7%d0%be%d0%b2%d0%b0-%d0%b8%d1%80%d0%b0%d0%bd-%d0%b7%d0%b0-%d0%b7%d0%b0%d0%b4%d1%8a%d0%bb%d0%b1%d0%be%d1%87/", "text": "Генералният секретар на НАТО Йенс Столтенберг призова днес Иран да осигури задълбочено и прозрачно разследване на катастрофата над Техеран с украински пътнически самолет. Нямаме причина да се съмняваме в данните на няколко държави от НАТО, според които изглежда самолетът е бил свален с удар на иранската противовъздушна отбрана, добави Столтенберг. По неговите думи в Близкия изток в последните 48 часа се наблюдава известно успокояване, но е необходимо още. Никой няма интерес от конфликт в Близкия изток, добави той. По неговите думи международният тероризъм създава опасност за всички, а борбата с терористите от „Ислямска държава“, макар и много напреднала, не е приключила. Столтенберг съобщи, че НАТО има готовност да възобнови обучителната си мисия в Ирак, веднага щом условията на място позволят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tСтолтенберг призова Иран за задълбочено разследване на самолетната катастрофа с украинския „Боинг“\t\t\t"}
{"url": "https://trud.bg/%d0%bf%d1%80%d0%be%d0%b1%d0%b8%d1%82%d0%b0%d1%82%d0%b0-%d1%86%d0%b8%d1%81%d1%82%d0%b5%d1%80%d0%bd%d0%b0-%d0%bd%d0%b0-%d0%b6%d0%bf-%d0%b3%d0%b0%d1%80%d0%b0-%d1%85%d0%b8%d1%82%d1%80%d0%b8%d0%bd%d0%be/", "text": "Допълнителна експертиза за безопасността при превоз на опасни товари беше представена в петък по делото „Хитрино“ от вещите лица проф.д-р инж. Валери Стоилов и проф.д-р инж. Симеон Ананиев. Фаталната цистерната е от 1971 г., не е отговаряла на международните стандарти за превоз на опасни товари, не е ясна дебелината на стените й, поради отлагания от вътрешната страна на метала. Според експертите, въпросната цистерната не е била годна за експлоатация и е била за бракуване – техническото й състояние не отговаря на Международния правилник за опасни товари. Върху нея няма поставена маркировка, указваща датата и вида на извършеното изпитание. Последният сертификат е от 01.11.2013 г. Липсва щемпел на експерта, провел изпитването. Не е спазена разпоредбата на RID, минималната дебелина на стената да не е по-малка от указаните в конструктивните стандарти. Независимо от замерванията, цистерната е одобрена за превоз на опасни товари. Това е станало от румънска фирма. При извършени измервания на терен от експертите, се оказва, че измерените стойности на дебелините на дъната са по-големи от критичните параметри, които конструкторите са дали и би следвало цистерната да бъде бракувана. По нея има отлагания, натрупани от 1971 година до 2016 г. Вещите лица са категорични, че ремонтът и оразмеряването на резервоара на цистерната са извършени неправилно и е издаден неправомерно сертификат на годност. \nВлаковата композиция е възложена на „Булмаркет ДМ“ от страна на румънски превозвач да изпълни транспортирането в българския участък от Бургас до Русе. Затова адвокат Ивайло Йораднов, защитник на един от машинистите коментира пред журналисти, че: „Отговорността в случая не е на превозвача, а на този, който предава влака за превоз. Отговорността на превозвача е свързана само с това да закачи вече композирания влак и да го превози безопасност до неговото местоназначение. „Булмаркет“ няма отговорност в случая“. Делото продължава на 14 януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tПробитата цистерна на жп гара Хитрино не е била годна\t\t\t"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d0%ba%d1%8a%d1%82-%d0%bd%d0%b0-%d0%b7%d0%b0%d0%b2%d0%be%d0%b4%d0%b0-%d0%b2-%d1%8f%d0%b2%d0%be%d1%80%d0%b5%d1%86-%d0%bf%d1%80%d0%b5%d0%b4%d0%bf/", "text": "Предприятието за рециклиране на отпадъци в село Яворец не преработва болнични отпадъци, категорични са собственикът му Микеле Лоскалцо и експертът Филчо Филев, предава   Тази седмица лидерът на БСП   и от фармацевтични производства. Предприятието в Яворец е изградено съгласно изискванията на българското законодателство, което е видно и от разрешението, издадено от РИОСВ – Велико Търново, а в разрешителното фигурират само неопасни отпадъци, заяви Филчо Филев. „Няма какво да признавам на хората. Извършваме няколко дейности регламентарно, по закон, рециклираме. Много често се използва думата боклуци. Искам да уточня, че работим със суровини. Купуваме суровина, да я рециклираме“, каза собственикът на Микеле Лоскалцо. Предприятието рециклира полимерни материали, а не биологични и болнични отпадъци, заяви Филев, който отбеляза, че през октомври РИОСВ – Велико Търново е извършила проверка и не са констатирали нарушение. След посещението на Корнелия Нинова пак е имало проверка и отново не е открито нищо нередно, каза Филев. Той предполага, че Корнелия Нинова се е заблудила, че вижда болнични отпадъци. Има внесено инвестиционно намерение за изграждането на цикъл „Измиване“, но това по никакъв начин не засяга природата и водите, тъй като водата, която се използва за измиване се ползва дълго време, а след това се предава на специални фирми за пречистване, а не се изхвърля, каза Филев. В цикъл „Измиване“ ще се отстраняват механични замърсители като прах и кал, а не опасни вещества, категоричен е експертът. Филев обясни, че според него много лесно могат да се засекат постъпилите за рециклиране материали и количеството готова продукция и да се види колко отпадък реално е минал през предприятието. Микеле Лоскалцо е категоричен, че няма връзка с престъпните групировки в Италия, които се занимават с нелегален експорт на отпадъци. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tСобственикът на завода в Яворец: Предприятието не рециклира болнични отпадъци\t\t\t"}
{"url": "https://trud.bg/%d0%bf%d0%be%d0%b5%d1%82%d0%b5%d1%81%d0%b0-%d0%bf%d1%80%d0%b5%d0%b1%d0%b8%d1%82%d0%b0-%d0%b8-%d0%be%d0%b3%d1%80%d0%b0%d0%b1%d0%b5%d0%bd%d0%b0-%d0%be%d1%82-%d1%83%d0%bb%d0%b8%d1%87%d0%b5%d0%bd-%d0%b1/", "text": "Надя Попова пред „Труд”: Връхлетя ме в гръб с чудовищна сила, за да изтръгне чантата ми  Версия на полицията: Нападателят е наркоман Уличен бандит преби и ограби поетесата Надя Попова, главен редактор на вестник „Словото днес”. Бруталното нападение станало в елитния столичен квартал „Изток” към 21,30 ч на 8 януари. По това време Попова се прибирала и била на метри от блока, в който е домът й. Внезапно в гръб я напада мъж с тъмни и дрехи и качулка, събаря я на земята и започва да удря, докато успее да грабне дамската й чанта. „Много съм стресирана, беше страшно. Връхлетя ме в гръб с чудовищна сила, със засилка, тичайки…”, – разказа вчера Надя Попова пред „Труд”. – Паднах и се борехме за чантата. Той успя да скъса дългата дръжка и избяга. Разбира се, от околните блокове никой не реагира на виковете ми”, добави поетесата. В задигнатата дамска чанта имало пари, лични документи, ключове, както и телефона на Попова. „До след полунощ давах показания в Първо РПУ, полицаите се държаха любезно и внимателно. После нощувах при сестра ми, а на другия ден организирах цяла акция, за да получа втория ключ от жилището ми чак от Гърция, където живее дъщеря ми… Не съм спокойна, защото крадецът разполага и с ключовете от дома ми, и личната ми карта. Нямам достъп до банковата си сметка, нямам току-що заредената си месечна карта за градски транспорт, нямам мобилен телефон…”, каза още притеснената жена. Преди 10-ина години тя била нападната и ограбена по подобен начин на съседната улица, но бандит не бил разкрит. Основната версия на полицията е, че нападението е извършено от наркоман. До вчера не стана ясно дали криминалистите са влезли в дирите му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tПоетеса пребита и ограбена от уличен бандит\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bc%d0%b2%d1%80-%d0%b8%d0%b2%d0%b0%d0%b9%d0%bb%d0%be-%d0%b8%d0%b2%d0%b0%d0%bd%d0%be-2/", "text": "Главният секретар на МВР гл. комисар Ивайло Иванов посочи, че проверките на ВиК дружествата в страната и тези за нерегламентираното съхранение и изгаряне на отпадъци се осъществяват паралелно, но не са свързани. По думите му, проверката за отпадъците е разпоредена от главния прокурор на МВР и ДАНС, изготвен е план за действие и тя ще обхване всички площадки на територията на страната, които се използват за съхранение на боклук, съобщават от вътрешното министерство.   Сформиран е щаб в ГДНП, където ежедневно постъпва информация, изготвя се и „пътна карта“ за наличието, движението и количеството отпадъци на съответната територия. Ако бъде открито нарушение и бъдат събрани данни за престъпление, материалите ще бъдат докладвани на съответната прокуратура и на главния прокурор, разпоредил проверката. Благодаря на всички колеги от СДВР, ГДНП, ОДМВР-Перник, както и на ДАНС и КПКОНПИ, с които работихме в Перник под  ръководството на спецпрокуратурата, заяви главен комисар Иванов. Работата продължава не само в Перник, където ще направим всичко възможно, за да стигнем до виновните, за да предотвратим подобен процес и на други места в страната. Подаването на питейна вода е пряко свързано с националната сигурност, затова с моя заповед  и на председателя на ДАНС, са разпоредени проверки във ВиК дружествата в цялата страна. Говорителят на главния прокурор Сийка Милева съобщи, че повдигнатото обвинение към министъра е за умишлена безстопанственост, издаване на разрешителни за ползване на водите на яз. „Студена“ за промишлени нужди, въпреки данните да намаляващия приток. Ако не са отпускани тези обеми, сега язовирът би имал над 7 млн. куб. м вода и нямаше да се налага да има режим, категоричен бе наблюдаващият прокурор Ангел Кънев. Той съобщи, че на министъра е наложена мярка задържане за срок до 72 часа, като ще бъде внесено искане и за вземане и на постоянна мярка за задържане. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tГлавният секретар на МВР Ивайло Иванов: Подаването на питейна вода е пряко свързано с националната сигурност\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0-%d0%bf%d1%80%d0%b8-%d0%b4%d0%be%d0%bc%d0%b0%d1%88%d0%bd%d0%b8-%d0%bf/", "text": "Огнище на африканска чума по свинете е открито в домашно стопанство в твърдишкото село Боров дол. Заболяването е констатирано след сигнал, получен в Областната дирекция по храните в Сливен, съобщиха от областната администрация. Собственикът отглеждал две прасета, въпреки забраната за това. Взетите проби показали положителен резултат и при двете животни. Стопанинът често пребивавал в гората за дърва или гъби. Предполага се, че от там е пренесъл опасната зараза. Болните прасета са били евтаназирани, а труповете им – загробени. Извършена е пълна дезинфекция на обекта от типа „заден двор“. На входа на селото е създадена дезинфекционна площадка. Определени са предпазна и контактна зони, съответно от 3 и от 10 км, в които попадат десетина населени места около Боров дол, от общините Твърдица и Сливен. Със заповед на областния управител Чавдар Божурски бе свикано извънредно заседание на областната епизотична комисия заради случая в Боров дол. Засега проверките не са открили други домашни стопанства, където да се отглеждат прасета в нарушение на забраната. Въпреки това контролът се засилва, проверките продължават. На територията на цялата Сливенска област е забранена търговията, придвжването и транспортирането на домашни свине. Предстоят заседания на общинските епизоотични комисии в областта, които ще набележат спешни мерки срещу разпространението на болестта. Чавдар Божурски призова гражданите да подкрепят усилията на служителите в ОДБХ, Регионалната дирекция по горите и горските стопанства за ограничаване на заразата. Той отправи апел към жителите на областта да подават незабавно сигнал на тел.112, ако при излети в планината открият труп на диво прасе. От РДГ напомниха, че срокът за групов лов е удължен до края на януари. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tОткриха африканска чума при домашни прасета в Твърдишко\t\t\t"}
{"url": "https://trud.bg/%d1%80%d0%b0%d0%bb%d0%b8-%d0%b4%d0%b0%d0%ba%d0%b0%d1%80-%d1%81%d1%82%d0%b0%d0%bd%d0%b0-%d0%bf%d0%b5%d1%80%d0%b8%d0%bb%d0%b5%d0%bd-%d0%bf%d1%80%d0%b5%d0%bf%d0%b0%d1%80%d0%b0%d1%82/", "text": "Политическото напрежение в Персийския залив по оста между Иран и Съединените щати хвърля тежка сянка върху едно от най-големите спортни събития за годината, което за първи път в историята се провежда именно в този конфликтен регион. Рали „Дакар“ навъртя вече пет етапа на територията на Саудитска Арабия, но без да се вдига очакваната медийна пушилка от преминаването на пилотите през пясъчните дюни. Легендарното офроуд състезание беше „купено“ от шейховете за 85 милиона долара и в следващите пет години няма да излезе от тяхната държава. \nОт автентичния маршрут на ралито със старт в Париж и финал в сенегалската столица Дакар отдавна е останало името. В последните 10 г. надпреварата гастролираше в Южна Америка, тъй като Африка се оказа твърде опасна за живота на участниците. В печалната 40-годишна история на състезанието са загинали 70 души – пилоти, зрители и журналисти, затова всеки риск трябва да се минимизира. Последният смъртен случай датира от 2016 г. Засега настоящото издание тече гладко за радост на организаторите и богатите домакини. Първото международно моторно състезание в Саудитска Арабия е част от мащабна програма за изчистване на имиджа на страната с най-ефективния „препарат“ – спорта. Появи се дори термин за този процес за изпиране на репутацията – „Sportswashing“. Позитивният ефект от спорта и неговото огромно обществено влияние в целия свят не се използва за първи път. Олимпийските игри в Пекин през 2008 г., ежегодният кръг от „Формула 1“ в Бахрейн, световното по футбол в Русия през 2018 г., световното по лека атлетика в Катар през 2019 г. и предстоящото световно по футбол там догодина. Всички тези глобални събития служат за лъскане на имиджа на държавите домакини. При това – успешно. Саудитска Арабия търпи критики за нарушаване на човешките права, за отношението към жените, към хомосексуалистите и критиците на управляващия режим. Тези негативи в момента остават на заден план, тъй като страната организира през януари две мащабни спортни състезания, които привличат вниманието на хората по целия свят. Паралелно с рали „Дакар“ в кралството тече футболният турнир за суперкупата на Испания с участието на четири от най-реномираните европейски клубове – „Реал“ (Мадрид), „Барселона“, „Атлетико“ (Мадрид) и „Валенсия“. През декември в Рияд се състоя дългоочакваният боксов мач за титлата в тежка категория между Антъни Джошуа и Анди Руис. Саудитите привлякоха кръг от електрическата „Формула Е“, престижни турнири по голф, тенис, шахмат, борба, а преди две години бяха домакин и на мача за суперкупата на Италия между „Ювентус“ и „Милан“. Всичко това, което струва много пари, е подчинено на идеята на престолонаследника Мохамед бин Салман да модернизира обществото, да го отвори към света с помощта на спорта и дори да изгради елитни състезатели, които да печелят медали от олимпиади. Нещо, което досега граничеше с научната фантастика. Но кой си е представял, че цялата 7500-километрова дистанция на рали „Дакар“ ще преминава изцяло през саудитската пустиня или че мадридското дерби между „Реал“ и „Атлетико“ ще се играе в Рияд на 5000 км от испанската столица? Съпрузи могат да спечелят В най-популярната категория на рали „Дакар“ – автомобилите, големите фаворити са познати на всички стари муцуни. След петия етап лидер в класирането е 57-годишният Карлос Сайнс с „Мини“, който е печелил състезанието през 2010 и 2018 г. Двукратният първенец от световния рали шампионат е доайенът сред пилотите, които имат амбиции и възможности да триумфират в пустинния маратон. Най-сериозните му конкуренти са 49-годишният катарец Насър Ал-Атия с „Тойота“ и 54-годишният Стефан Петерхансел с „Мини“, който е рекордьор с 13 победи – 6 с мотоциклет и 7 с автомобил. При колите големият дуел е между бъгитата на „Мини“ и пикапите на „Тойота“. За японската марка кара и двукратният шампион от „Формула 1“ Фернандо Алонсо, който си взе за навигатор своя сънародник и петкратен победител при мотоциклетистите Марк Кома. В рали „Дакар“ участват 341 пилоти, сред които 13 жени. Има много арабски екипажи, които разполагат с необходимите средства. За първи път състезанието може да доведе до абсолютен куриоз, ако Стефан Петерхансел спечели крайната победа. Тази година негов навигатор е съпругата му Андреа. Евентуален успех ще влезе в историята, защото съпрузи никога не са триумфирали в „Дакар“. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tРали „Дакар“ стана перилен препарат\t\t\t"}
{"url": "https://trud.bg/%d0%b2%d0%be%d0%b4%d0%b0%d1%82%d0%b0-%d0%be%d1%82%d0%bd%d0%b5%d1%81%d0%b5-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2/", "text": "Спецпрокуратурата удължи ареста му до 72 часа На свобода можел да пречи на разследването Министър Нено Димов разрешавал всеки месец вода от язовир “Студена” да бъде използвана за промишлени нужди. Над 7,2 млн. кубически метра били получени от фирмите “Стомана идъстрийс” и “Топлофикация” – Перник за по-малко от 2 г. с неговия подпис, въпреки че е бил уведомяван за спадащото ниво на язовира. Това казаха от прокуратурата и обявиха, че на екоминистъра е повдигнато обвинение за умишлена безстопанственост. След като пренощува в единична килия в Трето столично РПУ, по обед Димов бе отведен в Националната следствена служба. Наложена му е 72-часова мярка за неотклонение и се очаква днес в спецсъда прокуратурата да поиска да му се наложи постоянен арест. “Има опасност да извърши друго престъпление, или да попречи на разследването. Като ръководител на министерството може да повлияе както за унищожаване на документи, така и върху показания на свидетелите”, мотивира се наблюдаващият спецпрокурор Ангел Кънев. Разследващите обясниха, че всеки месец от януари 2018 г. до ноември м. г. Нено Димов е подписвал ползването на питейна вода от язовир “Студена” за промишлени нужди. “Стомана” и “Топлофикация” имали разрешителни, но министърът можел да промени графика и да им спре кранчето, тъй като водоемът наближавал т. нар. мъртъв обем. А задължението му по закон е да се осигури на първо място вода за питейни нужди. “Ако тези 7,2 млн. куб. м не бяха източени, вероятно нямаше да се стигне до режим на водата в Перник”, каза още Кънев. И добави, че засега няма други обвинени длъжностни лица за водната криза, но най-вероятно ще има.   ВМРО решава да напусне ли властта Борисов прие оставката на екоминистъра ВМРО решава да напусне ли коалицията, научи “Труд”. В партията на Красимир Каракачанов са притеснени от това, че техният министър Нено Димов се е превърнал в единствената изкупителна жертва за водната криза в Перник. Недоволството на ВМРО бе изразено още сутринта, когато Красимир Каракачанов опредени ареста на Нено Димов като \n“показно убийство”. Той обясни, че е бил при премиера Бойко Борисов. По-късно Каракачанов обяви, че Нено Димов е “един добър специалист и експерт” и ареста слага край на политическата му кариера. “След 6 месеца или година и 6 месеца, когато се установи, че той не е виновен, ще е късно – хората ще са останали с впечатлението, че той е виновникът”, коментира още вицепремиерът и лидер на ВМРО. Той припомни, че ВиК е към регионалното министерство, а язовир “Студена е 51% на областната управа, тоест държавна собственост, и 49% на общината. Около обяд Нено Димов подаде оставка чрез адвоката си, а премиерът Борисов я прие. До редакционното приключване на броя коалиционен съвет не бе насрочен.   БСП свиква консултации за вота БСП покани за консултации за вота на недоверие ДПС, “Воля” и независимите депутати. Социалистите подчертават, че инициативата им за вота отключи последващите събития. “Те ясно показват, че правителството носи вина за кризите с водата и вноса и горенето на отпадъци”, твърдят от БСП и допълват, че оставката на Нено Димов не решава проблема с отговорността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tВодата отнесе министър Димов\t\t\t"}
{"url": "https://trud.bg/%d0%bc%d0%bb%d0%b0%d0%b4%d0%b0-%d0%b6%d0%b5%d0%bd%d0%b0-%d0%b7%d0%b0%d0%bf%d1%83%d1%88%d0%b8-%d0%bb%d0%b8%d0%bd%d0%b5%d0%b9%d0%ba%d0%b0-%d1%81-%d0%ba%d0%be%d0%bb%d0%b0%d1%82%d0%b0-%d1%81%d0%b8-%d0%b5/", "text": "Линейка закъсня с 8 минути за пациент с инфаркт. Спешният екип спрял в центъра на София, а млада жена паркирала така, че да не могат да излязат. Наложило се медиците да държат включени сирените, докато жената дойде да ги отпуши. Свидетели на случката ни сигнализираха и подадоха сигнал в КАТ. Спешен екип оказва помощ на припаднал човек на улица „Парчевич”, центъра на София. „Една госпожица реши, че може да паркира в нарушение на закона зад линейката. На около 1-2 педи зад линейката. След което си пусна аварийните светлини”, разказва Георги Пинев. Свидетелите разказват, че опитали да й кажат, че пречи на линейката. Дамата не обърнала внимание на забележките и влязла в съседната кооперация. „Аз смятам, че има оправия, ако наистина всеки от нас си даде сметка, че утре членове на неговото семейство, неговото дете или самият той може да бъде в линейката”, коментира говорителят на Спешна помощ Катя Сунгарска. Така се случило с нечии дядо някъде в София. Екипът на линейката получил нов сигнал. Този път за мъж на 85 години със симптоми на инфаркт. Веднага опитали да потеглят натам. „Започнаха се едни маневри, едно въртене. Около 5 минути поне се въртеше линейката и не можеше да излезе. След което се наложи линейката да пусне сирените”, разказва още Георги Пинев. И така с включени сирени изчакали още 3 минути, когато собственичката на колата се появила, разказват свидетелите. Тези 8 минути за щастие не са коствали живота на възрастния мъж с инфаркт. „Разбирате, че на тази възраст е нормално и минутите и секундите да бъдат от значение. Транспортирали сме го в болнично заведение. Слава Богу е жив”, заяви  Катя Сунгарска. От Спешна помощ признават, че такива случаи не са рядкост. В конкретната ситуация, срещу жената е подадена жалба в КАТ. Пред Нова тв от Пътна полиция обясниха, че в момента изясняват кой е шофирал колата. След установяване на нарушението, предстои глоба.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tМлада жена запуши линейка с колата си, екипът закъсня с 8 минути за пациент с инфаркт\t\t\t"}
{"url": "https://trud.bg/%d0%bc%d0%b5%d0%b3%d0%b7%d0%b8%d1%82-%d0%b8-%d0%bf%d1%80%d0%b8%d0%ba%d0%b0%d0%b7%d0%ba%d0%b0-%d0%b7%d0%b0-%d1%82%d0%be%d0%bf%d1%8f%d1%89%d0%be%d1%82%d0%be-%d1%81%d0%b5-%d0%ba%d1%80%d0%b0%d0%bb%d1%81/", "text": "На 9 януари 1431 година в Руан започва процесът срещу Жана Д’Арк. Знаете я – Орлеанската дева, чужденката, дръзнала да размаже имиджа на британската корона. Бургундите я пленяват и продават на англичаните, а те на свой ред я изгарят жива, след жалък процес. На 9 януари 2020 година, близо 600 години по-късно, британската кралица – Елизабет Александра Мери, ако можеше щеше да шпикова, нареже, стъпче и изгори всяко парче от една друга чужденка, дръзнала да позори английската корона. И щеше да го направи с плебейска омраза и безпрецедентно удовлетворение. В разгара на труднопредсказуемата ракетна криза между САЩ и Иран, в часовете, когато цял свят се тревожеше дали е пред прага на нова мащабна новина, принц Хенри Чарлс Албърт Дейвид Маунтбатън-Уиндзор, херцог на Съсекс и просто Меган, съответно негова съпруга и херцогиня на Съсекс, отстреляха смъртоносно в сърцето Британската империя, или това, което е останало от нея. Направиха го по-коварно, отколкото Чърчил бомбардира Дрезден преди 75 години. Без да носят вината на военнопрестъпници, младата кралска двойка най-егоистично се отказа от задълженията си в двора. Точно така: задълженията си. Ето част от изявлението на двамата бунтари: „След много месеци на размишления и дискусии помежду ни, решихме тази година да направим преход и да променим начина, по който действа нашата институция. Възнамеряваме да отстъпим от сцената като членове на кралското семейство и да работим, за да станем финансово независими, но ще продължаваме да подкрепяме напълно и изцяло Нейно Величество кралицата“. Вестник „Таймс“ цитира свои източници от Бъкингам, които твърдят, че Нейно величество е „огорчена“ от начина, по който принцът и съпругата му са обявили намеренията си – без да говорят за това предварително с никой от семейството. Деликатен журналистически изказ, на изтънчен вестник, към незряла постъпка. Да се учат от нашите медии – „Кралицата изригна.“ Тя беше изгригнала още около коледните празници, когато херцозите на Съсекс предпочетоха да уважат трапезата на майката на Меган, а не тази в Бъкингам. Типично по кралски, сега Дворът ще влезе в процедурни хватки, за да бави максимално дълго и да тормози младото семейство до финализирането на решението. Медиите на Острова не спират коментарите, които са гарнирани с типичната британска язвителност. „Добре дошли в хубавия нов свят на Меган и Хари, избрали финансовата независимост, с изключение на това, че те ще запазят имението си Фрогмор хаус, което струва на британските данъкоплатци 2,4 милиона британски лири“, пише „Дейли телеграф“. Докато Обединеното кралство е наскърбено, то светът на инстаграм, фейсбук и клюкарските издания е объркан и вдъхновен в същото време. Кой по дяволите се отказва от монархията ей така. Че дори да умреш, пак си водеща новина в този свят. Хари знае това. \nБританските медии ще бъдат първите, които ще спечелят от този скандал. Години наред тези двамката ще бъдат водеща новина всеки път, когато мръднат. Сбъркаха или не херцозите? Едва ли. Към този момент те не се отказват практически от нищо, освен от постове и задължения, които честно казано отстрани може да изглеждат красиви, но вероятно са гадна досада. Шапки като торти, дълги церемонии, преструвки на любов и уважение и на едно парти не можеш да отидеш като хората. Друго си е да си принц, принцеса, да имаш замък и се държиш като Чарли Шийн, без да ти дърпат ушите. Точно месец след скандалното изявление на принца и принцесата – 9 февруари, е церемонията по раздаването на оскарите. Един от основните фаворити за статуетката за анимация е „Замръзналото кралство“ – безспорен хит. Безспорен хит ще са Хари и Меган, ако са в „Долби тиатър“. Наред с номинираните филми, ще има още една камера, която да следи реакциите им. Още повече да е на червената пътека на Меган е мечта от дете – все пак кариерата й в САЩ започва като актриса. Двамата млади не губят, а печелят от решението си. Хари е шести по ред за наследяване трона на Великобритания – след баща си, брат си, принц Уилям, племенника си Джордж, племенницата си Шарлот и племенника си Луис. За да се надява на корона, трябва да си поръча един тон „Новичок“ и да наеме малко по-кадърни атентатори от тези на Скрипал. Истината е, че чак от тук насетне започва приказния живот на Хари и Меган. Не, те няма да се слеят с тълпата, освен в малките мигове на благородство, ако пожелаят да засенчат Мадона и Анджелина Жоли в дисциплината по осиновяване из Африка и Азия. Милионите очакват херцозите. По изчисления на вестник „Сън“ Хари може да печели по 400 хил. британски лири на всяко едно обръщение на публични събития. Това не е теоретичен, а твърд хонорар на топ лекторите. Модният блог на Меган печелеше по 50 хил. паунда годишно, преди да стане световно известна. Тя получаваше по 330 хил. при участието си във всяка серия на „Костюмари“. А възможностите тепърва започват да отварят широко врати за херцозите, на които може да се предвиди гарантирано място в „Топ 100“ във „Форбс“ – във всяка една категория.   Кой ще изиграе Хари, кой – Меган? Съдбата на Жана Орлеанска донесе милиони на писатели и продуценти, векове след смъртта й. В днешно време милионите са принцовете, при това приживе. Оттук нататък и букмейкърите могат да спечелят от един вероятен залог – кой ще изиграе Меган и кой Хари, в един разтърсващ сериал по „Нетфликс“ или НВО. Това е детайл, който ще се реши на кастинга – филмът обаче чука на вратата с пълна сила, а херцозите сигурно вече преговарят за хонорара. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tМегзит и приказка за топящото се кралство\t\t\t"}
{"url": "https://trud.bg/%d0%bf%d1%80%d0%be%d1%84-%d0%b4-%d0%b8%d0%ba-%d0%bd-%d0%bd%d0%b8%d0%bd%d0%b0-%d0%b4%d1%8e%d0%bb%d0%b3%d0%b5%d1%80%d0%be%d0%b2%d0%b0-%d0%b8%d1%81%d1%82%d0%be%d1%80%d0%b8%d0%ba-%d0%b8-%d1%81/", "text": "Няма да има световна война от Близкия Изток, печеливши са и двете страни, защото си решиха вътрешно-политически проблеми  В един ден България договори доставки на американски втечнен газ и на руско гориво чрез Турски и Балкански поток. Какво означава това за страната ни и ставаме ли незаобиколим фактор в транзитирането на газ за Балканите и Европа. Как се променят и кой диктува цените на синьото гориво. Какво стана в Близкия Изток и има ли победител там. По тези въпроси разговаряме с проф. Нина Дюлгерова. – Българският премиер в сряда сутринта договори доставка на американски втечнен газ, а следобед с Путин и Ердоган договори доставка на руски газ по „Турски поток“. Как разчитате подобни стъпки, какво означава това за България, проф. Дюлгерова? \n– Оказа се, че България е в центъра на вниманието на Великите сили и умелото лавиране между големите е задължително. Ние наистина сме стратегическа държава, в която са концентрирани интересите на всички велики сили. И тъй като живеем в енергийния XXI век, естествено беше с американците да се договорим за втечнен газ, който погрешно го определят като американски, и с Русия да се договаряме за руски газ. Това означава, че България отново се връща – надявам се устойчиво, на енергийната карта на Европа. – В Истанбул Борисов се срещна с лидерите на двете суперсили в Черноморския регион – Русия и Турция. Как оценявате този факт? \n– Срещата, на която участва и нашият премиер, може да се оцени като равностойно присъствие на България с големите играчи в геоенергийното Черноморско пространство. А това означава, че без България не може да се осъществи днес и утре нито една диверсификация в района. – Смятате ли, че този път България си изигра правилно картите, защото още ни горчи от случилото се с Южен поток? \n– Днес ситуацията е коренно различна от времето, когато беше спрян Южен поток. Присъствието на България в газовата диверсификация е факт, който има своите конкретни причини. Първо, ние, а не Гърция се превърнахме в продължението на Турски поток. Дали Атина сгреши или София си изигра картите – това е въпрос на интерпретация. Но е факт, че днес коментираме Балкански поток през българска територия в посока Европа. Второ, България независимо от многото предизвикателства и препятствия, доказа, че се справя много добре с продължаване на трасето от Турция през България. Освен това присъствието на българския премиер на срещата в Истанбул доказа, че ние добре си изпълняваме поетите обещания. А това означава, че можем да бъдем приемани като предсказуем партньор, че се повишават и нашите акции в политическата и в икономическата сфера. – Руско-турският съюз срещу американската коалиция на втечнения газ – започва ли такава битка за Южна Европа?  \n– Политическите предизвикателства имат своите икономически измерения. Това, че станахме акционери в терминала Александруполис с 20%, го приемам като добра идея. Тя показва нашата лоялност към САЩ, които присъстват осезателно както с икономическите, но най-вече във военната област в Европа. Приемам го като добро намерение за реализация в бъдеще. Факт е, че откриването на Турски поток в Истанбул е реалност. И ако се изпълни казаното от премиера през май да приключим с продължението на потока през България, означава, че ще сме си свършили работата. Случилото се в Истанбул дава да се разбере, че ние си гарантирахме като държава и общество стабилност в черноморския регион. Политиката на българското правителство в енергийната сфера в посока терминал Александруполис и в посока Турски поток е гаранция за нашето устойчиво присъствие като политическа единица и фактор в Югоизточна Европа. – Може ли Гърция да се окаже с ключова роля за разбиване на руския монопол в региона? \n– Според мен втечненият газ има много висока политическа стойност. Не съм съгласна да се използва термина американски втечнен газ, защото втечненият газ като процес, транзит и реализация няма националност. Това е световна борса, на която се купува втечнен газ, и танкерите, които го пренасят, нямат своята националност, защото се търгува на борсата. А операцията е свързана с това кой ще даде повече за количеството, което е необходимо. Затова смятам, че е пресилено да се използва термин американски втечнен газ. Няма такъв газ! – И какво се цели с този термин, както се изразявате? \n– Терминът се използва, за да се докаже, че Америка има последователна успешна политика на елиминиране на Русия от европейския енергиен пазар. Но това е просто пожелание. Второ, когато се коментира, че втечненият газ е по-евтин от конвенционалния/ тръбопроводния, също е процес на конюнктура. Трето, втечненият газ не е запазена марка на САЩ. Втечнен газ произвежда и продава Русия, произвеждат го Китай, Индия и всякакви други държави, които са решили, че той може да доведе до бързи и успешни печалби. Но той има и висока степен на опасност. Дотолкова, доколкото пренасянето му чрез танкери и включването му чрез терминали от морски на сухопътен транзит е свързан със спазването на редица условия, които трябва да гарантират безопасността на преноса. Когато в политически план се прави конфронтация на втечнения и конвенционалния газ, това е повече политическа реторика и преследване на политически цели, които са свързани с елиминирането на руското енергийно присъствие в Европа. – По гръцкия тръбопровод се очаква да минават 3 милиарда кубически метра газ, а по другия – 15 милиарда. Вече бе изчислено, че 1/6 от нашия газ няма да бъде руски, а втечнен. Изглежда, всички ще са доволни от това? \n– Когато коментираме какви са количествените изменения на транзита на газ, се връщам на най-важния факт, който дава възможност да говорим за реални процеси, а не за хипотетични. Вярно е, че преди няколко месеца се откри официално междусистемната връзка между Гърция и България. Но това е в бъдеще време. Турски поток го има – да не забравяме, че първата тръба е за турския енергиен пазар, а втората е продължение през българска територия – за нея политиците говорят, че има конкретни резултати. И ако наистина в края на месец май се финализира връзката между сръбската и турската страна – Балканския поток, това ще бъде руски газ, но реален руски газ, който ще се транзитира за Европа. Когато обаче коментираме 3-те милиарда кубически метра газ от все още непостроения Трансадриатически газопровод, също така и втечнения газ от все още недовършения терминал Александруполис – всичко това е във висока степен на хипотеза по отношение на времевите изпълнения на тези проекти. Ето каква висока степен на пожелателни размери има! Емоционално можем да коментираме колко добре щяло да бъде – Гърция независима от Русия. Втечненият газ не е панацея за решаване на въпроса. – Но втечненият газ е по-скъп, нали? \n– Точно така. В момента се спекулира с високата или ниска цена на газа. Цените, както на втечнения, така и на конвенционалния газ, са с висока степен на политическо формиране. Когато се заговори за енергийната борса в България, всички забелязахме, че три дни след откриването u, цените се увеличиха шоково с 300%, което означава, че картелно можеш да си решаваш какви ще са те. Почнаха да търгуват и цените хвръкнаха нагоре – и то съзнателно контролирани чрез картелното разпределение. – Значи цената на втечнения газ както и цената на конвенционалния, е въпрос на преговори и политическа воля? \n– Разбира се, и неслучайно терминът, който използвам, е геоенергетика. Политическите решения са в много по-висока степен по отношение на финанси, даже и на реализация на диверсификационни проекти. Защото те са еманация на задкулисната битка за надмощия. И затова ние в момента – и експерти, и политици, и медии, коментираме кое е скъпо и кое е по-евтино. Но всъщност коментираме хипотези и политически цели – стратегическите желания, отколкото икономическите реалности. Днес имаме нещо реално – това е устойчивият транзит на руски газ. Да не забравяме, че на 31 декември бе подновен договорът с Украйна до 2024 г. и тя ще захранва реално Европа. Гърция щяла да е независима – но как, като ще продължава да получава руския газ от Украйна? Така че ние имаме реалности, а хипотезите могат да се коментират до безкрайност. – Случайно или не, но двете събития – завъртането на кранчето на Турски поток в Истанбул, и 20-те процента, с които станахме акционери в американския проект, се случиха в един ден. Как разчитате този пасианс? \n– Американците дойдоха тук, за да ни накарат да платим и да бъдем с 20% сред акционерите в Александруполис. С милиардите, което платихме за самолетите и това, което сега ще платим за Александруполис, фактически си гарантираме сигурността. Няма безплатни обеди и вечери. Плащайки несъществуващите самолети и още непостроения терминал в Александруполис – плащаме го на американците, ние си гарантираме сигурността като държава. – Как да обобщим казаното по тази тема досега с вас, проф. Дюлгерова? \n– Може да кажем, че участието на България в откриването на Турски поток е една победа за България. Но и не само това. Присъствието на български премиер на тази висока среща говори, че България си върна позициите на непреодолим фактор в енергийните конвенционални проекти. Русия и Турция признават и дават правото на България да бъде това, което е в момента – непреодолим фактор. Американският втечнен газ засега е химера, а руският – реалност. Той е политическа фразеология, който няма своите политически реалности в момента. Да не зачеркваме и другата тема, че Турция трудно ще разреши тръбопровод, който да бъде между Израел-Кипър и Гърция. – Откриването на Турски поток стана в една много напрегната обстановка в Близкия Изток, място, което сега е едва ли не огнената топка на света. Като специалист по геополитика, кажете какво се случи там, има ли победител? \n– 2020 година е много важна за Доналд Тръмп и Републиканската партия в САЩ и президентските избори там смятам, че на всяка цена е добре да бъдат спечелени от сегашния държавен глава. Неуспешният опит за превземане на американското посолство в Ирак и убийството на иранския генерал Касем Сулеймани е печеливш ход както за САЩ, така и за Иран. От една страна Тръмп си укрепи своето място в предстоящите президентски избори. В Иран пък убийството на втория по значимост човек даде възможност за консолидация на обществото и укрепване властта на управляващия елит там. И САЩ, и Иран имат своите проблеми в тяхното многообразие и всичко, което се случва в Близкия Изток, е добър начин да се укрепи властта на управляващите. Едните в сегашния момент, другите в перспектива. – Какво може да се очаква там? \n– Нищо особено. Просто всяка една от двете държави показа, че има позиция, че успешно отстоява своите интереси. И от една страна запазва нестабилността в района, но същевременно създава условия за контролиран процес в регионална ескалация. Това означава, че няма да има световна война. На практика печеливша е и едната, и другата страна, защото си решиха вътрешно-политически проблеми. – На път за Турция съвсем изненадващо руският президент Путин кацна в Дамаск и се видя с президента на Сирия – Башар ал Асад. Обикновените хора веднага откроиха запалването на рождественски свещи от двамата в сирийски християнски храм. Вие как тълкувате такъв жест? \n– Русия и Путин за пореден път показаха, че в Близкия Изток имат много устойчиво присъствие. Важното за Русия в този регион е, че тя може и си общува добре с всички воюващи държави в Близкия Изток. Това u дава възможност да се превърне в най-важния фактор там. Това, за което мечтае всяка Велика сила – да бъде посредникът, медиаторът и балансьорът на процесите. Русия това го постигна. Балансираното поведение на Путин прави веднага впечатление – то се откроява. – Защо? \n– Защото ако другите изглеждат нервни, той запазва едно удивително спокойствие. Той поставя баланса. Самият факт че преди да отиде в Истанбул, посети Дамаск и при посещението си бе в джамия и в християнски храм, доказа, че трябва да търси баланса и диалога. Същото се случи и в Истанбул – видя се толерантност и диалог, без които крехкият мир в региона не може да съществува. Путин защитава Иран, има прекрасен диалог с Израел, за Саудитска Арабия да не говорим. В цялата тази ситуация се видя, че Русия се е превърнала не само в непреодолим фактор, но и в тази Велика сила, която е гаранция за мира в региона. Нашият гост \nНина Дюлгерова е професор по международни отношения, доктор на икономическите науки (енергийна сигурност), доктор по нова и най-нова обща история. Специализирала е в Русия, Италия, Полша, САЩ, Холандия, Азербайджан. Преподава теория и история на международните отношения във Варненския свободен университет “Черноризец Храбър”и в Югозападния университет “Неофит Рилски”. Автор на няколко книги и десетки статии. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tПроф. д. ик. н. Нина Дюлгерова – историк и специалист по геополитика, пред „Труд“: България си върна позициите на непреодолим фактор в енергийните проекти\t\t\t"}
{"url": "https://trud.bg/%d0%bd%d0%b0%d0%b4-15-%d1%82-%d0%b2%d1%80%d0%b5%d0%b4%d0%bd%d0%b8-%d0%b5%d0%bc%d0%b8%d1%81%d0%b8%d0%b8-%d1%81%d0%b0-%d1%81%d0%bf%d0%b5%d1%81%d1%82%d0%b5%d0%bd%d0%b8-%d1%81-%d0%bf%d1%8a%d1%80%d0%b2/", "text": "Само за последния месец са монтирани 84 електростатични филтъра за фини прахови частици на комини на домакинства и монтираните филтри по инициативата на Столичната община вече са над 100.  Това съобщи заместник-кметът на София по направление „Зелена система, екология и земеползване” Йоана Христова по време на проверка на монтирани филтри в район “Красна поляна”. Проверката показа как след монтирането на филтър от комина на домакинството, отопляващо се с пелети, вече не излиза черен дим. „Започнахме първо с дарения, след това в рамките на проекта „Еъртинкс“ бяха монтирани още 25. В рамките на монтираните сега 84 филтри вече имаме спестяване от над 1,5 т. вредни емисии във въздуха“, обяви Христова. “До края на 2021 година предстои филтрите да станат 1000. А след това имаме допълнителна възможност за още 1000 до края на 2023 г.”, допълни зам.-кметицата. Общината плаща изцяло стойността на филтъра, която е 3948 лв. с ДДС, с включена доставка и монтаж и съответните ремонтни дейности. Управителят на фирмата, която изпълнява монтирането на филтрите – Даниел Дамянович посочи, че разходът на едно домакинство, което използва такъв филтър, е 30 вата – колкото консумира една крушка или около 7 лв. на месец допълнително за ток. „Филтърът функционира на електростатичен принцип. В коминното тяло се поставя един електростатичен електрод, който прави електростатика и по този начин наелектризира финните прахови частици, с размери 10 микрона и по-малки, и ги залепва към външната страна на коминното тяло. След като спре своята работа, една много голяма част отиват за повторно изгаряне, а другата отива в сервизната кутия на печката“, обясни Дамянович принципа на работа на филтъра, и добави, че поддръжката му не изисква специална грижа и животът му е над 10 години. „Цената на филтъра може да се провери в Централна и Западна Европа. Той се прилага в Полша, Швейцария и Германия на всички горивни инсталации, които са над 20 киловата, в това число и на пелетните. В Германия референтната му стойност е 3300 евро, което е значително по-скъпо от филтъра, който изработваме в България и монтираме в София“, обясни Дамянович. Той добави още, че има и разработена интерактивна карта, която е качена в сайта на Столичната община и на нея може да се видят къде са монтирани такива филтри. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tНад 1,5 т. вредни емисии са спестени с първите 100 филтри за комини\t\t\t"}
{"url": "https://trud.bg/%d1%87%d0%b5%d1%80%d0%b5%d0%bd-%d0%b4%d0%b5%d0%bd-%d0%b7%d0%b0-%d1%84%d1%83%d1%82%d0%b1%d0%be%d0%bb%d0%b0-%d0%bd%d0%b8-%d0%be%d1%82%d0%b8%d0%b4%d0%b5-%d1%81%d0%b8-%d0%bf%d0%b5%d1%82%d0%ba%d0%be/", "text": "Новата година стартира зле за футбола ни. След новината че Георги Димитров-Джеки се бори с рак на дебелото черво, „Берое“ потъна в скръб за една от своите най-големи легенди. На 73 години след кратко боледуване почина Петко Петков. „Каквото и да кажем за него, ще е малко – написа официалният сайт на старозагорския клуб. – Петко Петков винаги е бил истински отдаден на „зеления“ отбор, винаги верен! Истински бероец! Рекордьор по отбелязани голове за любимия отбор, печелил купи и безброй мачове! Благодарим ти за всичко, което ни даде. Оставаш завинаги в сърцата ни!“ Петков има 260 мача и 144 гола за „Берое“ в елита и още 92 двубоя и 80 попадения във втора лига. Два пъти става голмайстор №1 на „А“ група – през 1974 и 1976 година. Най-великият ден в кариерата на Петков е 13 септември 1972 г. Тогава нападателят вкарва пет пъти за победата на „Берое“ със 7:0 срещу „Аустрия“ (Виена) за Купата на УЕФА. След две седмици още два пъти австрийците за 3:1 на чужд терен. Общо за „Берое“ голмайсторът има 14 попадения в евротурнирите. След шоуто „Аустрия“ успява да пребори режима и да привлече Петков, който става един от първите ни играчи зад граница. Нападателят помага на виенчани да направят златен дубъл. За „Аустрия“ той е вкарал 10 гола в 51 срещи. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tЧерен ден за футбола ни – отиде си Петко Петков\t\t\t"}
{"url": "https://trud.bg/%d0%b1%d0%bb%d0%b8%d0%b7%d0%ba%d0%be%d0%b8%d0%b7%d1%82%d0%be%d1%87%d0%bd%d0%b8%d1%8f%d1%82-%d1%82%d0%b0%d0%bd%d1%86-%d1%81%d1%8a%d1%81-%d1%81%d0%b0%d0%b1%d0%b8-%d0%bd%d0%b0-%d1%81/", "text": "Извън прожекторите на сцената се усещаше осезаемото присъствие на „Сянката“ Сянката на убития в американския въздушен удар в Багдад генерал Касем Сюлеймани, командващ силите за специални операции „Ал Кудс“ на Корпуса на стражите на Ислямската революция (КСИРИ) – Революционна гвардия или Пасдаран, подчинени директно на Аятолаха, надвисна над целия Близък Изток. Светът застина в очакване на сериозен конфликт и то не без основание. Понякога наистина е учудващо колко синтезирано и точно прозвищата, псевдонимите и нарицателните имена могат да охарактеризират една личност. Него го наричаха точно така: „Сянката“ (Sha:bh). През последните 15 години няма нито един важен процес в Близкия Изток където извън прожекторите на сцената да не се усещаше осезаемото присъствие на „Сянката“. Офанзивата на Израел в Ливан срещна уникално противодействие в изкопани километри тунелни мрежи… тактика на „Сянката“. През 2015 г. Русия взема доста рисковано решение за директна намеса в гражданската война в Сирия. Това беше следствие на посещението в Москва на „Сянката“. След превземането на Мосул ордите на Ислямска държава напредваха безпрепятствено към Багдад. Тогава иракският премиер Ал Малики се срещна със „Сянката“ и настъплението беше спряно от организираните от него шиитски милиции. В последствие те отвоюваха и Мосул. Последваха конфликтите с кюрдите на Барзани с Багдад заради ключовия град Киркук, и отново всички се обърнаха към „Сянката“. Одиозен генерал, обгърнат от тайнственост и харизмата на характер, изграждан в тежките условия на кризи. Родом от бедно семейство в гр. Керман, Ислямската революция го заварва като водопроводчик в Техеран. На 23 год. е изпратен като лейтенант на фронта на Ирано-Иракската война. Само за 3 години от командир на разузнавателно-диверсионна група той се издига до командващ 41-а пехотна дивизия (41st Tharallah Division), следват борбата с наркотрафика на границата с Афганистан, кюрдските въстания, и писмото до Ал-Хоменей, с което се обявява категорично против смазването на студентските вълнения в Техеран през 1999 г. Врагове му бяха не само израелските, саудитските и американските служби, но и ултраислямистките среди в самия Иран. Търсен съюзник при решаването на кризи, така и беше вкаран в предварително изготвен план за неговата ликвидация. Генерал Сюлеймани беше поканен като посредник между иракските сили и саудитски представители в Багдад. В последствие се оказа, че това е предварително подготвян с подходяща версия за прикритие капан, за да бъде осветена „Сянката“ в приборите за прицелване на ракетите „Hellfire“. Така в „адския огън“ изгоря физическото тяло, но „Сянката“ продължи да въздейства върху събитията в региона. Огромното множество от 5,5 милиона души на неговото погребение надхвърли пет пъти молитвените шествия в храма Кааба в Саудитска Арабия. Принудени от популярността на „Сянката“ дори след смъртта му, ръководителите в Техеран бяха задължени да отговорят. Направиха го с крачка напред като атакуваха две американски бази в Ирак, и две назад, предварително уведомявайки иракското ръководство за времето и целите на атаките, а те от своя страна американските сили. Дадено беше време, за да няма жертви. Втората крачка беше с назначаването на заместника на Сюлеймани Есмаил Каани. Заместникът на „Сянката“ е наистина бледа негова сянка. Досега е отговарял за операциите на „Ал Кудс“ в Афганистан, Пакистан и Централна Азия и се смята, че управлявал основно административни въпроси и не може да се похвали с познаване лице в лице с факторите в основното бойно поле за Иран като Ирак, Сирия, Йемен. Дори не владеел добре арабски. Същите крачка напред и две назад се наблюдават и сред конкуриращия се за влияние в региона ансамбъл. След ракетното нападение над американските бази, президентът Тръмп отговори както и се закани „унищожително“, но… чрез медиите. Светът си отдъхна. „Всичко е наред“, продължаваме напред. Няма загинали американци, а значи „не ме занимавайте с несвойствени неща, имам си работа“. Последваха дълбоко философското разбиране, че с Иран може и да се преговаря, даже и да се обединят в борбата срещу Ислямска държава, която вече я няма на терена, но в международната политика явно още хвърля сянка. Ще има нови санкции срещу Иран, това едва ли е изненада. САЩ няма да позволят Иран да се сдобие с ядрено оръжие, но простете нали това и беше целта на т. нар. Иранска сделка и към това се стремяха също и Русия, ЕС и Китай…?! След убийството на генерал Сюлеймани, Иран обяви пълно изтегляне от това сдържащо го споразумение. Разбира се не мина и без лозунг за предстоящата президентска надпревара, упрек към вътрешната опозиция. Обама (демократите) са „платили парите за изстреляните ирански ракети“, като са им дали време за отдих и са подписали Иранската сделка. Израел също поведе хорото с ясна крачка напред. Неистова радост за ликвидацията. Но след последвалата ракетна атака с балистичните ракети Fateh-313 и Qiam в две последователни вълни, Нетаняху заяви, че те нямат отношение към убийството на генерала. За вътрешна консумация, защото и те са пред избори, сплаши, че ще отговорят „чудовищно“ на атака от Иран. Какво следва? И двете страни Иран и САЩ не са готови за пълномащабна война. Преимуществото на САЩ като сили и средства е огромно, но такова беше и във Виетнам, Афганистан, Ирак, Сирия, Либия, а резултатите са далеч от желаното. Иран, наред с ракетните си сили е изградил един от най-големите флотилии от безпилотни ударни апарати и крилати ракети в региона и може да нанесе достатъчно загуби върху авионосната ударна групировка на САЩ в Персийския залив и още 46 техни бази в региона. Ирак – 6000 души, Саудитска Арабия – 20 000, Катар – 13 000, Бахрейн – 8000, Йордания – 2800, ОАЕ – 5000, Сирия – 2800, Афганистан – 14 000 и базата Инджирлик в Турция – 2500. В краткосрочен план САЩ запазиха присъствието си в Ирак, наистина на висока цена. Ликвидацията може би предотврати превземането на американското посолство, нова криза със заложници по примера от Техеран 1979 г. и изгонването на американските сили от Ирак. В същото време убийството изкара тайнствения генерал „Сянката“ от скриваната самоличност, тайните срещи и задължителните няколко варианта на маршрути за осигуряване, липсата на публични изяви, дори на лика му и така унищожавайки го физически, САЩ създадоха идеологически символ. Сега без никакво съмнение вторият портрет до водача на революцията в Иран аятолах Ал Хомейни ще бъде на генерала с истинското му име Касем Сюлеймани. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tБлизкоизточният “танц със саби” на САЩ и Иран\t\t\t"}
{"url": "https://trud.bg/%d0%b1%d0%b5%d0%b1%d0%b5-%d0%ba%d0%be%d0%b0%d0%bb%d0%b0-%d1%81%d0%b5-%d1%80%d0%be%d0%b4%d0%b8-%d0%b2-%d0%b7%d0%be%d0%be%d0%bf%d0%b0%d1%80%d0%ba-%d0%b2-%d0%bc%d0%b0%d1%8f%d0%bc%d0%b8-%d0%b7%d0%b0/", "text": "Бебе коала се роди в зоопарка в Маями. Малкотo всъщност се е родило в края на май, но едва сега излезе от утробата на своята майка. Първoначално бебето беше наречено Джоуи, но служителите на зоопарка решиха да го променят на Хоуп, което означава „надежда“, за да дадат надежда за австралийските животни, страдащи от пожарите. Милиони животни, много от тях коали, пострадаха или загинаха при пожарите в Австралия. По думите на зоолозите коала се ражда за първи път в зоопарка от 28 години. Оттам заявиха, че даряват 10 хил. долара на австралийския фонд за защита на дивите животни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tБебе коала се роди в зоопарк в Маями за първи път от 28 години\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%ba%d1%80%d0%b0%d0%b4%d1%86%d0%b8-%d0%bd%d0%b0-%d0%b2%d0%b5%d1%89%d0%b8-%d0%b8-%d1%87%d0%b0%d1%81%d1%82%d0%b8/", "text": "От началото на 2020 г. до момента са извършени 13 кражби на вещи и части от автомобили, като 6 от тях са разкрити. За сравнение през същия период на 2019 г. са регистрирани 16 такива престъпления, съобщиха от ОД на МВР Варна. Полицията задържа И.А. на 23 години, който е счупил заден прозорец на „Дачия“, паркиран пред частен дом в квартал“Вл. Варненчик“ и задигнал таблет и 50 лева на монети. Мъжът е добре известен на органите на реда, но до този момент не е осъждан. Плячка му е намерена и приложена към образуваното по случая досъдебно производство. Още един познайник на МВР е задържан за съпричастност към кражба на инструменти от лек автомобил „Опел”, паркиран на ул. „Фредерик Жолио – Кюри”. 19-годишният варненец е задържан за срок до 24 часа. Работата по документиране и доказване на извършените престъпления продължава под надзора на Районната прокуратура в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tЗадържаха двама крадци на вещи и части от коли във Варна\t\t\t"}
{"url": "https://trud.bg/%d1%82%d0%b0%d0%ba%d1%81%d0%b8-%d1%81%d0%b5-%d0%be%d0%b1%d1%8a%d1%80%d0%bd%d0%b0-%d0%bf%d0%be-%d1%82%d0%b0%d0%b2%d0%b0%d0%bd-%d0%bd%d0%b0-%d0%bf%d1%8a%d1%82%d1%8f-%d1%80%d1%83%d1%81%d0%b5-%d1%81%d0%b8/", "text": "Такси се обърна по таван на пътя Русе-Силистра. Няма пострадали при инцидента, който е станал тази вечер. Сигнал е подаден на тел. 112 от човек, който не е оказал помощ, предава  В таксито не е имало пътници. 56-годишният шофьор се е прибирал към Русе. Той че се разсеял, колата навлязла в банкета и се преобърнала в канавката. Две линейки са изпратени на място. Шофьорът е прегледан, не е пострадал сериозно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tТакси се обърна по таван на пътя Русе-Силистра, няма пострадали\t\t\t"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-52/", "text": "Тази събота и неделя: Зоуи Дешанел: Не всички лъжи са лоши Интернет е мръсно място.           Любимата на Вазов била с мустаци Антон Страшимиров ги залепи на Евгения Марс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\t„Труд Уикенд“ – един вестник за два дни\t\t\t"}
{"url": "https://trud.bg/15-%d0%be%d1%82-%d0%be%d1%81%d0%b8%d0%b3%d1%83%d1%80%d0%b5%d0%bd%d0%b8%d1%82%d0%b5-%d0%b2-%d1%88%d1%83%d0%bc%d0%b5%d0%bd%d1%81%d0%ba%d0%be-%d1%81%d0%bc%d0%b5%d0%bd%d0%b8%d1%85%d0%b0-%d0%b4%d0%b6/", "text": "2584 пациенти в Шуменско или 1,5% от здравноосигурените смениха личния си лекар в последния месец на м.г., съобщават от Здравната каса. Избралите нов общопрактикуващ лекар са най-много в общините Шумен – 1 224 души и във Върбица – 687 души. Едва по 44 души са предпочели нов личен лекар в общините Смядово и Каспичан. През месец юни 2019 година смяна са извършили 2 750 здравноосигурени жители на областта или 1,6%. От месец юни 2015 година се наблюдава тенденция към намаляване броя на хората, които желаят да сменят джипито си. Тогава нов общопрактикуващ лекар са избрали 3 443 души, което е било 1,9% от здравноосигурените в областта. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\t1,5% от осигурените в Шуменско смениха джипито си\t\t\t"}
{"url": "https://trud.bg/%d0%b1%d1%83%d1%80%d0%bd%d0%b8-%d0%b2%d0%b5%d1%82%d1%80%d0%be%d0%b2%d0%b5-%d0%be%d0%b1%d0%b5%d0%b4%d0%b8%d0%bd%d0%b8%d1%85%d0%b0-%d0%b4%d0%b2%d0%b0-%d0%be%d0%b3%d1%80%d0%be%d0%bc%d0%bd%d0%b8-%d0%bf/", "text": "Бурните ветрове в Австралия обединиха два огромни пожара в мегастихия на територия, почти четири пъти по-голям от площта на Ню Йорк в петък, докато хиляди се събраха, за да поискат отново действия срещу изменението на климата, предаде АФП. „Условията днес са трудни“, заяви Шейн Фицсимонс, комисар в местна служба за пожарна служба в щата Нов Южен Уелс, след дни на относително спокойствие. „Горещите и сухи ветрове ще се окажат отново истинското предизвикателство.“ Температурите се повишиха над 40 градуса по Целзий в части от Нов Южен Уелс и съседния Виктория, където вниманието беше съсредоточено върху двата пожара, които се свързваха, за да образуват още едно огнено чудовище. „Бедственото положение“ бе удължено с 48 часа преди прогнозата в петък за горещи температури и бяха издадени заповеди за евакуация за райони около границата на Нов Южен Уелс и Виктория. Премиерът на Нов Южен Уелс Гладис Береджиклян заяви, че в щата горят над 130 пожара, като малко над 50 все още не са поставени под контрол. На остров Кенгуру в южна Австралия най-големият град беше отрязан, след като пожарникарите се бориха с опасни огнища, принуждавайки някои жители да избягат на местен кей. При катастрофалните горски пожари загинаха най-малко 26 души, унищожени са над 2000 домове и са изпепелени 80 000 квадратни километра – площ с големина на Ирландия. Учените от университета в Сидни изчисляват, че при пожарите са убити един милиард бозайници, птици и влечуги. Тежките условия са били подхранвани от продължителна суша и влошени от климатичните промени, като експертите предупреждават, че такива масивни пожари стават все по-чести и интензивни. Австралия преживя най-сухата и най-горещата регистрирана досега година, като през 2019 г. най-високата средна максимална температура от 41,9 градуса по Целзий беше регистрирана в средата на декември. В Сидни и Мелбърн хиляди хора отново излязоха на улицата, за да изискват консервативното правителство на Австралия да направи повече за справяне с глобалното затопляне и намаляване на износа на въглища. „Променете политиката, а не климата“ се четеше на един плакат, отразявайки все по-разгорещения спор за причината за пожарите. Според изследователите аварийната ситуация с горските пожари е предизвикала онлайн дезинформационна кампания, „безпрецедентна“ в историята на страната, с включени ботове, които да прехвърлят вината за пламъците встрани от климатичните промени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tБурни ветрове обединиха два огромни пожара в Австралия\t\t\t"}
{"url": "https://trud.bg/%d0%b5%d0%bc%d0%b0%d0%bd%d1%83%d0%b5%d0%bb%d0%b0-%d1%88%d0%be%d0%ba%d0%b8%d1%80%d0%b0-%d1%81-%d0%b4%d1%8a%d0%bb%d0%b1%d0%be%d0%ba%d0%be-%d0%b4%d0%b5%d0%ba%d0%be%d0%bb%d1%82%d0%b5/", "text": "Попфолк дивата Емануела събра всички погледи в столично заведение, появявайки се в прилепнала черна рокля с много дълбоко деколте. Снимки от участието на певицата в нощната дискотека бяха публикувани от фен страницата й в Instagram. С изрязаното деколте Емануела демонстрира както пищния си бюст, така и част от татуировката си, направена между гърдите. През 2011-та изпълнителката последно си направи пластична операция на бюста, запазвайки 420-те си кубика силикон. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tЕмануела шокира с дълбоко деколте\t\t\t"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%bf%d1%80/", "text": "В кабинета на министър-председателя Бойко Борисов бе депозирана оставката на министъра на околната среда и водите Нено Димов. Премиерът \nБорисов прие оставката на министър Димов. Това съобщиха от правителствената информационна служба. Министърът в момента се намира в ареста, задържан за 24 часа по разследването на Спецпрокуратурата за водната криза в Перник. Новината за оставката потвърди и вицепремиерът и лидер на ВМРО Красимир Каракачанов пред  . Той обаче не намира вина в действията на Димов и го защити с факти, които изреди във връзка с водната криза в Перник. По думите му единствената отговорност на Нено Димов е била да разписва графиците за водоподаването от язовира, подготвени от ВиК, които са на подчинение на МРРБ, а не на МОСВ. „Не пледирам някой да е в ареста, наш или ваш! Просто казвам – един добър специалист, експерт, какъвто е Нено Димов, това сложи кръст на неговата политическа кариера. Защото след 6 месеца или година и 6 месеца, когато се установи, че той не е виновен, ще е късно – хората ще са останали с впечатлението, че той е виновникът“, каза още Каракачанов. Вицепремиерът напомни, че ВиК е към регионалното министерство, а язовир „Студена е 51% на областната управа, тоест държавна собственост, и 49% на общината. В отговор на въпроса дали тогава разглежда събитията като атака срещу по-малкия коалиционен партньор, тъй като други, освен неговия министър, в ареста няма, Каракачанов отсече: \n„Не коментирам политически въпроси, коментирам факти. Споменах кой е отговорен за поддръжката на язовирите и кой ги ръководи, а най-вероятно са подавали по-високи количества за вода, знаейки, че намалява, защото имаше избори“, каза той. В същото време Каракачанов разкри, че заповед на министъра не е била спазена от ВиК-Перник. „Има един много интересен факт – през ноември ВиК заявява 1,5 млн. куб. метра, министърът ограничава и казва – „отпускам ви един милион“. И въпреки това, ВиК източва 1,5 куб. м вода. Я ми кажете сега – тези факти за какво говорят?!“, възмутен е вицепремиерът. Той не пожела засега да каже дали ВМРО ще напусне коалицията и кабинета, нито дали ще предложи нов човек за поста на Нено Димов. \n„Рано е да се каже“, отговори лидерът на ВМРО и на въпроса дали ще предложи нова кандидатура за министър. Каракачанов обясни, че двамата с премиера по-рано днес са обсъждали само конкретния казус с ареста на екоминистъра и фактологията около водната криза в Перник, в това число правомощията на МОСВ. Кой ще замени на поста Нено Димов ще стане ясно след заседание на Коалиционния съвет на ГЕРБ и Обединените патриоти, който се очаква да се събере в началото на следващата седмица, съобщи БНТ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tМинистър Нено Димов подаде оставка, премиерът я прие\t\t\t"}
{"url": "https://trud.bg/%d0%b1%d1%80%d0%b0%d0%b4-%d0%bf%d0%b8%d1%82-%d1%81%d1%82%d0%b0%d0%bd%d0%b0%d1%85-%d1%82%d1%80%d0%b5%d0%b7%d0%b2%d0%b5%d0%bd%d0%b8%d0%ba-%d0%b7%d0%b0%d1%80%d0%b0%d0%b4%d0%b8-%d0%b1%d1%80%d0%b0%d0%b4/", "text": "По време на речта си пред National Board of Review Gala актьорът Брад Пит изненадващо се обърна към своя колега и приятел Брадли Купър, като му благодари за помощта в борбата с алкохолната му зависимост. „Брадли току-що приспа дъщеря си и веднага дойде тук. Той ми е много скъп. Заради него станах трезвеник и всеки ден е по-прекрасен от предишния. Обичам те и ти благодаря“, заяви Брад Пит, с което предизвика бурни аплодисменти и дори няколко насълзени очи. Актьорът винаги е бил открит за алкохолната си зависимост, която се влошила след развода му с Анджелина и налага включването му в група на анонимните алкохолици. Освен подкрепата, Брад и Брадли споделят и обща съдба – и двамата към момента са разведени и без половинки до себе си, което вероятно допълнително засилва приятелството им. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tБрад Пит: Станах трезвеник заради Брадли Купър\t\t\t"}
{"url": "https://trud.bg/%d0%b0%d0%ba%d1%86%d0%b8%d1%8f-%d0%b0%d0%bd%d1%82%d0%b8%d0%b4%d1%80%d0%be%d0%b3%d0%b0-%d0%b2-%d1%87%d0%b5%d1%82%d0%b8%d1%80%d0%b8-%d0%b3%d1%80%d0%b0%d0%b4%d0%b0-%d0%bd%d0%b0-%d0%bf/", "text": "Над половин килограм канабис, около 34,32 грама кокаин, около 5,41 грама хероин, около 1,03 грама метаамфетамин и четири електронни везни са иззети от полицейски служители на ОДМВР-Благоевград при мащабна полицейска акция по линия „Наркотици“, проведена на територията на общините: Гоце Делчев, Петрич, Сандански и Благоевград. Задържани са пет лица. Двама 17-годишни младежи от Гоце Делчев са задържани след извършената им проверка, в района на ул. “Ален мак“ и градския парк в гр.Гоце Делчев.  Намерена и иззета около 0,8 грама марихуана у единия  и около 0,51 грама марихуана у втория младеж. След  извършена проверка в жилище в Петрич и прилежащо към него таванско помещение, от полицейски служители на РУ-Петрич, са намерени и иззети: около 119 грама канабис и две електронни везни. Задържан е 25-годишен петричанин, обитаващ дома. В хода на полицейската операция, от служители на група КП при РУ-Сандански, са претърсени жилища на адрес в гр.Сандански, при които са намерени и иззети: около 34,32 грама кокаин, около 5,41 грама хероин, около 1,03 грама метаамфетамин, около 433,03 грама суха, тревиста маса, реагираща положително на канабис, две електронни везни и около 36,65 грама черно-кафява течност, реагираща положително на канабис. Със заповед за задържане до 24 часа е задържан 44-годишен от Сандански.    В района на ул. “Хр. Чернопеев“ в Благоевград, от полицейски служители на 01 РУ-Благоевград, е проверен 38-годишен благоевградчанин, у когото е намерено бяло, прахообразно вещество, чието количество е в процес на установяване. След направен полеви тест веществото е реагирало положително на кокаин. За случаите са уведомени съответните Районни прокуратури. Работата продължава. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tАкция „Антидрога“ в четири града на Пиринско, петима арестувани\t\t\t"}
{"url": "https://trud.bg/%d0%bf%d1%80%d0%be%d0%bc%d0%b5%d0%bd%d1%8f%d1%82-%d0%ba%d0%be%d1%80%d0%b8%d1%82%d0%be%d1%82%d0%be-%d0%bd%d0%b0-%d1%80%d0%b5%d0%ba%d0%b0-%d0%be%d1%82%d0%bc%d0%b0%d0%bd%d0%bb%d0%b8%d0%b9%d1%81%d0%ba/", "text": "С новия бюджет Община Бургас предвижда изпълнението на трети етап от проекта за корекция на река Отманлийска. Става въпрос за последен малък участък до хижа „Странджа“. Прилагането на инженерните решения за корекция на коритото е продиктувано от преливането на реката при силните валежи през есента на 2014 година, нанесли големи щети в близкото рибарско селище Ченгене скеле. Община Бургас ще изгради там с европейски средства нов етнографски комплекс, с който да привлече повече туристи. Затова корекцията на реката трябва да се завърши и така районът да бъде трайно предпазен от бъдещи природни бедствия за десетилетия напред.  През последните няколко години бяха извършени основните дейности по проекта. Устието на реката при вливането й в морето е разширено. За по-лесното оттичане на водата е разширено и коритото в целия участък от устието до квартал „Крайморие“. Стените в зоната са изградени от скална маса и скални блокове. След прага на заустването е извършено укрепване, за да се избегне разлив при висока вълна. В коритото са монтирани специални съоръжения от стоманобетонови елементи, които да намаляват силата и енергията на водата при силно повишаване на нейното ниво. По протежението на Отманлийска са изградени стени или защитни съоръжения от габиони. Те ще спират евентуални разливи при прииждане на водите и ще предпазват брега от ерозия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tПроменят коритото на река Отманлийска\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bf%d1%80%d0%b8%d0%b5%d0%bc-%d0%bd%d0%b0-%d0%b4%d0%be%d0%ba%d1%83%d0%bc%d0%b5%d0%bd%d1%82%d0%b8-%d0%b7%d0%b0-%d0%b0%d0%bb%d1%82%d0%b5%d1%80%d0%bd%d0%b0/", "text": "От следващата седмица жителите на Велико Търново ще могат да кандидатстват за подмяна на старите си отоплителни уреди на твърдо гориво – дърва и въглища, замърсяващи околната среда. От 15 януари започва приемът на заявления за участие в Пилотната схема на Интегрирания проект на шест общини – Столична община, Бургас, Русе, Стара Загора, Велико Търново и Монтана, който предвижда преход към алтернативни форми на отопление на домакинствата. Заявленията следва да бъдат подавани в Информационния център на Община Велико Търново – всеки работен ден от 10,00 до 14,00 ч., а крайният срок е до 16 март включително. Поканата за кандидатстване е публикувана на адрес:  . Подробно са описани всички изисквания, на които трябва да отговарят кандидатите, необходимите документи, критериите за оценка и класиране и др. Обстойно е представена цялата информация. Интегрираният проект „Българските общини работят заедно за подобряване на качеството на атмосферния въздух“ предвижда за град Велико Търново да бъдат подменени отоплителните уреди на 548 домакинства. Изпълнението ще е в две последователни фази – Пилотна и Основна. В настоящия етап – Пилотна фаза, ще бъде приложен за първи път разработеният подход за смяна на старите печки, а обхванати ще бъдат общо 70 домакинства. В последващата Основна фаза ще се подменят отоплителните уреди на още 478 домакинства. Необходимо условие е жилищата да бъдат в териториалния обхват на схемата. Районите за интервенция са определени след социологическо проучване и на базата на концентрацията на домакинства със стари и замърсяващи отоплителни уреди. Именно това е и фокусът на интегрирания проект – намаляване на замърсяването от битово отопление с дърва и/или въглища, което е сред основните фактори за замърсяването на въздуха с фини прахови частици. Всеки от одобрените кандидати ще получи безвъзмездно новите отоплителни уреди, заедно с монтаж и демонтаж на старите печки. Петгодишен е гаранционният срок. Кандидати, които са подали документи за участие по настоящата покана за Пилотната фаза, но не са класирани, могат да бъдат кандидати и по поканите по Основната фаза с вече подадената документация. Проектът на Схемата с всички приложени документи за обществените консултации е публикуван на сайта на общината, на адрес:  . Проектът „Българските общини работят заедно за подобряване качеството на атмосферния въздух“ ще бъде реализиран в периода от 2019 до 2024 година. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tЗапочва прием на документи за алтернативни форми на отопление на домакинствата в Търново\t\t\t"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d1%87%d0%b5%d1%82%d0%b8%d1%80%d0%b8%d0%bc%d0%b0-%d1%83%d0%b7%d0%b1%d0%b5%d0%ba%d0%b8%d1%81%d1%82%d0%b0%d0%bd%d1%86%d0%b8-%d1%81-%d1%84%d0%b0%d0%bb%d1%88/", "text": "Днес към 3 часа на ГКПП Дунав мост Русе за излизане от страната с автобус пристигнали четирима узбекистански граждани, съобщи МВР. Те представили за проверка литовски лични карти. Граничният полицай установил, че само снимките са на приносителите, а четирите документа са фалшиви.  При обиск в личния им багаж са открити узбекистанските им паспорти. Установено е, че четиримата мъже имат регистрирано влизане в България с националните си документи за самоличност,  в които са положени български визи тип С – за краткосрочно пребиваване. Узбекистанците са задържани. В ГПУ Русе е заведен заявителски материал  по чл. 279, ал. 1 и чл. 308 от НК. Работата по случая продължава. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tСпипаха четирима узбекистанци с фалшиви литовски лични карти на ГКПП Дунав мост Русе\t\t\t"}
{"url": "https://trud.bg/%d0%b1%d1%81%d0%bf-%d0%ba%d0%b0%d0%bd%d0%b8-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0%d1%80%d0%bd%d0%b8%d1%82%d0%b5-%d0%b3%d1%80%d1%83%d0%bf%d0%b8-%d0%bd%d0%b0-%d0%ba%d0%be%d0%bd/", "text": "Парламентарната група на „БСП за България“ кани за консултации ПГ на ДПС, Воля и независимите народни представители на 16 и 17 януари по повод предстоящия вот на недоверие. Това съобщиха от пресцентъра на „Позитано“ 20. От БСП подчертават, че обявяването на инициативата им за внасяне на вот на недоверие е отключило последващите събития. Те ясно показват, че правителството носи вина за кризите с водата и вноса и горенето на отпадъци. Социалистите считат още, че нито арестът, нито оставката на ресорния министър изчерпват въпроса за политическата отговорност на правителството „Борисов 3“.  От левицата са категорични, че българите дишат мръсен въздух, в Перник няма яснота докога ще продължи режимът и дали няма да се утежни. От локална кризата с водата става национална. Въпросите около горенето на отпадъците остават отворени. Това е в резултат на сгрешена политика, безхаберие, некомпетентност, съмнения за корупция и неизпълнени обещания.  Ако всички поканени подкрепят вота на недоверие, общият брой на народни представители ще бъде 124, коментират от БСП. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tБСП кани парламентарните групи на консултации за вота на недоверие\t\t\t"}
{"url": "https://trud.bg/%d0%be%d0%b4%d0%b5%d1%81%d0%b0-%d1%82%d1%8a%d1%80%d1%81%d0%b8-%d0%bf%d0%b0%d1%80%d1%82%d0%bd%d1%8c%d0%be%d1%80%d0%b8-%d0%b7%d0%b0-%d1%81%d0%b2%d0%be%d0%b1%d0%be%d0%b4%d0%bd%d0%b0-%d0%b8%d0%ba%d0%be/", "text": "Град Одеса, Украйна, който е побратимен с Варна, работи по възстановяване и разширяване на дейността на местната свободна икономическа зона. В писмо до кмета на Варна от Градския съвет на Одеса информират, че зоната се ръководи от Павло Вугелман, зам.-кмет по международно и икономическо сътрудничество. От украинския град се надяват на съдействие и обмяна на опит в създаването и разширяването на свободни икономически зони, както и на контакти с представители на бизнеса от Варна. За допълнителна информация: тел: +38 048 705 15 61; e-mail:   . \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tОдеса търси партньори за свободна икономическа зона\t\t\t"}
{"url": "https://trud.bg/%d1%81%d0%ba%d0%b8%d1%82%d0%bd%d0%b8%d0%ba-%d0%b8%d0%b7%d0%b4%d1%8a%d1%85%d0%bd%d0%b0-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0/", "text": "Бездомник от Берковица е починал по неизвестни засега причини в болницата в Монтана, съобщиха от областната дирекция на МВР. На 9 януари около 13,30 ч. в парк „Свети Георги Победоносец“ в Берковица при обход на обслужваната територия служителите на група за охрана на обществения ред открили 42-годишен местен жител, който лежал в безпомощно състояние в тревната площ. Извикан е екип на Спешна помощ. Пострадалият е приет в МБАЛ „Д-р Стамен Илиев“ Монтана, с опасност за живота, където по-късно е починал.  На местопроизшествието е извършен оглед и са разпитани свидетели. Към момента е установено, че е водил скитнически начин на живот и на Йордановден е участвал при ваденето на кръста.  По случая е назначена аутопсия и е образувано е досъдебно производство по чл. 129 от НК. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tСкитник издъхна в болница в Монтана\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d0%be%d0%b7%d0%b4%d1%80%d0%b0%d0%b2%d0%b8-%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%b7%d0%b0-%d1%80%d0%be%d0%b6%d0%b4%d0%b5%d0%bd%d0%b8%d1%8f-%d0%bc/", "text": "Американският президент Доналд Тръмп поздрави с писмо Ким Чен-ун за рождения му ден, съобщи ТАСС, цитирана от БГНЕС. „Ким Чен Ун имаше рожден ден на 8 януари, а президентът на САЩ Доналд Тръмп е предал своите най-добри пожелания към него“, съобщават от администрацията на президента на Южна Корея, която е предала писмото. През юни 2019 г. лидерите на КНДР и САЩ си размениха писма в навечерието на посещението на Тръмп в демилитаризираната зона. Ким Чен-ун и Тръмп се договориха на срещата на 30 юни 2019 г. да възобновят консултациите на работно ниво относно денуклеаризацията, която беше прекратена след неуспешното приключване на срещата на върха в Ханой през февруари 2019 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tТръмп поздрави Ким Чен-ун за рождения му ден\t\t\t"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%b5-%d0%bd%d0%b0-%d0%bf%d1%8a%d1%80%d0%b2%d0%be-%d0%bc%d1%8f%d1%81%d1%82%d0%be-%d0%bf%d0%be-%d0%bf%d1%80%d0%b8%d0%b5%d0%bc%d0%bd%d0%b8-%d1%81%d0%b5%d0%bc%d0%b5%d0%b9/", "text": "Варна е на първо място по брой на приемни семейства в страната, като към края на 2019 г. те са 142, а общият брой на децата, преминали през услугата, е 171, съобщиха от дирекция „Социални дейности“ в Община Варна. В подкрепа на процеса за деинституционализация на социалните услуги за деца и младежи се реализират два проекта, чието изпълнение ще продължи и през настоящата година. От началото на януари 2015 г. Община Варна е партньор на Министерството на труда и социалната политика и Агенцията за социално подпомагане в изпълнението на проект „Приеми ме 2015“, финансиран от ОП “Развитие на човешките ресурси”. Целта е създаване на устойчив модел за развитие на заместваща семейна грижа за деца, настанени в специализирани институции, и на деца в риск от изоставяне. При предоставянето на социалната услуга „Приемна грижа”, Община Варна осигурява финансова подкрепа на децата, настанени в приемни семейства на нейната територия, чрез изплащане на месечни средства. Те се определят спрямо гарантирания минимален доход, определен за страната и в зависимост от възрастта на конкретното дете. Вторият проект „Общностен център за деца и семейства“, който  е със срок на изпълнение до 31.12.2020 г., финансира изпълнението на 6 услуги за деца с и без увреждания. Основната цел е превенция на социалното изключване, чрез предоставяне на интегрирани услуги за подкрепа на деца от 0 до 7 години и техните семейства, а до настоящия момент услугите са ползвани от  2 637 деца.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tВарна е на първо място по приемни семейства\t\t\t"}
{"url": "https://trud.bg/%d0%b4-%d1%80-%d1%81%d1%82%d0%b0%d0%bd%d0%b8%d1%81%d0%bb%d0%b0%d0%b2-%d0%b1%d0%b0%d1%87%d0%b5%d0%b2-%d0%bd%d0%b0-%d0%bf%d0%be%d0%b3%d1%80%d0%b5%d0%b1%d0%b5%d0%bd%d0%b8%d0%b5%d1%82%d0%be-%d0%bd%d0%b0/", "text": "В „Труд“ пристигна отговор на   (публикувахме го на 9 януари 2020 г., а в хартиеното издание на вестника на 10 януари), свързано с   за вестник „Труд“ (2 януари 2020 г.). Ето отговора на д-р Бачев без редакция: В името на историческата точност е необходимо да направя следните уточнения. Наистина, Хитлер лично не присъства на погребението на маршал Пилсудски в Полша. Поднасям извинения за създаденото двусмислие. Важно е, обаче, да се отбележи, че от името на Райха и Фюрера, в Полша е посрещната немска делегация, начело с Председателя на Райхстага (1932-1945) Херман Гьоринг. За справка – Документи по германската външна политика (1918-1945) (Documents on German foreign policy 1918-1945), издание на Правителството на САЩ, 1962, стр. 184, „Доклад №836 на Посолството в Полша до Външно министерство, Варшава, 21 Май 1935”. Именно в посочения документ се посочва изпращането на „голяма германска делегация”. Също там се посочва, че настроенията сред полското офицерство към Гьоринг са „особено приятелски”, а той е лично приет и изпратен от външния министър на страната Бек. Едва впоследствие Хитлер организира честването в Берлин, което прави оказаната чест още по-голяма. Споменаването на Пакта „Рибентроп-Молотов” изисква отбелязването и на добре познатия на обществото Пакт „Пилсудски-Хитлер”, който е сключен през 26.01.1934г. Но и отдадеността, към който е потвърдена от полския външен министър при срещата му с Гьоринг в Полша при смъртта на Маршал Пилсудски. Както отбелязва един от влиятелните съвременни немски историци Петер Лонгерих в своята книга „Hitler: A Life”, Oxford University Press, стр. 423. Когато се коментират исторически събития е задължително използването на достоверни източници и академична литература. Примери за полския антисемитизъм от междувоенния период могат да бъдат намерени в авторитетния труд на британския историк сър Ричард Еванс „The Third Reich in Power”, стр. 606: “Ендеците (ND) настояват за лишаване на евреите от граждански права, забрана за участие в армията, университетите, бизнес света, професиите и много други структури. Полските евреи – 10% от популацията, 3.5 милиона души – са скупчени на стада в гета и после принудени да емигрират”. Сходна представа откриваме и в последната книга на британския историк от еврейски произход Тони Джъд – „Да мислиш двайсети век”, стр. 41: „Този мрачен образ като че ли се проектира обратно във времето върху историята на евреите в Полша – започва от 30-те години на XX век и върви назад през столетията. Така пред нас изниква една Полша – във всеки случай тъкмо с тази представа за Полша израснах аз в семейството си, – в която да си евреин е мъка.” Стремя се анализите ми да се основават на достоверни и неоспорими източници. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tД-р Станислав Бачев: На погребението на Пилсудски не е бил Хитлер, но е бил Гьоринг\t\t\t"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82-%d0%bf%d0%be%d1%82%d0%b2%d1%8a%d1%80%d0%b4%d0%b8-%d0%b5%d0%bf%d0%b8%d1%86%d0%b5%d0%bd%d1%82%d1%8a%d1%80%d0%b0-%d0%bd%d0%b0-%d0%b2%d0%b7%d1%80%d0%b8%d0%b2/", "text": "С назначени допълнителни експертизи продължи в петък в Окръжния съд в Шумен делото „Хитрино“ за адската жп катастрофа, погубила 7 души, ранила десетки и сринала половината населено място на 10 декември 2016 г. Пожаро-техническа експертиза с поставени допълнителни въпроси потвърждава, че епицентър на взрива е била къща на ул. „Панайот Волов“. Дали обаче точно запалена печка на твърдо гориво в една от стаите е възпламенила изтеклия пропилен след дерайлиране на композицията, експертите не са категорични и мненията им се разминават. „Не мога да съм категоричен, най-вероятно сме писали да е печката“, каза Марко Марков от ГД „Пожарна безопасност и защита на населението“. „Ако се влезе в дълбочина, започват неясноти и противоречия“, настоя новопривлеченият експерт по металите Ивко Иванов и каза, че липсва информация за разположението на кюнците примерно. Той подчерта, че печката е била иззета от мястото посредством теглене с въжета и това е довело до допълнителни промени. По негови думи в печката не е имало вътрешно налягане, стъклото й е напълно здраво. Според Марков пък, при печката има раздуване навън и той е на мнение, че от взрив. Пред съда той заяви още, че е на 100% убеден, че епицентърът на взрива е бил точно в една от стаите във въпросната къща, в която са живяли двама родители с двете си дъщери. И подчерта отново, че това е единственото място в Хитрино, където има деформация на стените в четирите посоки. „От тази сграда е тръгнал взривът. Вижда се и на камери /на магазин б.а./ откъде идва огъня и ударната вълна. Категоричен съм за мястото на епицентъра“, настоя за пореден път Марков. Съдът прие експертизата, единствен адвокатът на потърпевшите Николай Димитров заяви, че оспорват заключенията на експертизата. По негово мнение назначените допълнителни експертизи не ползват нито една от страните, нито съда. „Тябва ли в такива детайли да се изпада в това дело, след като е безспорно устновено, че никой не е управлявал локомотива. Всички експертизи казват, че господа обвиняемите са били в локомотива, но не са го управлявали. Въпросът е, че локомотивът е влязъл с двойно по-голяма скорост и е дерайлирал, защото е бил неуправляем“, коментира Димитров пред журналисти извън залата. Той настоява процесът да върви към приключване и произнасяне на съда. Следобяд делото продължи с нови експертизи за цистерните, превозвали пропилена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tЕксперт потвърди епицентъра на взрива в Хитрино\t\t\t"}
{"url": "https://trud.bg/%d0%bc%d0%b5%d1%81%d0%b8-%d0%ba%d1%8a%d0%bb%d0%bd%d0%b5-%d0%b7%d0%b0%d1%89%d0%b8%d1%82%d0%b0%d1%82%d0%b0-%d0%bd%d0%b0-%d0%b1%d0%b0%d1%80%d1%81%d0%b0/", "text": "Мечтата на саудитските шейхове не се сбъдна. На стадион „Крал Абдула“ няма да има „Ел Класико“ между „Барселона“ и „Реал“. Въпреки всички надежди най-големият мач да гостува на Саудитска Арабия. Шоуто бе развалено от железните момчета на Диего Симеоне от „Атлетико“. В спиращо духа второ полувреме „дюшекчиите“ поведоха с 1:0, губеха с 1:2 и обърнаха до 3:2 в последните 10 минути. Два пъти ВАР отмени голове на „Барса“. Но никой не е виновен на слабата защита. А капитанът Лионел Меси, изравнил за 1:1, нетипично започна да кълне съотборниците си. „Абсурдно е да владееш мача в продължение на 80 минути и в последните десет да направиш толкова много детински грешки – изригна аржентинецът. – Сами подарихме мача на съперника. Защитата бъркаше невиждано.“ От началото на годината „Барса“ няма победа. В Примера дивисион направи 2:2 с опашкаря „Еспаньол“. Сега каталунците ще гледат завистливо мадридското дерби „Реал“ – „Атлетико“ в неделя. При последните 3 победи на „дюшекчиите“, „Барса“ все отпада – два пъти за Шампионската лига и сега за суперкупата. Вече никой не може да спаси треньора Ернесто Валверде от раздяла с „Камп Ноу“ в края на сезона. Наставникът се провали два пъти в Шампионската лига, въпреки че печелеше титлата у дома. „Във футбола на нашия пост има перманентна нестабилност – призна Валверде. – Когато резултатите са лоши и когато загубиш, ще се говори за моя смяна. Аз продължавам да си върша работата.“ В Шампионската лига под негово ръководство „Барса“ спечели с 4:1 у дома срещу „Рома“ и отпадна с 0:3 в реванша. На следващия сезон разгроми „Ливърпул“ с 3:0, за да катастрофира в Англия с 0:4. „Ние все още имаме доверие в треньора – каза загадъчно Меси. – Нормално е хората да искат да играем по-добре. Важно е да останем единни. Все пак още сме на първо място в Примера и ще се опитаме възможно най-бързо да се подобрим.“ \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tМеси кълне защитата на „Барса“\t\t\t"}
{"url": "https://trud.bg/%d0%b7%d0%bb%d0%b0%d1%82%d0%bd%d0%be%d1%82%d0%be-%d0%bc%d0%be%d0%bc%d1%87%d0%b5-%d1%81%d0%ba%d0%be%d1%87%d0%b8-%d0%bd%d0%b0-%d0%b8%d0%b4%d0%be%d0%bb%d0%b0/", "text": "„Златното момче“ се превърна награда-прокоба във футбола. Последният й кавалер Жоао Феликс е пример, след като не успява да се наложи в „Атлетико“ след трансфера за 126 милиона евро от „Бенфика“. За феновете на „дюшекчиите“ португалецът вече е герой. Безстрашно Феликс почти се сби с Лионел Меси в полуфинала за суперкупата на Испания. При това португалецът сблъска чело в чело с идола при резултат 0:0. Преди това Феликс се разгневи на защитника Жорди Алба. който го ритна при дрибъл. Диего Симеоне, треньорът на „Атлетико“, не можеше да повярва на победата с 3:2. „Барса“ е номер едно в света, когато владее топката – каза аржентинецът, за който това бе трети успех над съперника. – В последния четвърт час всички видяха сърцето, силата и вярата в състава на „Атлетико“. Реално беше невъзможно да ги бием. Но ние не само изравнихме. Ние искахме да ги бием.“ Коке откри резултата за „Атлетико“, след това Меси и Антоан Гризман направиха 2:1 за „Барса“. Дузпа на Алваро Мората и гол на Анхел Кореа донесоха триумфа. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\t„Златното момче“ скочи на идола\t\t\t"}
{"url": "https://trud.bg/%d0%bf%d1%80%d0%b5%d0%b2%d0%be%d0%b7%d0%b2%d0%b0%d1%87%d0%b8%d1%82%d0%b5-%d1%81%d0%b5-%d0%bf%d1%80%d0%b5%d0%b1%d0%be%d1%80%d0%b8%d1%85%d0%b0-%d1%81%d1%80%d0%b5%d0%b4%d0%bd%d0%be-%d0%b7%d0%b0-40-%d0%bf/", "text": "Превозвачите са се преборили за 40% средно по-ниски тол такси спрямо тези, приети официално от кабинета на 18 декември 2019 г. Това сочи справка в таблицата за тарифата, предложена от превозвачите на срещата с премиера Бойко Борисов и ресорните по въвеждането на тол системата министри тази сутрин, информира   Предложението е изготвено от основните карго автомобилни превозвачи в страната и внесено в кабинета от името на КРИБ. Така тол таксата за тежкотоварни автомобили с обща маса над 12 т с 4 и повече оси и екоклас Евро 6 пада от 0.18 лв. на 0.11 лв. за километър по магистрала и от 0.17 лв. на 0.10 лв. – за първокласни пътища. Всички пътища втори клас са зачеркнати в таблицата, предложена от превозвачите на МРРБ и АПИ. Тол таксата за тежките камиони, клас Евро 5, пада съответно от 0.2 лв. на 0.12 лв. на километър по магистрала и от 0.19 на 0.11 лв. за първокласните пътища. За камионите с екологичен клас Евро 4 и Евро 3 тол таксата се намалява от 0.25 на 0.16 лв./км за магистралите и от 0.24 на 0.15 лв. за първокласните пътища. За най-старите тежкотоварни автомобили, с екологичен клас Евро 2 и Евро 1, тол таксите падат от 0.36 на 0.20 лв./км за магистрала и от 0.35 на 0.19 лв./километър за първокласни пътища. За камионите с обща маса между 3.5 и 12 тона и екоклас Евро 6 и Евро 5 тол таксите се намаляват от 0.4 на 0.3 лв. за километър за магистрала и за пътища първи клас (25%). За същите камиони Евро 4 и Евро 3 тол таксите падат от 0.5 на 0.4 лв. за километър за магистрала и остават непроменени – 0.5 лв./км за първокласните пътища. За камионите с тегло над 12 тона, с 2 или 3 оси, тол таксите намаляват от 0.11 лв. на 0.06 лв. за километър магистрала 4 и от 0.10 на 0.05 (за Евро 6), а за тези с Евро 4 и Евро 3 – от 0.12 лв. на 0.08 и 0.07 лв./км съответно магистрала и пътища първи клас. Според изчисленията на превозвачите, с предложената от тях тарифа до края на годината от тол такси ще бъдат събрани 231.08 млн. лева. През 2021-а, 2022-а и 2023-а и 2024-а година събраните тол такси ще бъдат съответно 235 млн., 238.54 и 241.58 и 244.98 млн. лева – или общо 1.191 млн. лева от 1-и март 2020 г. до 31 декември 2024 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tПревозвачите се пребориха средно за 40% по-ниски тол такси\t\t\t"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%b1%d0%bb%d0%b0%d0%b3%d0%be%d0%b4%d0%b0%d1%80%d1%8f-%d0%bd%d0%b0-%d1%80%d0%be%d0%b4%d0%b8%d0%bd%d0%b0%d1%82%d0%b0-%d0%b8-%d0%bd%d0%b0-%d0%bd%d0%b5%d0%b2%d0%b5/", "text": "Играещият капитан Григор Димитров използва социалната мрежа да благодари на отбора, с който завърши на 9-о място в дебютното издание на АТП къп. „Успехът не е случайно нещо – написа Григор.- Той е плод на упорита работа, лишения, учене, самообразоване, саможертва и най-вече любов към това, което вършиш. Любов към това, което се учиш да вършиш. Прегръщам победите и пораженията! Благодаря на родината и на невероятния ми отбор!“ Следващата надпревара за Димитров ще е откритото първенство на Австралия от 20 февруари. За полуфиналите на АТП къп вече се класираха Сърбия и Русия. Белгиецът Давид Гофен, както и в мача с България (1:2), успя да изненада и в сблъсъка с Испания. Русокосият тенисист нанесе първо поражение на Рафаел Надал за годината – 6:4, 7:3. И мачът на двойки ще реши изхода от срещата и кой ще продължи на полуфинал срещу Австралия. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tГригор: Благодаря на родината и на невероятния ми тим\t\t\t"}
{"url": "https://trud.bg/%d0%bd%d0%be%d0%b2%d0%b8-%d1%87%d0%b5%d1%82%d0%b8%d1%80%d0%b8-%d1%81%d0%bb%d1%83%d1%87%d0%b0%d1%8f-%d0%bd%d0%b0-%d0%b0%d1%84%d1%80%d0%b8%d0%ba%d0%b0%d0%bd%d1%81%d0%ba%d0%b0-%d1%87%d1%83%d0%bc%d0%b0/", "text": "Пробите от четири отстреляни диви свине край стралджанското село Поляна и тунджанското село Савино са показали наличието на вируса на африканска чума, съобщи д-р Стоян Колев от Областната дирекция по безопасност на храните, цитиран от Канал 3. След констатираната зараза месото е иззето и унищожено на специално изградено място, а използваният инвентар и дрехите на служителите са дезинфекцирани. Преди месец в Ямболска област бе установен първият случай на заболяването след изследването на проби от отстреляно диво прасе в землището на село Камен връх, община Болярово. Очаква се от Областната дирекция по безопасност на храните в Ямбол да обявят нови мерки за пресичане на заразата в зоните за сигурност около огнищата на болестта. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tНови четири случая на африканска чума в Ямболско\t\t\t"}
{"url": "https://trud.bg/%d0%ba%d0%be%d0%b1%d1%80%d0%b0%d1%82%d0%b0-%d0%b8-%d0%b4%d0%b6%d0%be%d1%88%d1%83%d0%b0-%d0%bf%d1%80%d0%b5%d0%b3%d0%be%d0%b2%d0%b0%d1%80%d1%8f%d1%82-%d0%b4%d0%be-31-%d1%8f%d0%bd%d1%83%d0%b0%d1%80%d0%b8/", "text": "Шампионът Антъни Джошуа и претендентът Кубрат Пулев ще преговарят за мач до 31 януари, разкриха от Международната боксова федерация (IBF). Щабовете на боксьорите са поискали удължавене на срока, който бе в началото на месеца. Вероятността този мач да бъде договорен се увеличава и с факта, че претендентът на WBO Олександър Усик се е насочил към друг противник. На украинеца, който държи пояси в полутежка категория, предстои бой при тежките с Дерек Чисора в Лондон през март. „Разговорите вървят“, потвърди и Еди Хърн, мениджър на британеца. Пулев бе задължителен претендент за трофея на Джошуа и през 2017-а, но се отказа от мача заради травма. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tКобрата и Джошуа преговарят до 31 януари\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%b0%d0%bd%d0%b3%d0%b5%d0%bb-%d0%ba%d1%8a%d0%bd%d0%b5%d0%b2-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%be%d1%81%d1%82%d0%b0%d0%b2/", "text": "Министърът на околната среда и водите Нено Димов е привлечен като обвиняем за умишлена безстопанственост във връзка с водната криза в Перник. Това заяви на брифинг наблюдаващият прокурор Ангел Кънев. Димов, в разрез със Закона за водите и други подзаконови нормативни актове, е разрешавал водоползване от язовир „Студена“ за промишлени нужди на определени дружества, въпреки че е бил надлежно уведомяван писмено за това, че нивото на водата в язовира намалява и то значително през последните години. Така според прокуратурата министърът е нарушил служебните си задължения. Министър Нено Димов прекара нощта в ареста на столичното трето РПУ. Той беше един от десетките отведени за разпит при вчерашната акция на Специализираната прокуратура, Министерството на вътрешните работи, Държавната агенция „Национална сигурност“ и Антикорупционната комисия заради водната криза в Перник. „Установено е, че министърът в разрез със Закона за водите и други подзаконови нормативни актове е разрешавал водоползване от язовир „Студена“ за промишлени нужди на определени дружества, въпреки че е бил надлежно уведомяван писмено за това, че нивото на водата в язовира намалява и то значително през последните години. Така според прокуратурата министърът е нарушил служебните си задължения и в периода от 1 януари 2018 до 17 ноември 2019 година е издавал разрешителни за промишлено водоползване на определени дружества и то в пъти по-големи, макар притокът в язовир „Студена“ да е намалял драстично. Същият умишлено не е положил достатъчно грижи за ръководенето, управлението и стопанисването на водния режим на язовир „Студена“ въпреки наличието на всички изискуеми доклади от различни институции. По този начин е довел до значителни щети, изразяващи се в изразходването на милиони литри вода, което пък от своя страна е довело до намаляване на питейната вода за жителите на община Перник“, допълни Сийка Милева, говорител на главния прокурор. Става въпрос за дружествата „Стомана Индъстри“ и „Топлофикация Перник“, както и за още 16 малки дружества, които са на теротирията на „Стомана Индъстри“, уточниха разследващите. По техни изчисления, причинената щета е за над 11,8 млн. лева. Проверява се дали екоминистърът е получавал облага за това. Ако министърът не беше пописвал тези разрешителни, към комента в язовира щеше да има над 7 млн. кубични метра вода, достатъчно, за да бъде избегнат водният режим, каза Ангел Кънев.  Наказателното производство е образувано преди месец. Събраните доказателства са над 48 тома. Проверяват се и всички действия около ремонта на язовирната стена, управлението на водния ресурс от съответните длъжностни лица и действията на служителите на ВиК-дружеството.  Не е констатирано изпускане на воден обем при ремонта на язовирната стена, който е извършен по специален способ, под вода, уточниха разследващите. Нено Димов е задържан за 72 часа, тъй като от прокуратурата са преценили, че ако остане на свобода би могъл да повлияе на разследването. От прокуратурата не изключиха възможността да бъдат повдигнати обвинения и на други хора.  \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tПрокурор Ангел Кънев: Нено Димов остава в ареста, обвинен е в умишлена безстопанственост\t\t\t"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b0%d0%b4-1-%d0%ba%d0%b8%d0%bb%d0%be%d0%b3%d1%80%d0%b0%d0%bc-%d0%bd%d0%b0%d1%80%d0%ba%d0%be%d1%82%d0%b8%d1%86%d0%b8-%d0%b2-%d0%b6%d0%b8%d0%bb%d0%b8/", "text": "Над 1 килограм наркотици са открили в жилище в столичния квартал „Дружба“ полицаи от СДВР, съобщиха от МВР.  На 21 декември м.г. служители на Осмо РУ, съвместно с техни колеги от сектор „Наркотици“ в СДВР предприели проверка на адрес, където задържали двама криминално проявени мъже на 27 и 21 години и 20 – годишна жена. В хода на полицейските действия жената опитала да разчисти от холна маса плик с прахообразно вещество и множество други субстанции. В хода на претърсването са открити скрити в пластмасов бидон пликове с тревиста маса, бучка бяло вещество и електронна везна, както и множество пакети с прахообразно вещество, растителна маса,  бутилки с течности, везни, преса и други пособия, свързани с производство на амфетамин. По случая било образувано досъдебно производство. Резултатът от назначената експертна справка показал, че иззетите вещества са амфетамин с тегло 1032. 42 грама, 0.22 грама кокаин и 253.66 грама марихуана. След доклад на събраните материали в Софийска градска прокуратура тримата са привлечени като обвиняеми за престъпление по чл. 354 а от НК. На жената е наложена мярка  „парична гаранция“ в размер на 1 000 лева, а на двамата мъже – „задържане под стража“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tОткриха над 1 килограм наркотици в жилище столичния квартал „Дружба“\t\t\t"}
{"url": "https://trud.bg/%d0%b8%d0%bf%d0%b8-%d0%b4%d0%b5%d0%bd%d1%8f%d1%82-%d0%bd%d0%b0-%d0%b4%d0%b0%d0%bd%d1%8a%d1%87%d0%bd%d0%b0%d1%82%d0%b0-%d1%81%d0%b2%d0%be%d0%b1%d0%be%d0%b4%d0%b0-%d0%bf%d1%80%d0%b5%d0%b7-2020-%d0%b3/", "text": "Денят на данъчна свобода през 2020 г. ще настъпи на 15 май, пресметнаха от Института за пазарна икономика (ИПИ). Това е денят, в който гражданите ще спрат да работят за държавата и ще започнат да работят за себе си. През 2020 г. в държавната хазна е планирано да постъпят рекордните 46,8 млрд. лв. приходи. Средно за един календарен ден българите изработват по 346 млн. лв., което означава, че ще са необходими близо 136 дни за попълване на хазната. Датата за начало на данъчната свобода е символична и показва кога държавната хазна ще се попълни, ако всичко изработено бъде незабавно изземвано – от ИПИ я наричат Ден на данъчна свобода, а по-света е известна като Tax Freedom Day. Въпросните 136 дни отразяват общите приходи в държавния бюджет за 2020 г. Но освен това живеещите в България отново ще получат помощ от европейските данъкоплатци, които ще ги „отменят” за близо 8 дни работа към държавата. Това отразява заложените в бюджета близо 2,7 млрд. лв. помощи от ЕС. Местните данъкоплатци ще работим до 7-ти май за държавата, а в дните до 15-ти май ще бъдем отменени от европейските данъкоплатци. За пръв път от над 10 години държавният бюджет е планиран без излишък или дефицит. През последните години традиционно в бюджета се залага дефицит, а в крайна сметка се формира излишък – това се случи през 2016-2018 г. През 2019 г. картината беше подобна, но еднократният разход за изтребителите все пак доведе до дефицит от близо 1,2 млрд. лв. на касова основа. През 2020 г. за пръв път след рецесията у нас от 2009 г. се планира бюджет с балансирано салдо. Най-много дни през 2020 г. ще са необходими за попълване на приходите от ДДС – 34 дни. За приходите от акцизи ще са нужни над 16 дни. За осигуровките ще е нужен над месец – 24 дни за социално осигуряване и 9 дни за здравно. Приходите от подоходните данъци ще се попълнят за близо 13 дни, а тези от корпоративни данъци – за малко над 8 дни. Други над 7 дни ще се работи само за да платим държавните и общинските такси. През последните години се наблюдава тенденция дните, необходими на българските данъкоплатци да попълнят тяхната част от бюджета да бъдат все повече и денят на данъчна свобода да идва по-късно. Това означава, че реално данъчната тежест в страната нараства. Преразпределението през приходната част на бюджета през 2020 г. се планира да достигне 36,9%, което е малко над нивата от 2019 г. и реално е най-високата стойност за последните 10 години. Докато през 2017 и 2018 г. беше покачена вноската за пенсия, а през 2019 г. беше покачен максималният осигурителен праг, през 2020 г. българския данъкоплатец е изправен пред по-високи местни данъци и такси. През последните над 10 години, след въвеждането на плоския данък от 2008 г. няма примери за намаление на данъчната тежест у нас. Сметката разпределя данъчното бреме върху абсолютно всички български граждани, в т.ч. деца и пенсионери, но реално работещите понасят в най-голяма степен данъчната тежестта в страната. За последните години тя е близо 50%, тоест за тях Денят на данъчна свобода идва чак в края на юни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tСвободата от данъци идва на 15 май\t\t\t"}
{"url": "https://trud.bg/%d0%be%d1%82%d0%b4%d0%b5%d0%bb%d0%b5%d0%bd%d0%b8%d0%b5%d1%82%d0%be-%d0%bf%d0%be-%d1%80%d0%b5%d0%b2%d0%bc%d0%b0%d1%82%d0%be%d0%bb%d0%be%d0%b3%d0%b8%d1%8f-%d0%bd%d0%b0-%d1%83%d0%bc%d0%b1%d0%b0%d0%bb/", "text": "Отделението по ревматология на УМБАЛ Бургас отбеляза 10 години от своето създаване. Това е единствено подобно отделение не само за Бургаска, а и за Сливенска и Ямболска област. Над 12 000 са пациентите, лекувани тук за този период. Отделението е специализирано в диагностика и терапия на възпалителни, дегенеративни и обменни ставни заболявания, възпалителна и дегенеративна патология на гръбначния стълб и системни заболявания на съединителната тъкан.  Годишно се оказва медицинска помощ около 1600 души, повечето от които с възпалителни заболявания. „Когато създавахме отделението преди десет години, бяхме лекар и половина. Сега тук работят петима специалисти-ревматолози и един специализант, а целият екип е от 18 души. Тук идват пациенти не само от Бургас, Сливен и Ямбол, а и от Хасково, Кърджали, имали сме от Сандански, от Благоевград. Отделението отговаря на трето ниво на компетентност по медицински стандарт „Ревматология“ и всичко, което се работи в клиниките по ревматология в София и Варна, се прави и тук“, обясни д-р Иван Казмин, основател и началник  на отделението. „Благодаря на д-р Казмин и на целия екип, Бургаски регион е един от късметлиите, че има такова отделение. Всичко, което се работи като ревматология в страната, се изпълнява и тук. Това не става от само себе си, това става с много труд и усилия“, подчерта изпълнителният директор на УМБАЛ Бургас д-р Бойко Миразчийски, който поднесе поздравленията си на екипа на отделението. Благодарни пациенти също уважиха тържеството и споделиха, че на тези лекари и сестри дължат здравето и живота си. „Ако не бяха лекарите тук, нямаше да оживея. Дадоха ми втори шанс. Осем месеца не бях диагностицирана, чувствах се много зле, бях с постоянна температура, отпадналост и никой не знаеше какво  ми има. Оказа се автоимунно заболяване. Тук ми поставиха диагноза и ме вдигнаха на крака, от шест години съм в ремисия“, сподели Биляна Петкова. „На тях дължа здравето си и им поднасям огромните си благодарности. За първи път бях приет в това отделение преди десет години. Оттогава с тези лекари сме заедно. Бях практически обездвижен, не можех да напускам дома си. Сега съм на крака и работя“, разказа Станимир Карагьозов, първият пациент на отделението. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tОтделението по ревматология на УМБАЛ Бургас чества 10 годишен юбилей\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0-%d0%b2-%d0%b3%d0%b0%d0%b1%d1%80%d0%be%d0%b2%d0%be-%d1%80%d0%b0%d0%b7%d0%bf%d0%be%d1%80%d0%b5%d0%b4%d0%b8-%d0%bf%d1%80%d0%be%d0%b2/", "text": "Окръжната прокуратура в Габрово се самосезира от медийни публикации за ремонта на мост на Колю Фичето в Дряново. Според твърденията реконструкцията е извършена в основите на съоръжението, без да са издадени разрешителни за това. „Възложена е проверка на сектор „ПИП“ при ОД на МВР – Габрово за престъпление по чл. 277а и чл. 278б ал. 2 от НК. Изясняват се обстоятелствата, при които през декември 2019 година основите на старинния мост, който e паметник на културата с местно значение, собственост на държавата, са били бетонирани от неустановени лица, без да са били издадени необходимите разрешителни“, поясниха от Апелативната прокуратура във Велико Търново. Проверява се допуснато ли е повреждане или видоизменение на моста при извършените строително – ремонтни дейности. „Резултатите от проверката ще бъдат публично обявени“, обещават от Апелативната прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tПрокуратура в Габрово разпореди проверка за ремонт на моста на Кольо Фичето в Дряново\t\t\t"}
{"url": "https://trud.bg/%d1%81%d0%b0%d0%bb%d0%bf%d0%b0%d1%80%d0%be%d0%b2-%d0%bf%d1%80%d0%be%d1%81%d1%82%d0%b5%d1%82%d0%b5-%d0%bd%d0%b8-%d1%87%d0%b5-%d0%bd%d0%b5-%d1%81%d0%b5-%d0%ba%d0%bb%d0%b0%d1%81%d0%b8%d1%80%d0%b0/", "text": "Простете ни, че не успяхме да се класираме за тази Олимпиада! – написа в социалната мрежа либерото Теодор Салпаров, за когото мача с Германия бе последен с националната фланелка. – Много искахме да ви зарадваме! Но такива са правилата! Животът продължава! Отдавна сме се качили на най-важната стълбичка – тази на нашите фенове, които винаги са ни подкрепяли. Благодаря за цялата любов, с която сте ни засипвали по време на нашите големи и малки победи и загуби. Освен за Салпаров, двубоят с Бундестима, бе последен и за капитана Виктор Йосифов. „Лъвовете“ загубиха с 1:3 (-20, -23, 20, -23) в полуфиналите на квалификационния турнир в Берлин и се сбогуваха с мечтата си да играят в Токио през лятото. „Този турнир показва прогрес и трябва да е една начална точка за отбора, за тези млади момчета, които оттук нататък продължават и ще са основата на националния тим – заяви Йосифов. – Трябва да сме горди от това, което показахме! Най-резултатен в сблъсъка с Германия отново бе Цветан Соколов с 18 т. Диагоналът също понесе тежко загуба. „Не мога да говоря – каза той. – Борихме се докрай, много искахме да спечелим. За жалост не успяхме да направим това, което постигнахме в турнира досега.“ Приключи българската надежда за Токио 2020! – обяви бившият селекционер на мъжкия ни тим Мартин Стоев, който сега води юношите до 18 г. – Започва нова. Останаха ни децата, те все още са с чисти сърца и ще дадат всичко от себе си, за да се класират на европейското в Гърция и Италия през 2020 година. Елате и ни подкрепете! До неделя зала „Христо Ботев“ е домакин на евроквалификационнен турнир, който е на балкански принцип. Тази вечер от 17 ч младите „лъвчета“ излизат срещу Румъния. В събота ще спорят с Турция от 17 часа, а в неделя със сърбите от 17,30 часа. Само победителят получава директна квота за континенталния шампионат. Останалите три тима ще продължат битката в пресявките през април. Миналия сезон Стоев изведе тима до сребро на европейското в София. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tСалпаров: Простете ни, че не се  класирахме за олимпиада\t\t\t"}
{"url": "https://trud.bg/15-%d1%80%d1%8a%d1%81%d1%82-%d0%b2-%d0%bf%d1%80%d0%be%d0%b4%d0%b0%d0%b6%d0%b1%d0%b8%d1%82%d0%b5-%d0%bd%d0%b0-%d0%bc%d0%b5%d0%b1%d0%b5%d0%bb%d0%b8-%d0%b8-%d0%b5%d0%bb%d0%b5%d0%ba%d1%82%d1%80%d0%be/", "text": "Българите харчат с размах, което показва, че доходите се увеличават. Търговията на дребно с битова техника, мебели и други стоки за дома през ноември нараства с 14,7% спрямо същия месец на предходната година, обявиха от НСИ. Продажбите на дребно на мобилни телефони, компютри и таблети се увеличават с 10%, а търговията на дребно с дрехи, обувки и кожени изделия нараства със 7,2%. Спад от 7,3% има при продажбата на дребно да лекарства, посочват от НСИ. При търговията чрез поръчки по интернет има ръст от 4,3%, а продажбите на дребно чрез храни, напитки и тютюни се увеличават с 2,1%. Общият оборот в търговията на дребно през ноември се увеличава с 2,5% на годишна база, показват данните на НСИ. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\t15% ръст в продажбите на мебели и електроуреди\t\t\t"}
{"url": "https://trud.bg/%d0%bf%d1%80%d0%b8%d1%85%d0%be%d0%b4%d0%b8%d1%82%d0%b5-%d0%bd%d0%b0-%d1%85%d0%be%d1%82%d0%b5%d0%bb%d0%b8%d1%82%d0%b5-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81-12/", "text": "Приходите на хотелите от нощувки през ноември 2019 г. достигат 42,8 млн. лв., което е 12% повече в сравнение със същия месец на предходната година, обявиха от НСИ. Увеличават се приходите както от българи – със 17,4%, така и от чужденци – с 5,1%. Общият брой на нощувките във всички места за настаняване, регистрирани през ноември, е 762,9 хил., или с 11,4% повече в сравнение със същия месец на предходната година, като най-голямо увеличение на нощувките (със 17,4%) има в местата за настаняване с 4 и 5 звезди. Броят на гостите в хотелите и хижите през ноември се увеличава с 11,5% на годишна база и достига 413,6 хил., като има увеличение както при българските граждани – с 12%, така и при чужденците – с 10%. Българите, отседнали в хотел през ноември, са 305,9 хил. като са останали средно по 1,8 нощувки. Чужденците са 107,7 хил. и са останали средно по 2 нощувки, като 73,1% от тях са били в хотели с 4 и 5 звезди. Общата заетост на леглата в местата за настаняване през ноември е 23,9%, като се увеличава с 2,5 процентни пункта на годишна база. Най-висока е заетостта на леглата в хотелите с 4 и 5 звезди – 31,4%, следват местата за настаняване с 3 звезди – 23,3%, и с 1 и 2 звезди – 16,5%. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tПриходите на хотелите нараснаха с 12%\t\t\t"}
{"url": "https://trud.bg/max-sport-1-%d0%b8%d0%b7%d0%bb%d1%8a%d1%87%d0%b2%d0%b0-%d0%bf%d0%be%d0%bb%d1%83%d1%84%d0%b8%d0%bd%d0%b0%d0%bb%d0%b8%d1%82%d0%b5-%d0%b8-%d1%84%d0%b8%d0%bd%d0%b0%d0%bb%d0%b0-%d0%bd%d0%b0-atp-cup/", "text": "Дербито от XIX кръг на Серия А „Рома“ – „Ювентус“ е гвоздеят в програмата на MAX Sport през този уикенд. \nДвата отбора влизат в мача без право на грешка. Старата госпожа е в ролята на догонващ, като всяка загубена точка може да е решаваща в надпреварата с „Интер“ за първото място. Шампионите нямат победа срещу „Рома“ във Вечния град от 2014 г., а в последните си 4 гостувания са допуснали 3 поражения. \n„Вълците“ пък са 4-и в класирането и имат точка аванс пред „Аталанта“. Дербито „Рома“ – „Ювентус“ може да гледате по MAX Sport 3 в неделя от 21,45 часа. Друг вълнуващ сблъсък от Серия А е „Интер“ – „Аталанта“ в събота от 21,45 ч и ще бъде излъчен по MAX Sport 3. Преди това на същия канал, но от 19 ч, е сблъсъкът „Лацио“ – „Наполи“. Този уикенд любителите на тениса ще могат да наблюдават и финалните двубои от дебютното издание на турнира ATP Cup. В събота от 02,00 часа е първият полуфинал, а вторият сблъсък по програма трябва да започне в 09,30 ч. Големият финал е в неделя от 09,30 часа българско време. Всички тези срещи може да гледате пряко по MAX Sport 1. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tMAX Sport 1 излъчва полуфиналите и финала на ATP Cup\t\t\t"}
{"url": "https://trud.bg/%d0%b4%d0%b0-%d1%81%d1%82%d0%b0%d0%bd%d0%b5%d1%88-%e2%84%961-%d0%bd%d0%b0-%d1%81%d1%82%d0%b0%d0%b4%d0%b8%d0%be%d0%bd-%e2%84%961/", "text": "Да станеш №1 на стадион №1! Тази събота „Ливърпул“ е изправен в мач за историята. Мач, който може да го канонизира като рекордьор в големите първенства на европейския футбол. Традиционно гостуванията на „Тотнъм“ бяха проблемни за „червените“. Но не и след идването на Юрген Клоп. В Англия нямат съмнение – за германеца не е проблем да печели с първи или втори отбор, с контузени и наказани. А да не забраняваме, че сегашният му съперник Жозе Моуриньо бе уволнен от „Манчестър Юнайтед“ именно след крах срещу „Ливърпул“. Ако Юрген Клоп и непобедимата му чета спечелят, то от 21 кръга ще имат 61 точки. Никой друг отбор от водещите първенства в Европа не е постигал толкова много от старта на сезона. Ако „Ливърпул“ продължи по същия начин, може да завърши кампанията с невероятните 110 точки. Отборът вече е събрал повече пункта от кампаниите 1998/99 и 2011/12 взети заедно. Клоп вече има рекорден брой голмайстори в отбора си – 16. Никой отбор в историята на Висшата лига не е бил с толкова. Дебат дали Ливърпул ще стане шампион, вече реално няма. Пред Клоп остават рекордите. „Червените“ са сравнявани с „Недосегаемите“ от Арсенал през сезон 2003/04, когато те не загубиха мач през цялата кампания. Но след 21 кръга имаха „едва“ 49 точки. Бяха завършили седем пъти наравно до този етап на сезона, а Ливърпул е само с едно. Клоп и компания изостават при головата разлика. Ливърпул е „едва“ на 12-о място по този показател след 20 кръга в историята на Висшата лига. Това е нормално, защото отборът спечели осем мача с един гол разлика. Ако станат 16, „Ливърпул“ ще изравни „Манчестър Юнайтед“ по този показател от последната титла на сър Алекс Фъргюсън през 2013 година. Разбира се, пътят към вечността минава през постоянството. След като „Манчестър Юнайтед“ направи историческия требъл през 1999 година, взе титлата три пъти в следващите четири сезона. „Червените дяволи“ не са на върха на класирането по спечелени точки в една кампания, но това не им пречеше да стават непрекъснато първенци. Най-силният период в историята на „Ливърпул“ е под ръководството на Боб Пейсли. За осем сезона „червените“ станаха шест първи шампиони на Англия в старата първа дивизия и три пъти взеха КЕШ. Сега „Ливърпул“ е равен с „Барселона“ на Пеп Гуардиола от модерното време на футбола. Два пъти каталунците спечелиха по 58 точки след 21 кръга. Толкова има „Ливърпул“ преди гостуването на „Тотнъм“. \n \n „Ливърпул“ щеше да завърши пети във Висшата лига през сезони 1998/99, 2003/04 и 2004/05 със сегашния брой точки – 58. „Ливърпул“ вече има повече точки за 20 кръга от два сезона взети заедно (1998/99 и 2011/12). „Ливърпул“ има повече победи през сезона (19) от „Арсенал“ (6), „Борнемут“ (5), „Уотфорд“ (4) и „Норич“ (3) взети заедно. „Ливърпул“ спечели 85 от последните 87 възможни точки във Висшата лига. „Ливърпул“ не е губил на „Анфийлд“ от април 2017 година, когато два гола на Кристиян Бентеке донесоха 2:1 за „Кристъл Палас“. Оттогава минаха 993 дни. Садио Мане никога не е губил на „Анфийлд“, откакто дойде в „Ливърпул“ през юни 2016 г. „Ливърпул“ вкара гол в 29 последователни двубоя от Висшата лига. Само два отбора са бележели в по-дълги серии – „Арсенал“ между 2001 и 2002 г. (55 мача) и „Манчестър Юнайтед“ между 2007 и 2008 г. (36 мача). „Ливърпул“ е непобеден в 37 последователни кръга във Висшата лига. Но е твърде далеч от рекорда в европейския футбол. В периода 1986 – 1989 г. румънският „Стяуа“ не падна в 104 срещи поред. Грубо 134 милиона деца са родени от деня на последната загуба на „Ливърпул“ във Висшата лига – 1:2 от „Манчестър Сити“ на 3 януари 2019 г. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tДа станеш №1 на стадион №1\t\t\t"}
{"url": "https://trud.bg/%d1%80%d0%b8%d0%b1%d0%b0%d1%80%d0%b8%d1%82%d0%b5-%d0%bb%d0%be%d0%b2%d1%8f%d1%82-%d1%85%d0%b0%d0%bc%d1%81%d0%b8%d1%8f-%d0%b8-%d1%87%d0%b0%d0%ba%d0%b0%d1%82-%d0%ba%d0%b2%d0%be%d1%82%d0%b8%d1%82%d0%b5/", "text": "Рибарите в момента ловят хамсия и чакат квотите за калкан. Заповедта за квотите ще излезе в началото на идната седмица и желаещите да получат разрешение за улов ще започнат да подават документи. Калканът е най-важната риба, която се лови през зимните и пролетни месеци, коментират морските. Тогава е с най-добри вкусови качества, докато не си е хвърлил хайвера. Освен хамсията, която е приоритет на рибарските кораби, рибарите с малките лодки засега са си дали почивка, потягат морските си съдове. Времето е хубаво и към края на месеца ще влязат за кефал и попчета. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tРибарите ловят хамсия и чакат квотите за калкан\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%be%d0%b1%d1%80%d0%b0-%d0%b8-%d0%bf%d1%80%d0%b5%d0%b1%d0%b8-%d1%81%d1%8a%d0%bd%d0%b0%d1%80%d0%be%d0%b4%d0%bd%d0%b8%d1%87%d0%ba%d0%b0-%d0%b2-%d0%b0/", "text": "42-годишният Георги Георгиев преби сънародничка в Атина. Жената е настанена в болница с тежки телесни повреди, с рязани пръсти, с тежки наранявания по цялото тяло и главата. Открита е в безпомощно състояние от българи, с които е живеела на квартира. Според информация 42-годишният Георги Георгиев от три месеца пребивава в Атина, като преди това е живял около 6 години в село Киато на полуостров Пелопонес.  На 7 януари около 17.00 ч. жертвата се прибирала от работа. Горгиев я причакал на входа и опрял нож в гърлото. Блъснал я със сила в мазето на кооперацията, където я пребил, постригал косата й и рязал пръстите на двете ръце. Откраднал два мобилни телефона и пари от пребитата българка, която часове по-късно е намерена в безпомощно състояние пред вратата на блока от хората, с които е живяла. Извършителят на деянието е избягал и се укрива. От откраднатите нейни телефони и профил във фейсбук, до който има достъп, заплашва нейни близки приятели и познати с физическа саморазправа – рязане на уши, убийства и отвличане на деца. Полицията е уведомена, снети са показания от пострадалата и заплашените българи. Умоляват се всички, които познават лицето или имат информация, да се обадят на тел. 100 или в най-близкото полицейско управление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tБългарин обра и преби сънародничка в Атина\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b5%d0%bb%d0%b5%d0%ba%d1%82%d1%80%d0%be%d0%bd%d0%bd%d0%b8%d1%8f%d1%82-%d0%bf%d1%80%d0%b8%d0%b5%d0%bc-%d0%b2-%d0%b4%d0%b5%d1%82%d1%81%d0%ba%d0%b8%d1%82/", "text": "10 януари е активирана системата за регистриране на заявления за прием в детските ясли, съобщават от дирекция „Здравеопазване“ към Община Варна. Всеки родител, който желае детето му да участва в класирания за прием в детска ясла през 2020 г., е необходимо да регистрира ново заявление. Всички заявления, подадени през м.г. са неактивни и е необходимо да се регистрират нови. Родителят може да кандидатства за прием на детето във всички детски ясли на територията на общината, без значение от района на местоживеене. Електронната система за прием е отворена за регистрация  целогодишно, с изключение на три дни преди обявяване на всяко класиране. Входящият номер на заявлението няма значение при класирането. Децата влизат в низходящ ред по брой точки, а при равни условия се прилага функция по генериране на случайни числа и децата се подреждат във възходящ ред по случайно число. При подаване на заявлението заявителят ще получава съобщение на електронната си поща с информация за направената регистрация. Съобщение ще се получава и при класиране на детето в детската ясла. При класирането ще се взема предвид и подредбата на желаните детски ясли в заявлението, като за всяко желание ще се начисляват допълнителен брой точки. По този начин детето ще има възможност да се класира по най-предходно желание. Двете големи класирания ще се проведат през месец май и месец август. При наличие на свободни места в детските ясли се предвиждат и други класирания. Съгласно изискванията на „Наредба №26/18 за устройството и дейността на детските ясли, детските кухни и здравните изисквания към тях“ – „децата се изписват от детските ясли на 1 септември в годината, в която навършват тригодишна възраст или по желание на родителите преди този срок“. В тази връзка приемът на децата в детски ясли се извършва по предварително изготвен график от директорите на детските ясли. Поради влезлия в сила Общ европейски регламент за защита на личните данни, отпадат някои от изискваните досега документи – трудова/служебна или осигурителна книжка, като се изисква служебна бележка от работодателя. За самоосигуряващите се – вместо годишна данъчна декларация ще бъде предоставена декларация за регистрация на самоосигуряващото се лице. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tЗапочна електронният прием в детските ясли във Варна\t\t\t"}
{"url": "https://trud.bg/%d1%81%d0%b0%d0%bc%d0%be%d0%bb%d0%b5%d1%82-%d0%ba%d0%b0%d1%86%d0%bd%d0%b0-%d0%b0%d0%b2%d0%b0%d1%80%d0%b8%d0%b9%d0%bd%d0%be-%d0%b2-%d0%b0%d0%bd%d1%82%d0%b0%d0%bb%d0%b8%d1%8f/", "text": "Самолет на руската авиокомпания „Nordwind” извърши аварийно кацане в Анталия, съобщават РИА Новости и БГНЕС. По данни на агенцията, в самолета не е имало пътници. Никой от екипажа не е пострадал. Според информация на портала AirportHaber, инцидентът се е случил със самолет „Еърбъс А 321”. Командирът на полета е съобщил за дим на борда и е поискал разрешение за аварийно кацане. При приземяването колесникът е пробил фюзелажа. Самолетът е подложен на технически оглед. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tСамолет кацна аварийно в Анталия\t\t\t"}
{"url": "https://trud.bg/%d0%ba%d0%be%d0%bb%d0%b0-%d1%81-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0-%d0%bf%d1%80%d0%b8-%d0%bf%d0%be%d0%bb%d0%b8/", "text": "Автомобил, превозващ мигранти, който влязъл в Гърция от съседна Турция, се блъсна в друго превозно средство след полицейско преследване в северната част на страната, при което пострадаха 13 души, съобщава Асошиейтед прес, цитирайки полицията. Колата с 12 души в нея не спряла за проверка на основната магистрала близо до град Кавала малко след полунощ, съобщава полицията. Последвалото полицейско преследване завършило в град Солун, когато автомобилът се блъснал в друга кола след няколко преминавания на червен светофар. Десет мъже от Бангладеш, някои от които скрити в багажника на колата, и двама мъже от Сирия са транспортирани до болница, както и гръцкият шофьор на другата кола. Сирийците след полученото лечение в болницата са арестувани по подозрения в трафик на мигранти. Гражданите на Бангладеш остават в болницата за лечение с леки травми. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tКола с мигранти катастрофира при полицейско преследване в Сверна Гърция\t\t\t"}
{"url": "https://trud.bg/%d1%87%d0%b5%d1%81%d1%82%d0%b2%d0%b0%d1%82-157-%d0%b3%d0%be%d0%b4%d0%b8%d0%bd%d0%b8-%d0%be%d1%82-%d1%80%d0%be%d0%b6%d0%b4%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b0%d0%bb%d0%b5%d0%ba/", "text": "В Свищов на 13 януари ще започне тридневната празнична програма посветена на 157 години от рождението на Алеко Константинов. По време на Алековите дни ще се проведат разнообразни и интересни събития, в които ще се включат представители на редица културни и образователни институции, обединени от идеята да изразят своята признателност към Щастливеца. Честванията ще стартират с тържество по случай патронния празник на Свищовската професионална гимназия „ Алеко Константинов“ . Следобед, от 15.30 часа, в Гербовата зала на община Свищов ще се проведе пресконференция с лауреата за 2019 г. и журито на Международния конкурс за къс хумористичен разказ „Алеко“. В 17.00 ч. от къща музей „Алеко Константинов“ ще започне традиционното факелно шествие до паметника на Алеко в градската градина, където в 17.30 часа ще се проведе ритуал по полагане на цветя. Тържественото честване на 157 години от рождението на Алеко Константинов ще започне от 18.00 часа в салона на ПБНЧ „Еленка и Кирил Д. Аврамови – 1856“, където ще бъде връчена и наградата на лауреата в конкурса за къс хумористичен разказ „Алеко“. Празничният ден ще завърши с представлението на Държавна опера – Русе, която ще представи на свищовска сцена оперетата „Българи от старо време“ по едноименната повест на Любен Каравелов. Музикално-драматичният спектакъл ще е със специалното участие на Николай Урумов, а набраните средства ще бъдат за възстановяване на воденицата в историческата местност „Паметниците“, край Свищов. Билети могат да бъдат закупени от касата на читалището, на цени от 5,00 и 7,00 лева. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tЧестват 157 години от рождението на Алеко Константинов в Свищов\t\t\t"}
{"url": "https://trud.bg/%d1%83%d1%80%d1%81%d1%83%d0%bb%d0%b0-%d1%84%d0%be%d0%bd-%d0%b4%d0%b5%d1%80-%d0%bb%d0%b0%d0%b9%d0%b5%d0%bd-%d0%b0%d0%bb%d0%b1%d0%b0%d0%bd%d0%b8%d1%8f-%d0%b8-%d1%81%d0%b5%d0%b2%d0%b5%d1%80%d0%bd%d0%b0/", "text": "Председателката на Европейската комисия Урсула фон дер Лайен заяви днес в Загреб, че Албания и Северна Македония са изпълнили условията за започване на преговори и сега ЕС не би трябвало да ги променя, а само да подобри \nметодологията на преговорите, предаде агенция Хина, цитирана от БТА. „Те изпълниха критериите, които изисквахме от тях, и сега не би трябвало да променяме условията“, каза Фон дер Лайен на пресконференция след съвместно заседание на хърватското правителство и Европейската комисия, с което официален Загреб формално пое председателството на Европейския съвет. Председателката на ЕК добави, че до срещата на върха ЕС-Западни Балкани през май в Загреб Европейският съюз трябва де се подобри методологията на разширяването, за което настоя Франция, и да се намери начин за започване на преговори със Северна Македония и Албания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tУрсула фон дер Лайен: Албания и Северна Македония са изпълнили условията за започване на преговори с ЕС\t\t\t"}
{"url": "https://trud.bg/%d0%b2%d1%8a%d0%b2%d0%b5%d0%b6%d0%b4%d0%b0-%d1%81%d0%b5-%d0%b2%d1%80%d0%b5%d0%bc%d0%b5%d0%bd%d0%bd%d0%b0-%d0%be%d1%80%d0%b3%d0%b0%d0%bd%d0%b8%d0%b7%d0%b0%d1%86%d0%b8%d1%8f-%d0%bd%d0%b0-%d0%b4%d0%b2-2/", "text": "Община Асеновград въвежда временна организация на движението по пътя Асеновград – село Лясково. Стартират дейностите по възстановяване на свлачището под НПК Асенова крепост. Реорганизацията на преминаването на моторни превозни средства в участъка се налага във връзка с прединвестиционните инженерно геоложки проучвания, съобщиха от местната администрация. Временно се ограничава движението в двете посоки по път PDV 3016 /II-86 Асеновград – Бачково/ Лясково. Ограничението е в сила за 13.01.20 г. (понеделник) и 14.01.20 г. (вторник) за времето от 08:00 ч. до 17:00 ч. Моторните превозни средства ще бъдат пропускани поетапно в рамките на деня. Призовават се водачите на автомобили да изчакват на място, като спазват указанията на „Пътна полиция”. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tВъвежда се временна организация на движението по път Асеновград-Лясково\t\t\t"}
{"url": "https://trud.bg/%d0%b8%d1%80%d0%b0%d0%bd-%d0%b7%d0%b0%d0%b2%d1%8a%d1%80%d1%82%d1%8f-%d1%80%d0%b5%d0%ba%d0%bb%d0%b0%d0%bc%d0%b5%d0%bd-%d0%ba%d0%bb%d0%b8%d0%bf-%d0%be%d1%82-%d0%bf%d0%be%d0%b4%d0%b3%d0%be%d1%82%d0%be/", "text": "Иранската държавна телевизия излъчи видео клип от подготовката на балистичните ракети, които бяха изстреляни по две военни бази в Ирак, в които са настанени военнослужещи от САЩ, съобщава иранската агенция „Фарс“. На кадрите се, вижда огромно подземно съоръжение наподобяващо склад за ракети, но не става ясно кога и по какъв повод е заснет видеоклипът, който прича повече за рекламен отколкото на информационен.      \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tИран завъртя рекламен клип от подготовката на ракетите, изстреляни по US бази (ВИДЕО)\t\t\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d1%81%d0%b5%d0%ba%d1%80%d0%b5%d1%82%d0%b0%d1%80-%d0%bd%d0%b0-%d0%bc%d0%b2%d1%80-%d1%82%d0%b5%d0%ba%d0%b0%d1%82-%d0%bf%d1%80%d0%be%d0%b2%d0%b5%d1%80/", "text": "Тъй като подаването на питейна вода е дейност от значение за националната сигурност, са разпоредени проверки на територията на всички ВиК в страната. Това обяви главният секретар на МВР Ивайло Иванов на брифинг във връзка разследването в Перник и Министерството на околната среда и водите заради водната криза. „Това не са акции и нахлуване, а проверки“, уточни той. „Нашата работа и проверки продължават не само в Перник. Ще направим всичко възможно, ако можем, да стигнем до всички виновни за тази криза. Ще направим всичко възможно да предотвратим такъв процес в други области на страната“, увери главният секретар на МВР. По темата за боклуците има сформиран щаб, където ежедневно постъпва информация от цялата страна, каза Ивайло Иванов. Прави се пътна карта на боклуците в България. „Главният прокурор е разпоредели проверка. Изготвили сме план и е възложена проверка на абсолютно всички площадки, които се използват за съхранение на боклук. Като бъдат събрани необходимите документи, ще бъде докладвано на съответната компетентна прокуратура“, допълни той. \nИванов подчерта, че проверките на ВиК дружествата в страната и тези за нерегламентираното изгаряне на отпадъци вървят паралелно, но нямат общо помежду си. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tГлавният секретар на МВР: Текат проверки във всички ВиК в страната\t\t\t"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%be%d1%82-%d0%ba%d0%b0%d0%bc%d0%b0%d1%80%d0%b0%d1%82%d0%b0-%d0%bd%d0%b0-%d0%b0%d0%b2%d1%82%d0%be%d0%bc/", "text": "Превозвачите отмениха протеста, който планираха за понеделник. Решението беше взето след среща с премиера Бойко Борисов. „Поеха се ангажименти. Наясно сме, че пари трябва да се събират, че ТОЛ система трябва да има. Ще сме доволни, когато бъдат преустановени порочните практиките на нерегламентирани превози на пътници. Оставаме в протестна готовност”, заяви пред   Димитър Димитров, изпълнителен директор на Камарата на автомобилните превозвачи. „Нека да тръгне ТОЛ системата, да работи 3 месеца при ниски цени, които ние сме заложили, да се види”, каза още Димитров. По думите му на места от бранша все още искат символично да изразят позицията си в понеделник, но протест най-вероятно няма да има никъде. „Стриктно ще следим дали ще бъдат изпълнени поетите ангажименти. Става въпрос за инкриминиране на нерегламентираните превози. В момента вървят промени в Наказателния кодекс”, коментира още Димитров. Той обясни, че след срещата е решено да се свие обхвата на ТОЛ системата, като от нея отпаднат пътищата клас II. Освен това е коментирано и отпадането на участъци от пътища клас I, тъй като са в лошо състояние, или пък да бъдат с друга цена. Това обаче не било възможно. В крайна сметка се е стигнало до решението ТОЛ системата да работи 3 месеца, за да се види какви суми ще бъдат събрани. Димитров обясни още, че на срещата е решено да се създаде единен контролен орган по подобие на BAG в Германия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tДимитър Димитров от Камарата на автомобилните превозвачи: Оставаме в протестна готовност\t\t\t"}
{"url": "https://trud.bg/%d0%b4%d0%be%d0%bd%d0%b0%d0%bb%d0%b4-%d1%82%d1%80%d1%8a%d0%bc%d0%bf-%d0%ba%d0%b0%d0%b7%d0%b0-%d1%87%d0%b5-%d0%b5-%d1%82%d1%80%d1%8f%d0%b1%d0%b2%d0%b0%d0%bb%d0%be-%d0%b4%d0%b0-%d0%bf%d0%be%d0%bb%d1%83/", "text": "Американският президент Доналд Тръмп смята, че е пренебрегнат при присъждането на миналогодишната Нобелова награда за мир. Призът, чийто носител е и предшественикът му Барак Обама, е често споменаван от Тръмп. Той повдигна темата отново по време на последния си предизборен митинг в Охайо.  „Ще ви разкажа за Нобеловата награда за мир, ще ви разкажа за това. Сключих сделка, спасих държава и току-що чух, че главата на тази държава сега получава Нобелова награда за мир затова, че е… спасил държавата. Казах си: „Какво, аз имах ли нещо общо?“ … Спасих голяма война, спасих няколко от тях“, заяви Тръмп пред привържениците си. Въпреки че не посочи носителя на Нобеловата награда за мир или страната, ясно е, че той има предвид етиопския премиер Абий Ахмед. 43-годишният мъж е най-младият държавен глава на Африка.    Норвежкият Нобелов комитет заяви, че Абий е удостоен за неговата „решителна инициатива за разрешаване на граничния конфликт със съседна Еритрея“. \nДвете държави водят ожесточена гранична война от 1998 до 2000 г., при която загиват десетки хиляди хора. Въпреки че през 2000 г. беше подписано примирие, съседите технически останаха във война до юли 2018 г., когато Абий и президентът на Еритрея Исаяс Афверки подписаха мирно споразумение. В продължение на две десетилетия дългата граница между двете страни беше затворена, разделяйки семейства и правейки търговията невъзможна. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tДоналд Тръмп каза, че е трябвало да получи Нобеловата награда за мир\t\t\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d1%8a%d1%82-%d0%bd%d0%b0-%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b8%d0%b7%d0%bd%d0%b5%d0%bd%d0%b0%d0%b4%d0%b2%d0%b0%d1%89%d0%be-%d0%b5/", "text": "Изненадващото в случая е искането за задържане, защото няма никакви основания да се предполага, че един човек, който е бил министър до днес и няма никакви данни за криминално поведение, да е задържан във взръзка с нещо, което се развива от една годна, както е водната криза, това заяви адвокатът на Нено Димов – Ина Лулчева, за обвиненията срещу него. Има опасност било да се укрие, било да извърши престъпление, след като всички документи от министерството са иззети. Чухте, че според прокуратурата той трябва да бъде задържан, защото като министър може да въздейства върху служителите си и върху развитието на делото, а както ви е известно, той  Ще видим какво ще реши утре Специализираният съд, заяви адвокатът. Доказателствата никой не ги е виждал, ние говорим за това нещо единствено на базата на обвинението, че не е следил нивата на водите и специфични дейности, за които няма позания едно политическо лице, каквото е министърът, защото той е политическа фигура. Затова има компетентно ръководство във всяко министерство, което да подготвя решенията на министъра, а министърът осъществява политиката, каза още адвокатът Лулчева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tАдвокатът на Нено Димов: Изненадващо е искането за задържане\t\t\t"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b4%d0%b5%d0%b2%d0%b5%d1%82%d0%b8%d1%8f%d1%82-%d0%bd%d0%b0%d0%bf%d1%83%d1%81%d0%bd%d0%b0%d0%bb-%d0%ba%d0%b0%d0%b1%d0%b8%d0%bd%d0%b5%d1%82/", "text": "С очакваната днес оставка на министъра околната среда и водите Нено Димов общо осем министри и един вицепремиер са сменени от кабинета „Борисов 3“, който дойде на власт в резултат на предсрочните парламентарни избори на 26 март 2017 г., пише  . Първи си отиде министърът на здравеопазването  проф. Николай Петров , който преди да заеме този „най-горещ“ пост във всички правителства на ГЕРБ ръководеше Военномедицинска академия /ВМА/. Именно неговата предишна работа стана повод за оттеглянето му – конфликт на интереси при обществена поръчка във ВМА. Проф. Петров беше начело на здравното министерство от 4 май 2017 г., денят на встъпване в длъжност на третото правителство с премиер Бойко Борисов, до 10 ноември 2017 г. Негов наследник стана заместник-министърът на финансите Кирил Ананиев. Втората оставка, която така и не беше приета, бе дадена от министъра на енергетиката  Теменужка Петкова  през есента на същата година. Поводът за нейното кратко оттегляне беше сделката за продажбата на ЧЕЗ на малко известната фирма, оглавявана от Гинка Върбакова. В крайна сметка Петкова запази своя пост. Най-много оставки наведнъж бяха подадени след трагедията край Своге, когато автобус се преобърна и загинаха десетки пътници. На фона на голямото обществено недоволство заради лошото строителство в края на август 2018 г. оставки дадоха министърът на вътрешните работи  Валентин Радев , министърът на транспорта  Ивайло Московски  и министърът на регионалното развитие  Николай Нанков . Радев и Московски, които бяха от квотата на ГЕРБ, фактически слязоха от политическата сцена, докато Нанков става заместник в МРРБ. Нови министри станаха съответно Младен Маринов – МВР, Росен Желязков – МТИТС и Петя Аврамова – МРРБ. След скандал си отиде и вицепремиерът и лидер на по-малкия коалиционен партньор  Валери Симеонов . Той даде оставка след масови протести на майките на деца с увреждания, които бяха обидени от негово изказване. Това стана в късната есен на 2018 г. Нова вълна от оставки, която засегна управляващите, предизвика скандала с имоти на партийни дейци и министри, избухнал през пролетта на 2019 г. Той стана повод за оставката на правосъдния министър  Цецка Цачева , която преди това беше председател на Народното събрания и кандидат за президент през 2016 г. С постовете начело на партията и като депутат се раздели и вторият в ГЕРБ Цветан Цветанов. В правосъдието на 5 април 2019 г. влезе председателят на правната комисия в НС Данаил Кирилов, а председател на ПГ на ГЕРБ стана Даниела Дариткова. На 14 май миналата година оставка подаде и министърът на земеделието и горите  Румен Порожанов . Той беше разпитван по делото срещу бизнесмена Миню Стайков за злоупотреби с еврофондове. Прокуратурата твърди, че дружества, свързани със Стайков, са получавали неправомерно средства от европрограми за земеделие. Парите били отпускани за развитие на селските райони и засаждане на нови лозя. Земеделското министерство премина в ръцете на Десислава Танева, която го оглавяваше преди това. 2019 г. завърши с още една оставка на министър. Този път това беше социалният министър  Бисер Петков . Борисов обясни неговото отстраняване с липсата на комуникация от страна на другите министри с Петков. Той се оттегли от поста от втори път, защото по-рано през есента на 2018 г. вече беше подавал оставка, но тогава заради обществената подкрепа за него, включително от майките на деца с увреждания, запази поста си. В началото на декември за нов министър на социалната политика беше избрана Деница Сачева, която преди това бе заместник-министър на просветата. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tНено Димов – деветият напуснал кабинета „Борисов 3“\t\t\t"}
{"url": "https://trud.bg/%d1%81%d0%b0%d1%89-%d0%bd%d1%8f%d0%bc%d0%b0-%d0%b4%d0%b0-%d0%be%d0%b1%d1%81%d1%8a%d0%b6%d0%b4%d0%b0%d0%bc%d0%b5-%d0%b8%d0%b7%d1%82%d0%b5%d0%b3%d0%bb%d1%8f%d0%bd%d0%b5%d1%82%d0%be-%d0%bd%d0%b0-%d0%b0/", "text": "Която и да е делегация, изпратена от САЩ в Ирак, няма да обсъжда изтеглянето на американските войски от страната, съобщи Държавният департамент на САЩ, като заяви, че присъствието на американските сили там е „подходящо“. „Трябва обаче да се проведе разговор между правителствата на САЩ и Ирак не само относно сигурността, но и за нашето финансово, икономическо и дипломатическо партньорство“, заяви в изявление говорителят на военното ведомство Морган Ортаг. По-рано днес иракският премиер Адел Абдул Махди призова държавния секретар на САЩ Майк Помпео да изпрати делегация, която заедно с иракската страна да изработи механизъм за изтегляне на американските войски. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tСАЩ: Няма да обсъждаме изтеглянето на американските войски от Ирак\t\t\t"}
{"url": "https://trud.bg/%d0%bf%d0%be%d1%8f%d0%b2%d0%b8-%d1%81%d0%b5-%d1%81%d0%bb%d0%b5%d0%b4%d0%b0-%d0%be%d1%82-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b0%d1%82%d0%b0-%d0%ba%d0%b0%d0%bb%d0%b8%d0%bd%d0%b0-%d0%bf/", "text": "Появи се следа от изчезналата на 31 декември Калина Петрова от София. Нейни близки съобщиха във фейсбук, че е открита колата й. „Намерихме колата й, паркирана в кв. Драгалевци на ул. Генерал Ковачев 32 (началото на пътеката към Алеко). Предполага се, че е паркирана там на същата дата около 16:00ч. Последно облечена е била със вишнево-червено яке. В момента се организират планинарски служби за обход на планината“, пише близък на Калина. За последно младата жена е видяна около 13.30 часа на 31 декември в столичния жк „Яворов“. Калина е изчезнала с личния си автомобил „Шкода Октавия“ (жълто-пясъчен цвят с регистрационен номер СВ0707BK), пише  . Близките й призоваха за помощ в социалните мрежи, а след това майката и сестрата на младата жена са потърсили и съдействие от полицията. Няма информация с какво е била облечена Калина. Тя е с къса коса и очила. Всеки, който има информация за нея, може да подаде сигнал на тел. 112 или в най-близкото поделение на полицията. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tПояви се следа от изчезналата Калина Петрова\t\t\t"}
{"url": "https://trud.bg/%d1%82%d0%be%d0%bd%d0%b8-%d0%b4%d0%b8%d0%bc%d0%b8%d1%82%d1%80%d0%be%d0%b2%d0%b0-%d0%bf%d1%80%d0%b0%d0%b7%d0%bd%d1%83%d0%b2%d0%b0-%d1%80%d0%be%d0%b6%d0%b4%d0%b5%d0%bd-%d0%b4%d0%b5%d0%bd-%d1%81-%d0%b5/", "text": "Любимата на българите певица Тони Димитрова празнува в петък рождения си ден в тесен приятелски кръг. „Поканила съм Ева Найденова, ще дойде и дъщеря ми Магдалена“, каза пред „Труд“ певицата.  Родната Бони Тейлър, както я наричат, заради характерния и глас, е поканила на празника си и китариста, с който пее- Росен. Тони сподели, че се е уморила от големи тържества и затова ще отпразнува рождения си ден само сред няколко приятели в дома си, на метри от морето, сред уют и топлотата на приятелските усмивки и пожелания.  АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tТони Димитрова празнува рожден ден с Ева на Гого\t\t\t"}
{"url": "https://trud.bg/%d0%bc%d0%b8%d1%85%d0%b0%d0%b5%d0%bb%d0%b0-%d0%bd%d0%b5-%d0%b8%d1%81%d0%ba%d0%b0-%d0%b4%d0%b0-%d1%81%d0%b5-%d0%bf%d1%80%d0%b8%d0%b1%d0%b8%d1%80%d0%b0-%d0%be%d1%82-%d0%b1%d0%b5%d1%80%d0%bb%d0%b8%d0%bd/", "text": "Изчезналата Михаела от Камено, която бе открита от немски полицаи в квартирата на приятеля си в Берлин и настанена в социален дом, не искала да се прибира у дома. За това алармира майката на момичето Пенка. Михаела е на 17 години, но през август навършва пълнолетие. Тя избягала от дома си заради приятеля си, който работи като боклукчия в Берлин и живее там с майка си.  Момичето бе обявено за издирване, открито и настанено в социален дом, но веднага след това немските власти са я върнали обратно при приятеля и Иван С. Причина за това станали твърденията на Михаела, че у дома я тормозели. „Михаела е дала някакви абсурдни обяснения за нас- че я тормозим. Не знам дали това че понякога съм я карала да измие чиниите е тормоз“, каза пред „Труд“ съкрушената майка. Тя не знае език, няма завършено образование и затова се учудвам как едно напълнолетно дете го оставят там, пита Пенка. Освен това било установено как Михаела е напуснала страната- до Русе отишла с такси и оттам се е качила на микробус, който очевидно нелегално я прехвърлил в германия. Някой е платил за това. Може ли така всяко момиче да изчезва и да бъде прехвърляно в чужбина и какво ще стане с дъщеря ми? Това не е ли наказуемо?, пита отчаяната майка. \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n \n\t \n", "date": "2020.01.10", "title": "\n\t\t\tМихаела не иска да се прибира от Берлин в Камено, оплакала се от тормоз\t\t\t"}
