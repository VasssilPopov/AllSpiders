{"url": "https://trud.bg/%d0%b4%d0%bd%d0%b5%d1%81-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82-303/", "text": "Андрей Арнаудов, телевизионен водещ, продуцент, 38 г.Васил Иванов-Лучано, бизнесмен, министър на младежта и спорта в правителството на Сакскобургготски, депутат в 40-ото НС, 53 г.Людмил Ненчев, цигулар, 53 г.", "date": "2017.06.08", "title": " Днес да почерпят"}
{"url": "https://trud.bg/%d1%80%d0%b5%d1%88%d0%b0%d0%b2%d0%b0%d1%82-%d0%b4%d0%bd%d0%b5%d1%81-%d0%b7%d0%b0-%d0%b0%d1%80%d0%b5%d1%81%d1%82-%d0%bd%d0%b0-%d1%88%d0%b2%d0%b5%d0%b4%d0%b0-%d1%80%d0%b8%d1%82%d0%bd%d0%b0%d0%bb-%d0%ba/", "text": "Очаква се днес съдът в Бургас да разгледа искане на прокуратурата за постоянен арест за 54-годишния швед Георг Сундберг. Мъжът е зад решетките за 48 часа, след като без причина ритна камериерка в главата.Нападението стана в хотел в Слънчев бряг и записът от бруталното нападение бе разпространен в интернет. Според разследващи шведът бил в неадекватно състояние, като се проверява дали е бил пиян или дрогиран. “Надявам се, че ще има възмездие за пострадалата жена, защото случаят е изключително брутален. Подобни инциденти не бива да се допуска да се случват”, каза министърът на туризма Николина Ангелкова.Вълна от възмущение в интернет предизвика изявление на шефа на асоциацията на хотелиери и ресторантьори Благой Рагин, че такива неща стават навсякъде по света и за бранша би било хубаво този инцидент да отшуми по-бързо, за да не загубим скандинавските туристи.Междувременно 31-годишен германски турист бе глобен от съда във Варна за хулиганство. В понеделник около 18,40 ч на Златни пясъци летовникът се сбил с двама граждани. Наказан е да плати 250 лева.", "date": "2017.06.08", "title": " Решават днес за арест на шведа, ритнал камериерка\t\t\t"}
{"url": "https://trud.bg/%d0%b0%d0%bd%d1%82%d0%be%d0%bd%d0%b8%d0%be-%d1%82%d0%b0%d1%8f%d0%bd%d0%b8-%d0%be%d1%87%d0%b0%d0%ba%d0%b2%d0%b0-%d1%81%d0%b5-%d0%bd%d0%be%d0%b2%d0%b0-%d0%b2%d1%8a%d0%bb%d0%bd%d0%b0-%d0%bc%d0%b8%d0%b3/", "text": "Очаква се нова вълна мигранти, този път заради климатичните проблеми и заради увеличаващия се глад в Африка. Прогнозата направи председателят на Европейския парламент Антонио Таяни. Той призова за финансови санкции към държавите, които не участват в солидарното разпределение на търсещите убежище в Европа, предаде.Всички европейски институции и страни трябва да изиграят своята роля, за да се намери решение на проблемите – категоричен беше Таяни.„Някои държави, например Афганистан, се смятат за рискови, а други за не толкова рискови. Въпреки че се стремим към обща система и еднакви правила и стандарти, на някои места на базата на това дават или отказват убежище”, каза Антонио Таяни.В края на месеца европейският парламент организира конференция на високо равнище, на която ще присъстват и лидери на африкански страни, за да бъдат обсъдени вариантите за решение на задаващата се нова криза.В същото време на много места на Стария континент се увеличава негативното отношение към бежанците.Андраш Ковач е директор на унгарската неправителствена организация „Менедек“, която работи с мигранти. Той и колегите му многократно са получавали заплахи заради дейността си.„Истината е, че има увеличение на враждебността и ние виждаме това всеки ден. Хората, с които работим ни разказват истории за обиди и грубости. В същото време обаче има и местни общности, които  са много позитивни и отворени към бежанците”, каза Андраш Ковач.В Унгария закрила получават годишно по-малко от 500 бежанци.Ако бъдат приети промени в регламента за разпределение на мигранти, страната ще трябва да увеличи драстично броя им или може да се стигне до финансови санкции по новите правила.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Антонио Таяни: Очаква се нова вълна мигранти заради климатичните проблеми"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%86%d0%b8%d1%82%d0%b5-%d0%b3%d0%bb%d0%b0%d1%81%d1%83%d0%b2%d0%b0%d1%82-%d0%b4%d0%bd%d0%b5%d1%81-%d0%bd%d0%b0-%d0%bf%d1%80%d0%b5%d0%b4%d1%81%d1%80%d0%be%d1%87/", "text": "Британците гласуват днес на предсрочни парламентарни избори. Броени часове преди отварянето на изборните секции, проучванията дават преднина между 1 и 12 пункта на управляващите консерватори, предаде .Очаква се партията на премиера Тереза Мей да получи 44% от гласовете. Втори според социолозите са лейбъристите на Джереми Корбин с 34%. До днешните предсрочни избори се стигна след изненадащо решение на Мей, която обясни свикването на избори с факта, че редовният вот се е падал през 2020-та година, която се очаква да бъде ключова за излизането на Великобритания от ЕС.Днешният вот е и тест за нагласите на британците спрямо предстоящия Брекзит и одобрението им към управляващите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Британците гласуват днес на предсрочни парламентарни избори"}
{"url": "https://trud.bg/%d1%8f%d0%ba%d0%be%d0%b2-%d0%b4%d0%b6%d0%b5%d1%80%d0%b0%d1%81%d0%b8-%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb-%d0%bd%d0%b0-%d1%84%d0%be%d0%bd%d0%b4%d0%b0%d1%86%d0%b8%d1%8f/", "text": "– Г-н Джераси, какви са наблюденията Ви върху ромската общност у нас и откъде произтичат нейните проблеми? – Имам опит с циганите в България. Още тук ще уточня, че самите те предпочитат да бъдат наричани цигани – така се обръщат един към друг. С налагането на названието „роми“ те може би решиха, че нещо ще се промени към тях, ще бъдат по-щастливи. Но помежду си те не го приемат като обръщение. Аз съм в България от 1993 година. Около 1998-1999-а започнах да се занимавам с циганската общност. Първите ми по-сериозни срещи с официалните представители, тогавашните лидери в махалите, бяха още през 1997 г. Водих с мен част от тях първо в САЩ. Там ги заведох на срещи в централата на ООН. В американския град бяха на мероприятие, където се видяха с бившия държавен секретар Хенри Кисинджър, големия активист за граждански права Джеси Джексън, с тогавашния кмет на Ню Йорк Рудолф Джулиани. Бившият премиер Филип Димитров бе посланик и превеждаше. Циганските лидери бяха много впечатлени.– Да уточним – Вие сте водили ромски лидери, а не обикновени представители на общността? – Да, точно така. Не желая да казвам имена, защото съм имал и негативни случки с тях зад граница.– Може ли да разкажете някоя? – Няколко месеца след визитата в САЩ ги заведох при Мери Робинсън (бивш шеф на Върховния комисариат за човешките права в Женева – б.а.). От българското посолство изпратиха човек да ги придружава. И там се представиха отлично въпросните лидери. Но и стана проблем, който сега ми звучи смешно. Настанихме ги да спят в имението на една графиня. Тя направи дарение за циганите у нас – камион, пълен с обувки. Той безпроблемно тръгна към България. Реших, че всичко е наред и се прибрах, а тях оставих в къщата за гости на графинята. Късно вечерта тя ми се обажда и казва – „Твоите приятели са арестувани“. Веднага я помолих да ми даде номер на полицейското управление, в което са задържани. Оттам ми обясниха, че хванали циганските лидери в местен търговски център, където под старите дрехи били облекли нови, направо от щандовете, и се опитали да излязат от магазина. За да ги извадя от това положение, обясних на полицаите по телефона, че при българските цигани има обичай когато купуваш нещо ново, да го сложиш под нещо старо или върху него. Те се съгласиха, че става въпрос за неразбиране на традиции и ги освободиха (смее се). Когато си дойдоха в България аз просто им обясних, че повече с тях няма да работя. Това звучи като анекдот, но показва начина на мислене дори на самите лидери.– Какви други проблеми виждате у циганската общност у нас? – Друго, което ме впечатлява все още в махалите, е че самите водачи не харесват циганската общност. Циганите не харесват циганите. Повече от негативните думи за тях идват именно отвътре, от самата махала. Не ги измислят българите, евреите, или някой друг. Много често чувам циганин да каже на друг „Мангал“. Тази дума съм я научил от тях. И каквото и да се прави за тях, то винаги стига до едно ниво, откъдето няма как да се продължи. Но не вдигнах ръце от тях.– Какво правите днес за циганите в България? – От 20 години организирам конкурс за есе на тема „Спасяването на българските евреи“. Тази година за пръв път имаме две деца циганчета, които спечелиха. Те сега завършват училище. А преди две години имахме първите мюсюлмани победители. Правим тези инициативи, за да покажем, че няма значение от какъв произход са децата.– Доста сте уверен в познанието си относно ромите в България? – Сигурно някой ще ми каже – „Ето, дойде от Израел и започна да дава акъл, без да знае нищо“. Циганите в България са много и през последните години са сочени за най-големия кошмар. Но никой не се занимава сериозно с това, че отпадат рано от училище. На много места в страната те са много голям компонент от населението и не може да бъдат оставяни неграмотни. Не е това начинът.– А какъв е начинът те да бъдат интегрирани? – Ще ви дам пример. Работя с кметицата на град Левски Любка Александрова. Преди няколко години дойде при мен съпругът на Ципи Ливни, която беше министър на външните работи на Израел. Той се казва Нафтали Липшиц и ми заяви, че от всеки град може да направи чудо. Казах му – „Ок, ела в България и пробвай“. Преди 2 години дойде и отидохме в град Левски. Той се запозна с циганската общност там – това бе началото. След това с г-жа Александрова заминахме на посещение в Израел, където двамата гостувахме в училище за бежанци, което бе наскоро построено. Там децата са минали през Синайската пустиня с родителите си, за да стигнат до Израел. Много от тях са от Африка, общо има ученици от 55 страни. Концепцията на ръководството на това учебно заведение е, че всяко дете има дарба в някоя сфера – математика, спорт, пеене. Именно това развиват – талантите им. Учителите насочват децата към предметите, които им носят удовлетворение. Дори благодарение на усилията на ръководството официалните власти разрешиха да има обяд в училището. Директорът убеди образователното министерство на Израел, че това е необходимо, защото децата са от различни култури. На тези обеди ги води класната ръководителка, която по време на храненето им показва социалните привички и обноски – как да ядат културно, какво да говорят. Това безспорно помага. Другото нещо, което бе развито много успешно, е доброволчеството. Хора с повече свободно време, например пенсионери, по няколко часа седмично се занимават с един ученик и му помагат с уроците. В Израел да бъдеш доброволец е традиция, докато в България тази дейност не е популярна. Забелязал съм, че Българският червен кръст (БЧК) работи по въпроса, като разчита основно на млади хора. Това показва, че и тук това е възможно, но трябва да се развие много.– Какво още може да разкажете за израелското училище, което давате като пример за интеграция? – Ами, отваря врати в 7:00 часа и спира работа в 22:30. Тоест на практика през голяма част от времето това е домът на децата, тъй като те нямат място, което да нарекат така. Въпреки че не живеят в училището, те го чувстват като свой дом.– На какво учат основно децата там, освен че развиват уменията им в областите, към които имат интерес? – Учат ги на английски, на иврит, как да ползват компютър. Доброволци сядат с техните родители и им показват как да попълнят формулярите, необходими за оформяне на документите им.– Как могат да помогнат тези примери на България? – Пак ще се върна на град Левски. Там сградата на училището е в окаяно състояние. Как да ходят децата в нея? Освен това те отпадат от учебния процес основно заради социалния си статут – поради липса на обувки, дрехи, учебници. В домовете си циганските деца дори нямат баня. Това са неща, които може да се видят без да се ходи до Левски – има го и в Пловдив, и в София, и в другите големи градове. Зад гробището в Пловдив има цял цигански град. Огромен хаос – няма течаща вода, да не говорим за тоалетни. Сякаш живеят в каменната ера. Не могат да пишат и да четат, часовник със стрелки не разпознават. Никой не се грижи за техните социални нужди. А ръководството на това училище, за което Ви разказвам, прави именно това – грижи се дори за социалните нужди на децата и семействата им.– А какъв е проблемът на самите цигани, защото има мнения, че те не желаят да бъдат интегрирани? – Това е от липса на знание в тяхната общност. Но да, правят много бели и обществото не ги обича. Към тях тук я няма тази толерантност, която я имаше към моите сънародници по време на Втората световна война. И нещата се влошават все повече.– Сещате ли се за други примери, които можете да дадете? – Да, в САЩ провеждат политиката на утвърждаване, което е обратното на дискриминацията. Тоест стимулират представителите на отритнатите от обществото групи, да завършат гимназия, да влязат в университет. Ето, сега българските общини ще получат 80 милиона евро за проекти за ромската общност, които ще се дават за проекти за работа и по-добър достъп до социални услуги. Това може да е добро начало и за образованието.– А каква е ролята на самите преподаватели в процеса на интеграция? – Трябва да вярват в това, което правят. Аз намирам учители и директори, които да са отдадени на работата си. Наистина преподавателите в голямата си част са такива – раздават се на повече от 100%. Въпреки ниските заплати те правят всичко за децата.– Въпросните 80 милиона евро дали ще бъдат приложени по правилния начин, защото в последните 20 години по неофициални данни в страната ни са постъпили много повече, но реален резултат няма. – Е, ако с парите се правят конференции, както досега, това ще е пълна глупост и загуба. Средствата трябва да се насочват към социални и образователни услуги. Да осигуряват топла храна, да дадат на някой директор на училище възможността, когато види, че детето няма подходящите дрехи, да му ги осигури. Да се дават пари за книги, учебници, помагала. В тези неща трябва да се инвестира и системата ще проработи.– Тоест досега парите за ромите са насочвани грешно? – Специално за тях да. Ние не работим само с циганите, ами и с турците мюсюлмани. Но там ситуацията е разделена на две. Едните, които са в Кърджалийско, са много добре интегрирани, като помаците. Последните са отлично вписани в българския живот и нямат проблеми с образованието. Но турците, които са в средната част на страната, през годините придобиха навиците на циганите и на практика няма разлика между тях.– Какво е генералното решение? – Американският модел, за който говорих преди малко, е много добър. Всяка гимназия или университет, който получава подкрепа на държавно ниво, трябва да приема определена квота от малцинствата. Трябва да ги търсят под дърво и камък и да получат субсидия за тази квота. Да, знам, че българите ще кажат – „А, така ли? А за нас защо няма?“, но същата съпротива имаше и в САЩ. До днес има проблеми, но няма начин. Иначе няма стъпка напред. В САЩ, знаете – ставаха основно спортисти, защото университетските ръководства се сетиха, че в тези сфери могат да развиват представителите на въпросните общности. Футбол, баскетбол- търсят таланти още от ранните класове на гимназиите. Взимат ги и и така става интеграцията.– В разговора разказахте, че сте водили представители на циганската общност в чужбина. Продължавате ли да го правите? – През последните две години заведох две цигански семейства до Божи гроб в Израел. Всичко мина много добре, но те не знаеха географски къде се намират и трябваше да им обяснявам. Последният път с мен беше и депутат ром от миналото 43-тото Народно събрание. Беше приет от заместник-председателя на Кнесета (израелския парламент – б.а.). Човекът се представи много добре. Но дори на това ниво, български народни представители от цигански произоход, има проблем с образованието. Затова вярвам, че сме длъжници на циганските махали. Проблемът не е решен и не се решава. Това е моделът на Франкенщайн – създаваме чудовище, което някой ден ще ни унищожи. Ето, пак ще дам за пример Израел – навремето там направиха цели градове, където се занимаваха с бедуините. И отново водещото в тези места беше образованието. Всичко минава оттам – училището играе най-важната роля в Израел.– Как се финансира образованието в Израел? – Помагат много и дарителите. В който и университет да влезете, няма ъгъл, където да не е написано името на някой дарител – фирма или физическо лице. Всички искат да участват в този процес на образование. В България тази традиция липсва, както и доброволчеството, за което говорихме преди малко. Другото, което е, касае управлението на висшите учебни заведения. Университетите се управляват не от ректори, а от Борд на директорите. Той решава кой да е ректорът и той го отстранява. Не им харесва как работи и му казват – „Не ни харесва как вървят нещата, много съжаляваме, но сте отстранен“. В борда членуват хора, които или могат да дават средства, или да намерят такива фирми, които да ги осигурят. Те са пряката връзка с финансите, които влизат в университета, те са тяхно задължение. Такъв е и американският модел. Тук вузовете са се превърнали във фабрики за дипломи и се финансират от броя на студентите, за които държавата дава пари.", "date": "2017.06.08", "title": " Яков Джераси, председател на фондация  „Израел – България“, пред „Труд“: Само чрез образование България може да интегрира циганите"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d0%bf%d0%be%d0%bc%d0%be%d1%89%d1%82%d0%b0-%d1%81%d0%b8-%d0%b2-%d0%ba%d1%80%d0%b8%d0%b7%d0%b0%d1%82%d0%b0-%d0%bc%d0%b5/", "text": "Президентът на САЩ Доналд Тръмп, предлага помощта си, за да смекчи кризата между Доха и нейните съседи от Персийския залив, съобщава АФП.В телефонен разговор с емира на Катар шейх Тамим бин Хамад ал Тани, Тръмп предлага среща в Белия дом, за изглаждане на противоречията. Поканата идва след като Саудитска Арабия и ОАЕ засилиха натиска си срещу Катар, три дни след скъсването на дипломатическите отношения.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Тръмп предлага помощта си в кризата между Катар и държавите от Персийския залив"}
{"url": "https://trud.bg/%d0%ba%d0%bd%d0%b4%d1%80-%d0%b8%d0%b7%d0%b2%d1%8a%d1%80%d1%88%d0%b8-%d0%bd%d0%be%d0%b2%d0%b8-%d1%80%d0%b0%d0%ba%d0%b5%d1%82%d0%bd%d0%b8-%d0%be%d0%bf%d0%b8%d1%82%d0%b8/", "text": "Северна Корея изстреля няколко балистични ракети от източното си крайбрежие. Смята се, че става дума за противокорабни крилати ракети с малък обсег, предаде Новината, съобщена от южнокорейските въоръжени сили, по-късно беше потвърдена и от Япония. Ракетите са прелетели около 200 километра и са паднали в Японско море.Това е четвърти път през последния месец, в който Пхенян изстрелва ракети. Токио поиска спешно заседание на Съвета за сигурност на ООН във връзка с ракетните изпитания.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ ", "date": "2017.06.08", "title": " КНДР извърши нови ракетни опити"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0-%d0%bc%d0%b5%d1%81%d0%b5%d1%86-%d0%bd%d0%b0-%d1%84%d0%be%d1%82%d0%be%d0%b3%d1%80%d0%b0%d1%84%d0%b8%d1%8f%d1%82%d0%b0-2017-%d0%b3/", "text": "„Месец на фотографията“ – 2017 г. ще стартира в Община Благоевград с изложба на местни фотографи. Събитието ще бъде открито на 8 юни /четвъртък/ от 17:30 часа във фоайето на общината. Инициативата е най-мащабното по рода си мероприятие и се провежда в цялата страна. То е под егидата на Фотографска академия „Янка Кюркчиева“.Община Благоевград и Съюзът на благоевградските фотографи за четвърта поредна година организират фотоконкурс „Благоевград през погледа на младия фотограф“. Инициативата за конкурса, който се наложи в културната програма на общината се превърна в традиционен, е на кмета на общината д-р Атанас Камбитов и се осъществява с подкрепата на Сдружението на благоевградските фотографи.Тазгодишния конкурс е под наслов „Контрасти“, каквото е и заглавието на изложбата. Той стартира с откриването на изложбата и ще продължи до 25 юни. Победителите ще бъдат обявени на 28 юни от 17:30 часа във фоайето на Община Благоевград, когато е и закриването на „Месец на фотографията“ – 2017 г. Конкурсът има за цел да разкрие красотата на града, както и интересни моменти от ежедневието на неговите жители и гости. Идеята на конкурса е да бъде стимулирано и насърчено най-вече творческото общество от млади фотографи. Конкурсът е предимно за учащи (ученици и студенти).В месеца на фотографията стартира и първи от поредица конкурси под общото наименование „НЕЩОТЪРСАЧИ“. Идеята за него е вдъхновена от филма „Силна година“( The Big Year). Целта на фотоконкурсът е да предизвика интерес у младите хора да откриват и изследват заобикалящата ги среда и да изявяват творческите си заложби. Всеки следващ конкурс ще бъде насочен към конкретна научна област(история, география, биология и т.н.).Настоящата тема „Изследване на миналото“ цели да насочи вниманието на учениците към историческата памет за личности и събития от нашето минало, които са значими за съхраняване на българската идентичност. Не на последно място в месеца на фотографията взимат участие и талантливите ученици от НХГ „Св. Св. Кирил и Методий“ които направиха самостоятелна изложба по Европейски проект „Твоят час“.Фотографските си предложения за фотоконкурса „КОНТРАСТИ“ може да изпратите до 25 юни на посочения електронен адрес:Условия за участие:В конкурса не се допуска участието на снимки ,които не са декларирани ,че са авторски.Към снимката трябва да има кратко описание къде точно е заснета.За да бъде допусната снимка в изложбата, тя трябва да отговаря на условията за качествен печат в размер минимум 6 мегапиксела.Победителите и участниците във финалната селекция са длъжни да представят оригинала на фотографията си с качество годно за печат в размер 20х30см ,тоест във формат JPEG с минимални размери 6 мегапиксела, или приблизително 2000 на  3000  пиксела.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Стартира „Месец на фотографията“ 2017 г. в Община Благоевград"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b0%d1%80%d0%b5%d1%81%d1%82%d1%83%d0%b2%d0%b0-20-%d0%b3%d0%be%d0%b4%d0%b8%d1%88%d0%b5/", "text": "20-годишен мъж е арестуван от британската полиция във връзка със самоубийствения атентат в Манчестър на 22 май, при който загинаха 22 души. Досега по това разследване бяха задържани 20 души, като от тях 12 бяха освободени след разпит, предаде Полицията арестува и трима души във връзка с нападенията в Лондон в събота вечерта, при които загинаха 8 души, а близо 50 бяха ранени. От задържаните досега по този случай двама души все още са в ареста. на Лондон бридж и пазара Бъроу бяха ликвидирани от полицията, а тази седмица бяха идентифицирани. Майката на единия от тях –  от италианско-марокански произход, каза, че синът й се е радикализирал чрез интернет.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Британската полиция арестува 20-годишен мъж във връзка с атентата в Манчестър"}
{"url": "https://trud.bg/%d1%81%d0%be%d1%84%d0%b8%d0%b9%d1%81%d0%ba%d0%b8%d1%82%d0%b5-%d1%83%d1%87%d0%b8%d0%bb%d0%b8%d1%89%d0%b0-%d0%be%d0%b1%d1%8f%d0%b2%d1%8f%d0%b2%d0%b0%d1%82-%d0%b2%d1%82%d0%be%d1%80%d0%be%d1%82%d0%be/", "text": "Софийските училища ще обявят днес свободните места за второ класиране на първокласниците. Десетки родители се оплакаха, че на първо класиране децата им не са приети в нито едно от кварталните училища, предаде .Свободните места ще бъдат публикувани в 17 часа – както в училищата, така и в сайта на Регионалното управление на образованието в София-град.От утре родителите могат да кандидатстват там, където са останали свободни места, дори и да не са участвали на първо класиране.Тази пролет училищата приемат децата по единни критерии, разработени от общините. Най-голяма тежест има близостта на местоживеене на бъдещия ученик  до училището, близостта на местоработата на родителите, както и записани брат или сестра в същото училище.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Софийските училища обявяват второто класиране за първокласниците"}
{"url": "https://trud.bg/%d0%b0%d1%80%d0%b8%d0%b0%d0%bd%d0%b0-%d0%b3%d1%80%d0%b0%d0%bd%d0%b4%d0%b5-%d0%bf%d0%be%d0%b4%d0%bd%d0%be%d0%b2%d0%b8-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%be%d1%82%d0%be-%d1%81/", "text": "При засилени мерки за сигурност снощи с концерт в Париж американската поп певица Ариана Гранде поднови европейското си турне, предаде Певицата пя пред многохилядна публика в залата АкорХотелс арена, в покрайнините на столицата. Заради концерта движението около залата бе преуставновено, районът бе блокиран, охранителите претърсиха чантите на зрителите, а залата бе проверена с кучета, обучени да откриват експлозиви.На 22 май на концерт на Ариана Гранде в Манчестър се взриви камикадзе и уби 22 души. „Ислямска държава“ пое отговорност за атаката. Миналата неделя певицата изнесе благотворителен концерт в Манчестър в памет на жертвите и за подпомагане на ранените в атентата. Предният ден в Лондон трима терористи убиха 8 души и раниха близо 50 души. „Ислямска държава“ пое отговорност и за тази атака.Във вторник в Париж въоръжен с чук и ножове мъж нападна полицаи пред катедралата Нотр Дам, преди да бъде прострелян. Той бе откаран в болница и снощи започна разпитът му в болничната стая. Според източник, близък до разследването, нападателят се е врекъл във вярност на ИД във видеозапис, намерен при обиск в апартамента му.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Ариана Гранде поднови европейското си турне с концерт в Париж"}
{"url": "https://trud.bg/%d0%b5%d0%bc%d0%b8%d1%80%d1%8a%d1%82-%d0%bd%d0%b0-%d0%ba%d1%83%d0%b2%d0%b5%d0%b9%d1%82-%d0%bd%d0%b0%d0%bf%d1%83%d1%81%d0%bd%d0%b0-%d0%ba%d0%b0%d1%82%d0%b0%d1%80-%d1%81%d0%bb%d0%b5%d0%b4-%d0%b4%d0%b8/", "text": "Емирът на Кувейт шейх Ас-Сабах отпътува от Катар, след като обсъди там с местния ръководител шейх Ал-Тани дипломатическата криза в региона. Преди това лидерът на Кувейт посети Абу Даби и Саудитска Арабия. Смята се, че кувейтският шейх е предал изискванията на арабските страни за възстановяване на отношенията с Катар, предаде .Според неофициална информация се иска емиреството да експулсира членовете на организациите Хамас и „Мюсюлмански братя“, да се дистанцира от Иран, както и да бъде сменено ръководството на базирания в Катар телевизионен канал „Ал Джазира“.Междувременно американският президент  на катарския емир да посредничи в дипломатическата криза. Тръмп е поканил на среща в Белия дом страните от Персийския залив като е казал в телефонния си разговор с Ал Тани, че всички трябва да си сътрудничат, за да спре финансирането на тероризма и разпространението на екстремистка идеология.Френският президент Еманюел Макрон на свой ред разговаря по телефона с редица лидери от региона и ги призова за диалог.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Емирът на Кувейт напусна Катар след дипломатическата си мисия за възобновяване на отношенията"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%82%d0%b0%d0%ba%d0%be%d0%b2%d0%b0-%d0%bd%d0%b5%d1%89%d0%be-%d0%bd%d0%b5-%d0%bc%d0%b8-%d1%81%d0%b5-%d0%b1%d0%b5%d1%88%d0%b5-%d1%81%d0%bb%d1%83%d1%87%d0%b2%d0%b0/", "text": "„Такова нещо не ми се е случвало никога досега – общински съветници от ГЕРБ да се обръщат към мен за помощ срещу решения на ГЕРБ“. Това коментира лидерът на БСП Корнелия Нинова след среща с граждани и общински съветници от община Ботевград по тяхна покана, съобщава пресцентърът на социалистическата партия.Нинова заяви, че заради вътрешнопартийно разцепление в ГЕРБ, предизвикано от бившия кмет на Ботевград Георгиев, общината не функционира. Тя поясни, че общинският съвет е разделен по равно – 14 души, трима от които, отцепени от ГЕРБ, подкрепят бившия кмет, от който Бойко Борисов се дистанцира и той напусна партията, и 14 души, трима от които избрани от листата на ГЕРБ, подкрепят настоящия кмет. Тя подчерта, че това се случва след като един от общинските съветници стана депутат, а новият не може да встъпи в длъжност поради липса на кворум.„В тази патова ситуация, общинският съвет не може да вземе решение и всичко е блокирано. Не могат да стартират ремонтите на детски градини и училища за новата учебна година. Не се работи по водния проект на града. Буквално общината не функционира“, подчерта лидерът на левицата.Част от общинските съветници от ГЕРБ поискаха от Корнелия  Нинова съдействие и проверка как така другите от ГЕРБ подкрепят бившия кмет, който има множество прокурорски проверки, по които няма никакво решение и от който ГЕРБ се отказа. „Аз във вашите вътрешно партийни работи няма да се меся, но с колегите депутати от София област ще предприемем всичко необходимо и в парламентарния контрол, и с писма до институциите- да искаме информация докъде са стигнали проверките им. Нашата грижа са жителите на Ботевград и да не допуснем те да страдат от вътрешнопартийни битки в ГЕРБ“, заключи Корнелия Нинова.", "date": "2017.06.08", "title": " Нинова: Такова нещо не ми се беше случвало никога – ГЕРБ да ме молят за помощ срещу ГЕРБ"}
{"url": "https://trud.bg/%d0%b6%d1%8a%d0%bb%d1%82-%d0%ba%d0%be%d0%b4-%d0%b7%d0%b0-%d0%b2%d0%b0%d0%bb%d0%b5%d0%b6%d0%b8-%d0%b8-%d0%b3%d1%80%d1%8a%d0%bc%d0%be%d1%82%d0%b5%d0%b2%d0%b8%d1%86%d0%b8-%d0%b2-21-%d0%be%d0%b1%d0%bb/", "text": "Жълт код за обилни валежи и гръмотевици е обявен за 21 области в страната, сочи справка на сайта на Националния институт по метеорология и хидрология (НИМХ). Жълтият код е в сила за областите Плевен, Ловеч, Пловдив, Пазарджик, Благоевград, Смолян, Кърджали, Стара Загора, Габрово, Велико Търново, Хасково, Русе, Сливен, Ямбол, Търговище, Разград, Силистра, Добрич, Шумен, Варна и Бургас.В тези области се очакват краткотрайни валежи от дъжд, на места придружени с гръмотевични бури. В отделни райони на областите количествата ще се значителни – около и над 20 л/кв.м.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Жълт код за валежи и гръмотевици в 21 области в страната"}
{"url": "https://trud.bg/%d0%b9%d0%be%d0%bd%d0%ba%d0%be-%d0%b8%d0%b2%d0%b0%d0%bd%d0%be%d0%b2-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd%d0%b8%d1%82%d0%b5-%d0%be%d1%82-%d0%b4%d0%b0%d0%b8-%d0%b7%d0%b0/", "text": "Множеството арести на служители на автомобилната администрация от  вечерта вероятно ще се превърнат в повторение на аналогичната акция от Варна преди месеци и заподозрените за „търговия” с шофьорски изпити ще бъдат освободени. Това коментира пред  председателят на Съюза на преподавателите по авто-мото подготовка Йонко Иванов.„Надали става дума за схема. Колегите, които се занимават с изпити в момента в по-голямата си част са пред пенсия, надали биха рискували. Те са под натиск от ниското заплащане и нелоялните фирми, които стигнаха до физическа разправа с някои от тях”, посочи той.Според него поводът за арестите може да се търси в бездействието на Изпълнителна дирекция „Автомобилна администрация”, чиито шефове били напълно наясно със ситуацията в момента. Така от септември имало работна група за промяна на методиката за шофьорските изпити без никакви конкретни резултати – въпреки множеството предложения на авто инструкторите.Не само това, но според Йонко Иванов броени дни след един от разговорите му с шефа на ДАИ била въведена промяна в изпита за С+Е категория, „след която с едно намигване една сума отива в джобовете на едни хора”.Той припомни и за „клиниките” за купуване на книжки – учебни центрове, в които не се спазват правилата. По думите му некоректните фирми продължават да функционират и до момента. Затова и се случвало хора с над 90 точки на теоретичния изпит да не познават знаците на практическия, а от ръководството на ДАИ да излизат с позицията, че е възможно между двете явявания курсистът да е забравил наученото.Всичко това обаче се променило с въвеждането на т.нар бели стаи извън учебните центрове, където вече се решават листовките. „Има отпор срещу тези бели стаи, бръкна се в един страшно голям бизнес”, заяви Йонко Иванов.Той изрази надежда, че вчерашните арести няма да провалят изпитния ден на стотици кандидат-шофьори.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Йонко Иванов: Арестуваните от ДАИ за „търговия” с шофьорски изпити вероятно ще бъдат освободени"}
{"url": "https://trud.bg/%d1%80%d1%83%d1%81%d0%be%d1%84%d0%be%d0%b1%d0%b8%d1%8f%d1%82%d0%b0-%d0%bd%d0%b0%d0%b2%d0%bb%d0%b5%d0%b7%d0%b5-%d0%b2-%d0%b7%d0%be%d0%bd%d0%b0%d1%82%d0%b0-%d0%bd%d0%b0-%d0%ba%d0%be%d0%bc%d0%b8%d1%87/", "text": "Русофобската риторика и заклемяването на Путин като виновник за всяко зло, сполетяло Запада, прескочи границите на допустимото и се озова в полето на комичното, под обстрела на сатирата и иронията. В такова представление се превърна ХХI-то издание на Петербургския международен икономически форум (т.нар. руски Давос) състоял се между 1 и 3 юни с близо 5 хил.участници. На традиционната среща с представители на международните информационни агенции руският президент веднага бе удостоен с въпроса дали руските хакери могат да се намесят в предстоящите избори в Германия. Задава го не някое начинаещо репортерче, а Питер Кропш, шеф на германската ДПА, една от най-големите осведомителни агенции в света.Путин, на когото му е додеяло да отговаря за руското вмешателство в американските, френските и какви ли не избори, го взе на подбив.„Хакерите са хора свободни, като художниците. Стават сутрин в добро настроение и започват заниманията си, все едно че рисуват картина.“ – обяснявал Путин, слушателите му кимали разбиращо, а някои даже си водили записки. – Така е с хакерите. Събуждат се днес, прочитат тук-там какво става в международните отношения. И ако са настроени патриотично, започват да внасят своята правилна лепта в борбата с тези, които се отзовават лошо за Русия… На държавно равнище ние с това не се занимаваме никога.“Естествено не бе подмината темата за подривната роля на руските хакери в американските избори. Подозрителни отпечатъци от палци били открити. Тук Путин ехидно запита: “Какви отпечатъци от палци? А отпечатъци от копита, от рога, имаше ли, кажете какви? Чии са тези отпечатъци? Днес по света специалистите в IT технологиите могат каквото искат да измислят и когото пожелаят да обвинят! А проблемът е вътрешно политически. Командата на Тръмп се оказа по-ефективна в хода на избирателната кампания. Самият аз по някое време мислех: Е, ще пропадне мужикът! Честна дума, наистина. Но той намери подход към тези групи от населението, които го подкрепиха. Другата команда загуби, но не пожела да си признае грешката. По-лесно е да се каже, ами те руснаците са виновни, не сме ние. И после какви са доказателствата? Както се казваше в една организация, в която работех преди: Дайте адреси, явки, фамилии. Дайте ги, къде са?“И тук водешата на форума американска журналистка Меган Келин настъпи мотиката с апострофа:Но и самият Тръмп призна за вмешателство на Русия! – рече тя.„Така ли? Вие допускате, че Тръмп е победил заради Русия? Та тъкмо вашите западни колеги с краката си нагазиха в нашата вътрешна политика, седнаха ни на шията, провесиха си краката и джвакат дъвка… Свършвайте вече с това! И на вас ще ви олекне, и на нас!“Не се размина и с темата за ажиотажа в САЩ покрай контактите на руския посланик Сергей Кисляк с президентската администрация на Доналд Тръмп.„Това е просто истерия някаква и вие не можете да я овладеете! Трябва да ви се даде хапче. Има ли някой тук таблетки? Дайте, моля!“ – обърна се той подканващо към залата.„То беше просто катастрофа! Нашият посланик в САЩ се срещнал с някого си. А какво да прави посланикът? Това му е работата, да се среща, затова получава пари. Какво друго да върши той там, кажете? Да виси по разни заведения, след което да го изхвърлят от работа? Не. На него такива са му задълженията. А ето, че го обвиняват, че се срещал… Та вие съвсем сте се сбъркали! Че това е дипломатическа служба!“От Владимир Путин бе поискано да „осветли“ и познанството си с Майкъл Флин, бивш съветник на американския президент по националната безопасност, обвинен в нерегламентирани връзки Русия. В интервю за водещия американски телеканал NBC той разказа, че се е срещнал с Флин преди време на мероприятие в Москва и разговор помежду им нямало.„С Флин практически не съм разговарял. Поздравихме се, седнах до него, после се сбогувах, станах и тръгнах. Това е цялото ми познанство с г-н Флин.“И като се обърна към журналистката вметна, че между тях се установили значително по-близки отношения отколкото с бившия президентски съветник: „Ние с вас се срещнахме вчера вечерта, днес продължително време работихме заедно, и сега отново се срещаме. И ако Флин беше уволнен за тъй краткия си контакт с мен, то вас могат да ви арестуват и да ви вкарат в затвора…“На форума в Петербург Владимир Путин подметна, че ако Русия прилагаше подхода на Запада към нея, сега бил сгодният момент да обвини Доналд Тръмп в температурните аномалии след оттеглянето на САЩ от Парижкото споразумение за климата. „Ето днес в Москва вали сняг, и тук в Питер е студено, дъжд вали. Длъжни сме да благодарим на г-н Тръмп, че има кой да отговаря за лошото време в Русия.“Известно е, че хуморът сваля бариерите на напрежението във взаимоотношенията. Но когато в сериозна материя, каквато е политиката, поводите за хумор станат прекомерно много, вече имаме индикации, че положението далеч не е весело. Обратното – тревожно е.Защо не и телепортацияФантасмагориите около руската заплаха достигнаха такива размери, щото британският „Телеграф“ най-авторитетно съобщи, че командата на Путин развива стратегическа инициатива за телепортация. За целта били предоставени 2 трилиона долара и срок за приключване на проекта – 2035 г. Начинанието било угроза за целия западен свят. Путин се подсмихнал: „Да поддържаме тази версия. Не бива да ги разочароваме.“", "date": "2017.06.08", "title": " Русофобията навлезе в зоната на комичното\t\t\t"}
{"url": "https://trud.bg/%d0%b2%d1%81%d1%8f%d0%ba%d0%b0-%d0%b3%d0%be%d0%b4%d0%b8%d0%bd%d0%b0-%d1%81%d0%b5-%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0-%d0%b1%d1%80%d0%be%d1%8f%d1%82-%d0%bd%d0%b0-%d0%bf%d0%be%d1%81/", "text": "Всяка година броят на децата, пострадали при пътно-транспортни произшествия /ПТП/, се увеличава, съобщи Гинка Луджева от Българския Червен кръст, предаде  Поводът е днешна акция, при която деца, преживели катастрофи, ще бъдат подпомогнати за своето лечение.Средствата са събрани от Националния дарителски фонд към БЧК, обясни Гинка Луджева: Всяка година около 1-ви юни и Коледа фондът има традиция да подпомага лечението и профилактиката на заболяванията на тези деца. За съжаление с всяка изминала година децата стават все повече, все по-нуждаещи се и с все по-тежки и много тежки увреждания. Общо децата в цялата страна, които ще бъдат подпомогнати са 17″.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Всяка година се увеличава броят на пострадалите деца при ПТП"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b8-%d0%bf%d1%80%d0%b8%d1%81%d1%8a%d0%b4%d0%b8-%d0%b7%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd-%d0%b3%d1%80%d0%b0%d0%b1%d0%b5%d0%b6-%d0%b8-%d0%bd/", "text": "Двама обриджии, които нападнаха денонощен магазин в Шумен и заплашиха продавачка с пистолет, признаха вина и сключиха споразумение с прокуратурата за условни наказания. Районният съд в Шумен е одобрил за М.М./22 г./ и Ж.Г./23г./ по 3 г. затвор с 5-годишен изпитателен срок. Двамата са от Варна и са възстановили 1 286 лв. оборот на магазина и лични средства на продавачката.Както „Труд“ писа, двамата нападнаха магазина на 27 март като разиграха „театър“ на клиент и грабител. Първо влязъл М.М., за да си купи пелети и чипс. След него с пистолет и заплахи нахлул приятелят му, отмъкнали 1116 лв. от касата и портфейла на продавачката със 150 лв. Полицията разпространи видео от дръзкия обир. Камера на близка къща помогна за разплитане на инцидента, след като се установи, че е записала регистрационния номер на автомобила им.На 2 май обирджиите бяха открити и признаха за друг опит да ограбят същия магазин на пл.“Гривица“ през ноември м.г., когато имали съучастник приятелят им В.К./22 г./.Тогава заплашили с нож продавачката, но тя натиснала паник бутона към охранителната фирма и тримата избягали. През декември Ж.Г. закупил газов пистолет и с него реализирали успешния грабеж. Сега оръжието се отнема в полза на държавата.Условните присъди са за въоръжения грабеж и за неуспелия опит за обир. Третият съучастник също е сключил споразумение и наказанието му е 1,5 г. затвор с 3 г. изпитателен срок. Решенията на районния съд в Шумен са окончателни и двамата успяли обирджии дължат по 827 лв. разноски, направени от разследващите.", "date": "2017.06.08", "title": " Условни присъди за въоръжен грабеж и неуспял опит"}
{"url": "https://trud.bg/%d0%b8%d1%80%d0%b0%d0%bd-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d0%ba%d0%b0%d1%82%d0%be-%d0%be%d1%82%d0%b1%d0%bb%d1%8a%d1%81%d0%ba%d0%b2%d0%b0%d1%89%d0%b0-%d1%80%d0%b5%d0%b0%d0%ba%d1%86/", "text": "Иранският външен министър Мохамад Джавад Зариф заяви в четвъртък, че реакцията на американския президент Доналд Тръмп на смъртоносните атаки на близкоизточната радикална групировка „Ислямска държава“ в Техеран е „отблъскваща“, предава „Отблъскващо изявление (от Белия дом)… тъй като иранците се противопоставят на терор, подкрепен от американски клиенти“, пише Зариф в пост в социалната мрежа „Туитър“. Коментарите на иранския външен министър са в отговор на заявленията на Тръмп, съгласно които „държавите, които спонсорират тероризма може да станат жертва на злото, което насърчават“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ ", "date": "2017.06.08", "title": " Иран определи като „отблъскваща“ реакцията на Тръмп за атаките на ИДИЛ в Техеран"}
{"url": "https://trud.bg/%d0%b0%d0%bb%d0%b5%d0%ba%d1%81-%d0%b0%d0%bb%d0%b5%d0%ba%d1%81%d0%b8%d0%b5%d0%b2-%d1%80%d0%b0%d0%b4%d0%b8%d0%ba%d0%b0%d0%bb%d0%bd%d0%b8%d1%8f%d1%82-%d0%b8%d1%81%d0%bb%d1%8f%d0%bc-%d0%bd%d0%b0%d0%b4/", "text": "В цяла Западна Европа в момента положението е такова, че радикалният ислям като че ли надделява заради криворазбраната толерантност към нетолерантните. Това нещо трябва да спре! По този начин експертът по радикален ислям и председател на Центъра за Балкански и Черноморски изследвания Алекс Алексиев коментира пред  случващото се в Европа след поредицата от атентати.„Тези, които говорят, че това няма нищо общо с исляма, не знаят какво говорят”, подчерта той.По думите му основен проблем е, че дадена радикална организация се забранява в една държава, но по никакъв начин не се възпрепятстват действията й в друга.„В Германия има 1600 джихадисти. На един джихадист, за да се преследва както трябва, трябват 10 души от органите – 16 000 минимално, Германия няма такива възможности”, отбеляза експертът, като според него скоро армията ще патрулира и по улиците на германските градове.„Възможностите в България не са толкова добри за развитието на радикален ислям, защото нашите мюсюлмани и особено турците не се поддават на радикализация”, посочи Алексиев, но допълни, че все пак подобни процеси се наблюдават сред ромите и помаците.Анализаторът е скептичен за ролята на премиера Бойко Борисов като помирител на Турция и Европа. Допълнителен фактор е и напрежението в арабския свят след като Катар се оказа в международна изолация.„Ердоган никой не може да го вразуми. (…) Ердоган се постави в ситуация, в която е де факто съюзник на Катар. Заедно с катар подпомагаше различни групировки, „Ал-Нусра”, дори „Ислямска държава”. (… Турция вкара войски в Катар, това е груба грешка за самите турци – ти вземаш страна в този конфликт, което е абсолютно неразумно от страна на Ердоган. Турция играе ролята на лидер, който е срещу Запада и де факто е на страната на Иран”, обясни Алекс Алексиев.По думите му конфликтът не е между Саудитска Арабия и Катар, а между шиити и подкрепени от Америка сунити, като се задълбочава в посока война с ясно изразени фронтове.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ ", "date": "2017.06.08", "title": " Алекс Алексиев: Радикалният ислям надделява заради криворазбрана толерантност"}
{"url": "https://trud.bg/%d1%81%d0%b2%d0%b5%d1%82%d1%8a%d1%82-%d1%81%d0%b5-%d0%b2%d1%8a%d1%80%d1%82%d0%b8-%d0%bd%d0%b0-%d0%b1%d0%b8%d1%80%d0%b0-%d0%b2-%d0%bc%d1%8e%d0%bd%d1%85%d0%b5%d0%bd/", "text": "Натовареният с много история Мюнхен изглежда предразполага политиците към типично „мюнхенска история“. Тази политика се заключава в издигането на нови проекти с глобални намерения за Европа и света. Така е защото историята на този град при смесване с прекрасната баварска бира от самосебеси изискват да си не само на нивото на предишните проекти, започнати там, но и да ги надскочиш.Тук Хабсбургите обявяват Кралство Бавария. През 1919 г. е създадена Мюнхенска съветска република, успешен износ на революция, оглавяван от „кормчията на световната революция“ Лео Троцки с идеята цяла Германия да се превърне в съветска република, а след като двете основни европейски държави – Германия и Русия са вече съветски, това да се случи и с Европа. Началото обаче е поставено малко преди това също в Мюнхен, в бирария „Хофбройхаус“, където сред кръг от съмишленици в нелегалност и под псевдонима „доктор Йордан Йорданов от София“ идеите за единна Европа на Съветите излага самият „баща на световната революция“ Владимир Илич Ленин. По ирония на съдбата по същото време бирарията е била любимото място на друг един човек с глобални идеи за Европа и света –  бъдещият „фюрер на хилядолетния Райх“  – Адолф Хитлер. Същият даже посвещава една от малкото си картини на бирарията „Hofbrauhaus Munchen“: Adolf Hitler – акварел. В тази мюнхенска бирария на 25 февруари 1920 г. той създава Националсоциалистическата работническа партия, а през 1923 г. е извършен опит за убийството му, след което стартира т. нар. „Бирен пуч“, който има за цел завземането на властта първо в Бавария, а после в цяла Германия, за да тържествува идеята за нацизма.В Мюнхен е написана „Моята борба“, в която са изложени идеите на нацизма и завоюването на Европа, а сетне и на света. Отново в Мюнхен през 1938 г. е подписан и „Мюнхенският договор“. Хитлер вече е фюрер на Германия и заедно с Италия подписват договор с Великобритания и Франция за преразпределението на Европа. Чехословакия е разпределена между Германия и Полша, духът на войната е изпуснат от бирената бутилка, ако можем да мюнхенизираме притчата. През 2007 г. на Мюнхенската конференция за сигурност президентът на Русия Владимир Путин обяви нова визия за световна сигурност, където според него еднополюсният свят на глобална хегемонията на САЩ е не само неприемлив, но и невъзможен.Десет години по-късно, на 29 май 2017 г., Ангела Меркел направи също своята „мюнхенска реч“ с думите: „Времето, в което можехме напълно да разчитаме на другите, свърши, както разбрах през последните няколко дни. Мога само да кажа, че ние, европейците, наистина трябва да вземем нашата собствена съдба в собствените си ръце…“. Както виждаме също една своеобразна заявка за нова глобална роля на Европа и респективно на Германия и нескрито разочарование от проявите на новата американска администрация.С този коментар канцлерът шокира Вашингтон и Лондон. Критиката към атлантическия партньор продължиха вицеканцлерът и министър на външните работи Зигмар Габриел, както и кандидатът на германските социалдемократи за канцлерския пост Мартин Шулц. И тук основателно възникват въпроси: Това емоционална реакция ли е? Заявка за нова роля на Германия в Европа ли е? Доколко е възможно това?Следва да се отбележи, че такива идеи и намерения имаше и преди. През януари 2014 г. тогавашният германски президент Йоханес Гаук провъзгласи „новата роля на Германия в света“, както се досещате… в Мюнхен. „Във времената когато САЩ вече не могат да дават повече и повече, Германия и нейните европейски партньори трябва сами да поемат все по-голяма отговорност за своята сигурност!“ Колко познато ни звучи тази теза днес. Нещо повече. Още през 2010 г. тогавашният външен министър на Германия, Гуидо Вестервеле постави въпросът (…отново в Мюнхен) има ли необходимост от присъствието на американското тактическо ядрено оръжие (ТЯО) в Европа, но тогава все още САЩ имаха големи планове и за Украйна, и за Северна Африка, и Сирия и… въпросът „зависна“.Основният проблем, стоящ пред Германия, за една лидерска роля в Европа е това, че в същност държавата не е Германия, а е ФРГ. И най-важното: С тази държава няма подписан все още пълномащабен мирен договор. Това е държава, която „преля“ в себе си ГДР през 1991 г. с т. нар. „Договор за окончателно регулиране на отношенията“, или  „Договор 2+4“, или „Договор за суверенитета“, подписан в Москва на 12 септември 1990 г. между ФРГ, ГДР и страните победителки  Франция, Великобритания, САЩ и СССР.Въпреки гръмките заглавия договорът не е съвсем окончателен, нито дава пълен суверенитет. В основните си положения той предвижда обединяване на Германия, като ГДР се присъединява към ФРГ в сегашните граници и се задължава да няма териториални претенции към други държави. Отказ от разработване, производство и владеене на ОМП, ядрено, биологично и химическо. Отказ на държавите победителки от правата и задълженията им към Германия и Берлин, като по този начин страната получава суверенитет в своите вътрешни и външни отношения.Друга част от договора е, че съветските войски се изтеглят със срок до 1994 г. от територията на ГДР, а на същата няма да бъдат разполагани никакви чужди войски, ядрено оръжие или негови носители. В договора се определят ограничения по числеността на въоръжените сили на Германия.При подготовката за подписване на договора огромна съпротива възниква от страна на Великобритания и Франция. Вече има публикувани документи , които показват опасенията на Тачър и Митеран, че това ще възроди отново една мощна Германия в Европа и разобличават съвместните им опити да осуетят обединението.За да се успокоят изпадналите в истерия съюзници, се записва, че този договор следва да приключи с пълномащабен мирен договор, но не е посочен срок. Следователно, а и доколкото ФРГ е оставена като държава се запазват в сила и някой от ограничителните клаузи от Бонския договор от 1952, както и Парижкия договор от 1954 г. Запазват се ограниченията относно устройството и функционирането на Бундесвера и към настоящия етап там няма Началник на Генерален Щаб.Висшият военен пост е на Генерален инспектор към канцеларията на министъра. Германия няма военно разузнаване, духът на всемогъщият Абвер още стряска европейците. Ракетната програма е на ниво Фау-1 и Фау-2, както я е оставил Вернер фон Браун от 1945 г., реактивни изтребители се разработват само с чуждо участие и още др.  Запазват се ограниченията да се провеждат референдуми по военно-политически въпроси. Това изрично се препотвърждава в нарочно писмо на канцлера Хелмут Кол.До подписването на пълномащабен мирен договор чуждестранните въоръжени сили (7-ма полева армия на САЩ , гр. Висбаден и 3 мех. дивизия на Великобритания, гр. Хофер) остават на територията на страната, като Московският договор не поставя срокове за тяхното изтегляне, нито предвижда процедура за поставяне на такова искане от страна на Германия.Що се отнася до операции на Бундесвера извън територията на страната и изискването това да бъде потвърждавано от страните победителки в момента се действа на принципа на прецедента като страната взема участие във вече утвърдени операции на ООН и НАТО, например Босна, Косово, Афганистан, Сомалия и др.Един от вариантите за излизане от тези ограничения и колизии, решаване окончателно на „германския въпрос“ и засилване на водещата роля на Германия за сигурността на ЕС е развитието на Общата европейска отбрана и Евроармията. Целта на Германия е въпросът с подписването на всеобхватен договор ще се реши от само себе си при бъдещият нов европейски договор, защото е взаимоизключващо се в тези Общоевропейски отбранителни сили водеща да е държава, с която няма мирен договор и е под безброй ограничения. На такова развитие рязко и злостно се противопоставяше Великобритания и продължава да го прави, но времената се променят.В момента тече процес по напускане на ЕС, Брекзит и скоро британците няма да имат право на вето в Европа. С новия френски президент се водят преговори за нова Европа, събрана около френско-германско ядро. Русия на практика с Договора от Москва обедини Германия и няма претенции. Остават единствено САЩ.Новият американски президент не крие, че има своя нова глобална визия за света и Европа, което ще засегне и Германия в частност. Най-вероятно в рамките на мандата ще я обяви, а къде по-удачно място за това, отколкото… в Мюнхен.", "date": "2017.06.08", "title": " Светът се върти  на бира в Мюнхен\t\t\t"}
{"url": "https://trud.bg/%d0%b4%d0%b2%d0%b5-%d0%b4%d0%b5%d1%86%d0%b0-%d0%b7%d0%b0%d1%81%d0%b5%d0%b4%d0%bd%d0%b0%d1%85%d0%b0-%d0%b2-%d0%b0%d1%81%d0%b0%d0%bd%d1%81%d1%8c%d0%be%d1%80-%d0%b2-%d1%81%d0%b2%d0%b8%d1%89%d0%be%d0%b2/", "text": "Две деца заседнали в сряда вечерта в асансьор на жилищен блок в квартал „Стоян Ников“ в Свищов. Случката се разиграла около 22,10 часа. Братчето и сестричето на 4 и 5 години живеели в съседен вход, а в злополучната вечер тръгнали да търсят съседски деца. Малчуганите обаче натиснали първото копче на асансьора и той спрял на нивото на мазетата, където нито вратата се отваряла, нито пък можел да тръгне на горе. Децата се изплашили и започнали да пищят. Майка им помислила, че са пропаднали в асансьорната шахта и подала сигнал на тел.112.Незабавно пристигнали пожарникари, полиция и линейка. За инцидента бил уведомен и кметът на Свищов Генчо Генчев, който също отишъл на мястото на произшествието. За щастие се оказало, че кабината на асансьора на е пропаднала заради скъсани въжета, както се предполагало първоначално. Живущите в блока се били напатили от апаши, които разбивали и обирали мазите им и заради това с превантивна цел асансьорът така бил настроен, че да не може да тръгне ако някой е слязъл на нивото на избените помещения.Около 22,40 часа братчето и сестричето били изведени невредими като са се отървали само с уплаха.", "date": "2017.06.08", "title": " Две деца заседнаха в асансьор в Свищов\t\t\t"}
{"url": "https://trud.bg/%d0%bd%d0%b0%d1%81%d0%b0-%d0%b8%d0%b7%d0%b1%d1%80%d0%b0-12-%d0%bd%d0%be%d0%b2%d0%b8-%d0%b0%d1%81%d1%82%d1%80%d0%be%d0%bd%d0%b0%d0%b2%d1%82%d0%b8-%d0%be%d1%82-18-300-%d0%ba%d0%b0%d0%bd%d0%b4%d0%b8/", "text": "Американското космическо управление НАСА избра 12 нови астронавти в най-големия конкурс, организиран досега, предадоха . Преди година и половина конкурсът за астронавти бе обявен и кандидатстваха 18 300 души. Това е двойно повече от предишния рекорд от 8000 кандидати, поставен през 1978 г., когато САЩ се подготвяха за изстрелване на първите си совалки.Сред новите 12 астронавти, които са на възраст между 29 и 42 години, има лекари, учени, инженери, пилоти и военни офицери. Някои от тях са работили в спешни отделения, други в университети, трети в подводници, бойни кораби и пилотски кабини. На церемония в космическия център „Джонсън“ на НАСА в Хюстън новите астронавти бяха приветствани от вицепрезидента Майк Пенс. Те получиха приветствия и от президента Доналд Тръмп.Новите 12 астронавти ще се присъединят към екипа от 44 американски астронавти. След две години на обучение новобранците може да се качат на някоя от ракетите на частни компании до Международната космическа станция, а в по-далечен план и да полетят с новия кораб на НАСА Орион отвъд Луната с крайна потенциална дестинация Марс.Корабът Орион и неговата ракета носител се очаква обаче да потеглят на първата си мисия до Марс някъде около 2030 г.      АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ ", "date": "2017.06.08", "title": " НАСА избра 12 нови астронавти от 18 300 кандидати"}
{"url": "https://trud.bg/%d1%81%d1%82%d0%b0%d1%80%d1%82%d0%b8%d1%80%d0%b0%d1%85%d0%b0-%d0%b0%d1%80%d1%85%d0%b5%d0%be%d0%bb%d0%be%d0%b3%d0%b8%d1%87%d0%b5%d1%81%d0%ba%d0%b8-%d1%80%d0%b0%d0%b7%d0%ba%d0%be%d0%bf%d0%ba%d0%b8/", "text": "Стартира археологическото проучване на средновековната крепост „Ряховец” край Горна Оряховица. През 2015 г. обектът получи статут с категория „национално значение“ като след 25 годишно прекъсване, с финансови средствата осигурени от община Горна Оряховица, бяха подновени археологическите разкопки.Проучванията продължават и през 2016 г. с финансиране осигурено от община Горна Оряховица и Министерство на културата. През изминалите два археологически сезона екип от специалисти с научен ръководител Илиян Петракиев от Регионалния исторически музей във Велико Търново, зам.-ръководител Мая Иванова Историческия музей в железничарския град и научен консултант проф. д-р Хитко Вачев разкриха трите порти, част от крепостната стена, улица, която извежда от западната порта към вътрешността, пещ и жилище от ранната бронзова епоха.Тази година финансирането е осигурено от община Горна Оряховица и Министерство на културата, като усилията на екипа ще са съсредоточени в разкриването на част от вътрешните терени на крепостта и южното подградие. Очакванията на специалистите са да бъдат открити добре запазени архитектурни структури, както и разнообразен археологически материал, с който да се обогати експозицията на Историчския музей в Горна Оряховица.Ръководителите на разкопките през миналата година, заедно с историческия музей, местните община и училища, организираха първата в България „Лятна археологическа школа”. Тя бе проведена в рамките на няколко дена и с участието на близо 30 ученици от 6-ти до 12-ти клас, които се запознаха на място с работата на археолозите и взеха участие в проучването на част от миналото на своя град. И през този археологически сезон ще се осъществи лятната археологическа школа. Тя стана реалност благодарение на спонсорство. За разлика от едрият капитал, в лицето на банкова институция и енергийно дружество, които останаха безучастни, няколко представители на дребния бизнес, прегърнаха идеята и дариха на учениците възможност в рамките на няколко седмици да се превърнат в археолози.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Стартираха археологически разкопки на крепостта „Ряховец“ край Горна Оряховица"}
{"url": "https://trud.bg/%d0%b1%d0%bb%d0%b8%d0%b7%d0%ba%d0%b8%d1%82%d0%b5-%d0%bd%d0%b0-%d1%82%d1%80%d0%b8%d1%82%d0%b5-%d0%b8%d0%b7%d1%87%d0%b5%d0%b7%d0%bd%d0%b0%d0%bb%d0%b8-%d1%81%d0%b5%d1%81%d1%82%d1%80%d0%b8-%d0%bf%d0%be/", "text": "Все още не са открити трите сестри от русенското с.Иваново, които  преди повече от седмица. Близките на 17-годишната Глория, 16-годишната Станка и 15-годишната Силвия обаче подозират, че техен съсед може да има общо със случая – бил той бягство или отвличане, предаде .Децата се отглеждат от баба си и дядо си, след като преди няколко години майката напуснала семейството, а баща им в момента е на гурбет в Австрия.Дядото Йордан Илиев разказа, че за последно видял момичетата на 29 май вечерта. Когато станал през нощта тях вече ги нямало, а вратите били заключени. Тръгнали са без документите си.„Не сме ги лишавали от храна, не сме ги били, не сме ги тормозили”, каза видимо разстроеният възрастен мъж. Чичото на изчезналите Георги Иванов потвърди, че не е имало насилие в семейството. Не е чувал и някой да е искал да отвлича момичетата с цел женитба.И двамата обаче бяха категорични, че Глория, Станка и Силвия се променили откакто започнали да дружат със съсед, който имал „доста голямо досие”. „Той докато не беше се намесил, децата бяха много добри, оттогава си пушат цигари, правят каквото си искат с него”, каза Иванов, който е „на 80% сигурен”, че мъжът е замесен.Дядото пък обвини съседа, че той е подтикнал момичетата да откраднат от вкъщи банкова карта и ценна монета.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Близките на трите изчезнали сестри подозират намеса на съседа"}
{"url": "https://trud.bg/%d0%b4%d0%b0%d0%bd%d1%81-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%bd%d0%b0-%d0%be%d0%b3%d1%80/", "text": "Във връзка с множество въпроси от представители на медиите пресцентърът на Прокуратурата съобщава:На 10.03.2017 г. до главния прокурор е постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на инженерно съоръжение от възпрепятстващ тип /ограда/ с цел опазване на държавната граница. Посочва се, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени.От Върховна касационна прокуратура бе изискана съответната документация от Областните управители на областите Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от МС, а изградените участъци от съоръжението преди експлоатацията им се приемат с протокол от комисия, назначена от съответния областен управител.Редът и условията за възлагането и изграждането на временно възпрепятстващо съоръжение по българо-турската граница се определя от ПМС № 55/12.03.2015 г., а с допълнителни актове на МС са били одобрени допълнителни разходи /ПМС №19/28.01.2016 г./ и са взети неотложни мерки във връзка с миграционния натиск по границата на РБ /РМС № 17/14.01.2015 г./.С постановление от 28.03.2017 г. ВКП възложи на АДФИ извършване на финансова инспекция по отношение възлагането, проектирането, изграждането и гаранционното поддържане на временното възпрепятстващо съоръжение на българо-турската граница.За проверка на твърденията за корупционни прояви на лица, заемащи висши държавни длъжности и функцията на съоръжението за защита на териториалната цялост на държавата, на 24.04.2017 г. ВКП възложи на ДАНС извършване на проверка.Възложената от ВКП проверка и инспекция на ДАНС и АДФИ не е приключила.", "date": "2017.06.08", "title": " ДАНС проверява строителството на оградата по границата с Турция"}
{"url": "https://trud.bg/%d0%bd%d0%b5-%d0%bf%d0%b8%d0%bf%d0%b0%d0%b9%d1%82%d0%b5-%d0%bb%d0%be%d0%b7%d0%b0%d0%bd-%d0%bf%d0%b0%d0%bd%d0%be%d0%b2/", "text": "Страшното ще настане не когато Лозан Панов иска прокуратурата да бъде поставена в зависимост от политиците, които трябва да разследва, а когато кукловодите на “съдия № 1” го накарат да обяви, че браковете между мъж и жена вече са отживелица, заради което трябва да бъдат забранени, а на тяхно място в Семейния кодекс да се запише, че единствено възможно е сключването на граждански брак между едно- или безполови същества.Липсата на скрупули у председателя на Върховния касационен съд Лозан Панов вече не изненадва никого. Макар и да изглежда абсурдно, Панов продължава да се прави на ударен относно уреденото в Конституцията разделение на властите. Не спира да политиканства, макар с това да нарушава и Закона за съдебната власт, а и Етичния кодекс на магистратите. Когато, обаче, реакции на действията му по ерозиране на доверието в институциите и въвличане на всяка от властите в сценарий за цялостна дестабилизация на държавата липсват, то на Панов не му остава нищо друго, освен да продължи да изпълнява още по-яростно възложената му роля.И, ако, досега Панов погазваше, едно по едно, основните правила за етичност и приличие, то след изнуденото му посещение при президента, председателят на ВКС показа, че вече води същинска война срещу българското правосъдие. Нито за миг повече Лозан Панов не може и не трябва да бъде свързван не просто със съдебната система, но и с всяка друга управленска и административна длъжност. Панов е камикадзе, който действа с пълното съзнание, че престъпва всяка писана и неписана правна и морална норма. При това с ясното съзнание, че обратен път няма.Уловката е точно в това. Панов отново е на сцената, макар да играе ролята яростно, но традиционно слабо. Провокира, за да манипулира обществото, да изкара себе си нужната жертва – българският Джовани Фалконе. Колкото и безочлива да е подобна съпоставка, сценаристите целят този ефект.Прайд за “правосъдие” на 14-ти юниЕвтината стенд-ъп комедия, която Панов се опита да разиграе с липсващите и разхлабени болтове на една от задните гуми на служебния му „Мерцедес“, с който пътувал, дори не подлежи на коментар, още по-малко следва да бъде обект на тема на официална среща с държавния глава. Освен, ако всичко не е част от предварително подготвен план за дестабилизация на страната.Активността на Панов и пускането на две информационни „бомби“ – провокиране на дебат по изваждането на държавното обвинение от правосъдната система и конспирацията с развинтените болтове, несъмнено са търсен, подходящ и така нужен повод за дълго планирания за 14-ти юни „протест“.Вече близо един месец „професионалните“ метежници планират активно мероприятие срещу президента, правителството, парламента и прокуратурата. И понеже изпразнената от съдържание „годишнина“ отдавна не е достатъчен повод за разходка по “жълтите павета”, по заръка на кукловодите си, Панов влиза в ролята на мюре, чиято роля е да заблуди обществото.По сценарий, вече започнаха и сълзливите постинги във фейсбук и туитър на прокситата на олигархичния кръг „Капитал“ в „Да, България“, „Правосъдие за всеки“, „Протестна мрежа“ и т.н., с които се зове за „защита“ на „беззащитния“ Панов чрез поредния Прайд за “правосъдие”. Току виж някой погледнал накриво хомосексуалист на гей парада в събота, което, разбира се, ще е поредна причина за недоволство и протест на Христо Иванов и компания. Но, ако може точно на 14-ти юни, защото „така каза Иво…“, ще прочетем след време реплика в следващата стенограма от сбирка на задкулисието.Върховни съдии – докога ще търпите?След като останаха без участие в парламент, правителство и президентство, задкулисните кукловоди от олигархичните кръгове държат в пряка зависимост единствено председателя на ВКС, който им е необходим, за да дестабилизират държавата, да се стигне до включването на техни представители във властта, да принудят институциите и политиците да приемат техни лобистки искания за промяна в закони, а ако нищо от това не се случи – да се стигне до предсрочни парламентарни избори. Панов е нужният фитил, който да запали строените и очакващите команда “професионални” протестъри. Панов е хибридното оръжие на олигарсите, с което те се опитват да притиснат и уязвят президента.В този смисъл, лансираното от Панов абсурдно предложение – прокуратурата да бъде извадена от съдебната власт, заради което Румен Радев следва да предприеме дебат по свикването на Велико Народно събрание, е ударна доза наркотик, който може да предизвика сериозни последици както за употребяващия дрогата, но така и за всички, които са принудени да го търпят – в случая останалите власти и всички ние – гражданите.А някой дори замислял ли се е, питал ли е какво мислят съдиите от Върховния касационен съд за политическата роля, която Панов играе изключително слабо? Не е ли време върховните съдии, които в мнозинството си са уважавани професионалисти и почтени личности, да се противопоставят на популизма, изливащ се от думите на техния административен ръководител? Защото калта, която Панов хвърля върху останалите институции, рефлектира и върху имиджа на ВКС, а върху реномето на мнозина достолепни магистрати. Госпожи и господа съдии, докога ще търпите?Съдията-популистПредседателят на ВКС много ясно си дава сметка, че искането му няма никаква стойност. Освен, че е несериозно, а мястото, на което бе подхвърлено – на плочките пред Президентството, е грозна провокация към държавността и институциите. Панов вече не е просто политик, петнящ съдийската тога, той е като онези лидери на маргинални партии с един файтон избиратели, които, както се появяват покрай поредната предизборна кампания, така и изчезват след нея, но пък остава да се помнят популистките им обещания. След като Лозан Панов унищожи доверието в правосъдието, вече е на път да унищожи и последната надежда, че у нас нормалността е възможна. Най-парадоксалното от всичко е, че популизмът на петнящия Темида неин ръководител, се харесва от кръговете, които иначе много държат винаги да са на страната на разума и дори ненавиждат крайните политически идеи.В този смисъл, ВСС, а и останалите власти, трябва да оставят Лозан Панов на мястото му. Опитът му да разпространи отровния вирус на популизма в навечерието на Общото събрание на съдиите този уикенд, което ще бъде последвано следващата седмица и от избор на новия състав на Висшия съдебен съвет, едва ли ще успее да достигне до мнозинството от гилдията. Тя отдавна е имунизирана към политическите пипала, с които олигархията се опитва да овладее съдилищата.Държавници, политици, магистрати, не пипайте Лозан Панов!Оставете го на мястото му, неговият популизъм ще го погуби! Защото утре т.нар. “председател на ВКС” ще трябва да отговори – защо няма осъдителни присъди за неговите кукловоди – олигарсите Иво Прокопиев, Огнян Донев, Гриша Ганчев, Цветан Василев.Всъщност не е виновен Лозан Панов, той е просто един изпълнител, при това слаб, прекършен и зависим разносвач на фишута. Та дори идеята за изваждането на прокуратурата от съдебната власт не е негова, а на адвокатите на менторите на Панов. Достатъчно е да се проследят статиите и интервютата на трима от известните български адвокати – Даниела Доковска, Георги Атанасов, Ина Лулчева от последните 4-5 години, за да е ясно, че Панов е просто техен клакьор и говорител. “Лично споделям идеите за изваждането на прокуратурата от съдебната власт,” директно обявява адвокат Ина Лулчева в интервю за несъществуващо вече предаване по една кабелна телевизия на 20 май 2015 г.Така че занапред Лозан Панов е обречен на  продължителна самота, която ще се опитва да бори с растящ популизъм, докато накрая не бъде пометен от тлеещата вълна на обществено недоволство от липсата на справедливост и върховенство на закона. Колкото и да се опитва да бяга и да отказва да сподели отговорността за абсурдни решения на съдии, с цялостното концентриране на внимание върху своята персона, Лозан Панов скоро ще трябва да отговаря на българските граждани, недоволни от поредната съдебна индулгенция за следващите „нагли“ престъпници.", "date": "2017.06.08", "title": " Не пипайте Лозан Панов!\t\t\t"}
{"url": "https://trud.bg/%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-40-%d1%81%d0%b0-%d0%b8%d0%bd%d0%b2%d0%b0%d0%bb%d0%b8%d0%b4%d0%bd%d0%b8%d1%82%d0%b5-%d0%bf%d0%b5%d0%bd%d1%81%d0%b8%d0%b8-%d0%ba/", "text": "„945 хил., или близо 40%, са инвалидните пенсии, които се изплащат в момента.  В обществото има нагласа, че има много неправомерно издадени свидетелства за намалена работоспособност”. Това обяви пред  социалният министър Бисер Петков.518 хил. са инвалидните пенсии в пълен размер, а останалите са под формата на втора непълна пенсия.Петков напомни, че за тази година е предвидена актуализация на всички пенсии от 1 юли с 2,4% и увеличаване на две стъпки на минималната пенсия от 163,18 лв. на 200 лв. За този ръст на минималната пенсия са нужни 100 млн. лв., които били осигурени от преизпълнение на приходите от осигурителни вноски за първото четиримесечие.Относно средствата за деца с увреждания социалният министър напомни, че вече значително бяха увеличени помощите за децата с над 90% увреждания и обеща да се работи за по-адекватна помощ за децата с увреждания над 18-годишна възраст.Социалното министерство подготвя и чисто нов закон за социалните услуги.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Бисер Петков: 40% са инвалидните пенсии, които се изплащат в момента"}
{"url": "https://trud.bg/%d0%b2%d0%be%d0%bb%d0%b5%d0%bd-%d1%81%d0%b8%d0%b4%d0%b5%d1%80%d0%be%d0%b2-%d0%b5-%d0%be%d0%bf%d1%80%d0%b5%d0%b4%d0%b5%d0%bb%d0%b5%d0%bd-%d0%b7%d0%b0-%d0%bf%d1%80%d0%b5%d0%b4%d1%81%d0%b5%d0%b4%d0%b0/", "text": "Волен Сидеров е определен за председател на парламентарната група на „Обединени патриоти“. Това обяви председателят на Народното събрание Димитър Главчев.Негови заместници стават Валентин Касабов и Искрен Веселинов. Десислав Чуков, Юлиан Ангелов и Борис Янчев са тримата нови секретари на партията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Волен Сидеров е определен за председател на ПГ на Обединените патриоти"}
{"url": "https://trud.bg/%d0%b2%d0%b7%d1%80%d0%b8%d0%b2%d0%bd%d0%be-%d1%83%d1%81%d1%82%d1%80%d0%be%d0%b9%d1%81%d1%82%d0%b2%d0%be-e-%d0%b8%d0%b7%d0%b1%d1%83%d1%85%d0%bd%d0%b0%d0%bb%d0%be-%d0%b2-%d0%b0%d0%bc%d0%b5%d1%80%d0%b8/", "text": "Взривно устройство избухна тази нощ в посолството на САЩ в Киев, няма пострадали хора съобщи полицията в украинската столица, предаде Малко след полунощ силите на реда са били информирани за инцидента. Неизвестно лице е хвърлило взривното устройство на територията на посолството. Води се разследване за терористичен акт. Американската дипломатическа мисия в Украйна отказа коментар.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Взривно устройство e избухнало в американското посолство в Киев"}
{"url": "https://trud.bg/%d0%b2-%d0%bc%d0%b8%d0%bd%d0%b8-%d0%b1%d0%be%d0%b1%d0%be%d0%b2-%d0%b4%d0%be%d0%bb-%d1%81%d0%b5-%d0%b3%d0%be%d1%82%d0%b2%d1%8f%d1%82-%d1%81%d1%8a%d0%ba%d1%80%d0%b0%d1%89%d0%b5%d0%bd%d0%b8%d1%8f/", "text": "В мини „Бобов дол“ се готвят сериозни съкращения, съобщават синдикатите към дружеството. Причината за това е предстоящото закриване на подземния добив в рудник „Фундаментал“, предаде .От „Фундаментал“ ще бъдат съкратени  около 110 души при сегашен състав от около 180, каза лидерът на териториалния синдикат „Подкрепа“ Йорданка Германова. Тя уточни, че съкращенията ще започват в края на юли или началото на август, „такава е процедурата“.В момента рудникът работи нормално, има действащо поле за добив на въглища.55 души персонал – администрация, експерти с помощни функции и др., ще бъдат съкратени и в централното управление на мините. Предстои процедурата за това да стартира в рамките на предстоящите 2-3 месеца.Окончателно беше закрит и най-големият рудник на Балканите – „Бабино“, където работеха 650 души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " В мини „Бобов дол“ се готвят съкращения заради закриване на рудник „Фундаментал“"}
{"url": "https://trud.bg/%d0%bd%d0%b5%d0%bf%d1%8a%d0%bb%d0%bd%d0%be%d0%bb%d0%b5%d1%82%d0%b5%d0%bd-%d0%b8-25-%d0%b3%d0%be%d0%b4%d0%b8%d1%88%d0%b5%d0%bd-%d0%be%d0%b3%d1%80%d0%b0%d0%b1%d0%b8%d1%85%d0%b0-%d0%b2%d1%8a%d0%b7%d1%80/", "text": "17-годишен проследил и организирал грабеж на 66-годишна жена от разградското Сушево, въвличайки в престъплението и приятел с автомобил.Грабежът е станал около 16,20 часа в сряда, съобщиха от полицията. Тогава жената слязла от автобуса, който взела в Кубрат, за да се прибера у дома. В града ходила на лекар, купила лекарства и хранителни продукти. Още след слизането й от автобуса до нея спряла кола, от която изскочило момче и я блъснало. Грабнало дамската чанта и торбата й, след което колата опрашила. Зад волана бил друг млад мъж.Пострадалата и свидетели веднага потърсили полицията. Дали описание на автомобила и двамата младежи в него. Нападнатата жена съобщила, че в чантата й имало 400 лв., освен документите, храни и други.След 4 часа полицаите издирили шофьора на колата, 25-годишния М.С. от Кубрат, както и извършителя Р.Р. (17г.) от село Савин. Младежите успели да похарчат само 8 лв. от парите и останалата сума щяла да бъде върната на жената. И двамата не били криминално проявени досега.Малкият признал, че организирал грабежа, след като видял жената в града да пазарува и установил, че в нея има доста банкноти. Обадил се на приятел с кола и двамата изпреварили автобуса, с който тя тръгнала към село. Причакали я след слизането й и я нападнали.От полицията в Разград притеснено коментираха, че това е втори случай на грабежи, извършени от непълнолетни и непроявявани досега младежи, които разкриват тази седмица.В понеделник бяха задържани 16-годишен и двама на 17 години, които се оказа, че са извършили 5 грабежа, нападайки възрастни и беззащитни съселяни през нощта в домовете им. Младежите нарочвали болни самотници в селото си Богданци. В единия случай, от декември насам, рекетирали възрастен човек, като му прибирали пенсията и вещи цели 4 пъти. В другия нападнали 76-годишен и болната му сестра. Взели им 1000 лв. и личните карти, за да ги изнудват после за пари.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " 17-годишен проследил и ограбил жена\t\t\t"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-6000-%d0%bb%d0%b8%d1%82%d1%80%d0%b0-%d0%bd%d0%b5%d0%bb%d0%b5%d0%b3%d0%b0%d0%bb%d0%b5%d0%bd-%d0%b4%d0%b8%d0%b7%d0%b5%d0%bb-%d0%b2-%d1%81/", "text": "6000 литра нелегален дизел задържаха митнически и полицейски служители в София, съобщават от МВР.На 07.06.2017 г. е извършена проверка на обект за търговия с горива в района на София. В обекта не са констатирани нередности, но митническите и полицейските служители установяват, че на територията на бензиностанцията са паркирани три превозни средства – два микробуса и един пикап. В каросериите на превозните средства са натоварени общо четири пластмасови контейнера – три с вместимост от по един тон и един с вместимост от три тона, всички пълни с жълтеникава течност с мирис на гориво, по предварителни данни – дизел. Пластмасовите съдове били съоръжени и с маркучи и средства за преливане и зареждане на горивото.Установено е, че  превозните средства и съдовете с енергийни продукти се ползват от съдържателя на бензиностанцията, но той не е представил документи, доказващи заплащане, обезпечаване или начисляване на дължимия акциз.Общото количество гориво е в размер на 6000 литра и е задържано в склад на Митница Столична, както и трите превозни средства, в които е било. Взети са проби за анализ. Предстои съставяне на акт за установяване на административно нарушение по ЗАДС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ ", "date": "2017.06.08", "title": " Задържаха 6000 литра нелегален дизел в София"}
{"url": "https://trud.bg/%d1%80%d0%b0%d0%b7%d0%bc%d0%b8%d1%80%d0%b8%d1%86%d0%b8%d1%82%d0%b5-%d0%b2%d1%8a%d0%b2-%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d0%b2%d0%b7%d0%b5%d1%85%d0%b0-66-%d1%82%d0%b0-%d0%b6%d0%b5/", "text": "Протестите във Венецуела взеха още една жертва, след като в сряда почина млад мъж, предава австрийската медия ORF. Така броят на жертвите, загубили живота си през последните два месеца заради кървавите демонстрации срещу правителството на латиноамериканската държава, достигна до 66 души.По данни на опозицията при сблъсъци с полицията са пострадали близо 200 души. Въпреки това противниците на президента Николас Мадуро не се отказват – за следващите дни са планирани нови демонстрации.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ ", "date": "2017.06.08", "title": " Размириците във Венецуела взеха 66-та жертва и близо 200 пострадали"}
{"url": "https://trud.bg/%d1%82%d0%be%d1%87%d0%b0%d1%82-%d0%bd%d0%be%d0%b6%d0%b0-%d0%b7%d0%b0-%d0%ba%d0%b8%d1%81%d0%b5%d0%bb%d0%be%d1%82%d0%be-%d0%bd%d0%b8-%d0%bc%d0%bb%d1%8f%d0%ba%d0%be/", "text": "Българският институт по стандартизация (БИС) точи ножа на киселото ни мляко. Очаква се на 16 юни чиновниците от въпросния институт да разрешат две промени, които ще превърнат уникалния с лечебно-диетичните си качества български продукт в йогурт.Първата промяна в БДС за киселото мляко е за опаковките. Поискана е от компания със значителен пазарен дял, чиято централа е в Гърция. В момента млеката, на които пише, че са по БДС, могат да бъдат в стъкло, керамика или полистиренови кофички до 1 кг (потребителите могат да проверят лесно дали е спазен стандартът, като погледнат дъното на пластмасовите опаковки – на тях трябва да има знак PS). Експерти обясниха, че материалът на кофичките е изключително важен, тъй като единствено в света българското кисело мляко по технология ферментира в опаковките. От гръцката компания настояват да отпадне изискването за материала. Това означава, че се развързват ръцете на производителите да използват всякакъв вид опаковки, без оглед на това дали те ще съответстват на киселинността и останалите качества на продукта “българско кисело мляко”.Второто предложение е за промяна в съдържанието и съотношението на двата основни щама – Lactobacillus bulgaricus и Streptococcus thermophilus. Експертите са категорични, че това означава промяна в микробиологията на киселото мляко. Предложението е внесено от шефката на Дирекция “Политики по агрохранителната верига” на земеделското министерство Лора Пастухова-Джупарова, от Българската агенция по безопасност на храните (БАБХ) и фирма “Вамид 2002” ООД. Проверка на “Труд” установи, че Пастухова е действала зад гърба на земеделския министър Румен Порожанов. Тя обяснила, че за разреждането на бактериите решение все още не е взето и на 16 юни ще стане ясна съдбата на внесеното предложение. От БАБХ отрекоха да са внасяли подобно предложение. Същото направи и собственикът на “Вамид 2002” Васил Николов. Вчера той изпрати декларация до института по стандартизация, в която посочва, че не се е подписвал под искане за изменения в БДС за киселото мляко.Депутатът от БСП Румен Николов депозира въпрос към земеделския министър Румен Порожанов за съдбата на българското кисело мляко.", "date": "2017.06.08", "title": " Точат ножа  за киселото ни мляко\t\t\t"}
{"url": "https://trud.bg/%d0%bc%d0%b0%d0%bd%d0%be%d0%bb%d0%be%d0%b2%d0%b0-27-037-%d0%b4%d1%83%d1%88%d0%b8-%d1%81%d0%b0-%d0%bf%d0%be%d1%82%d1%8a%d1%80%d1%81%d0%b8%d0%bb%d0%b8-%d0%bf%d0%be%d0%bc%d0%be%d1%89-%d0%b8-%d1%81%d1%8a/", "text": "През 2016 г. 27 037 души са потърсили помощ и съдействие от институцията на омбудсмана, което е с 12 хил. повече от 2015 г. Това каза от трибуната на Народното събрание омбудсманът на Република България Мая Манолова по време на представянето на доклада си за дейността си за 2016 гМанолова отчете, че 17 362 души са приети в приемната на омбудсмана. „Както поех ангажимент пред вас, пред тези от вас, които участваха в моя избор, изнесох изцяло работата на институцията на терен“, посочи Манолова. Тя отчете, че е провела 278 изнесени приемни, които са били със специален акцент върху Северозапада. „Проведохме и първите тематични приемни, една от които посветена на проблемите на столичани с „Топлофикация“, каза Манолова.Тя посочи, че е повдигнала за публично обсъждане важни теми за българските граждани, които са обсъдени в 18 кръгли маси. Мая Манолова отчете, че е изпратила 840 препоръки към различни институции от местната и централната администрация. „Всяка втора препоръка на омбудсмана е била изпълнена“, допълни Мая Манолова. По думите й все още е сериозен броят на жалбите, които се отчитат като недопустими и са свързани с теми, извън правомощията на омбудсмана.„През 2016 г. отправих четири искания до Конституционния съд. С това доказвам, че притесненията на част от народните представители, които участваха в моя избор са били неоснователни, тъй като най-голямата тревога беше дали няма да злоупотребявам с това свое правомощие“, отбеляза Манолова. Тя поясни, че го е направила само по четири случая и с одобрението на народните представители от всички парламентарни групи.Омбудсманът допълни, че приема защитата на българските деца като кауза. „Това правихме с моя екип през 2016 г.“, заяви Манолова. По думите й жалбите свързани с права на деца са нараснали 3 пъти. „Това е свързано и със специалния акцент, който с моя екип поставихме върху правата на децата“, коментира тя.Омбудсманът отбеляза, че сред проблемите, за които са я сезирали на първо място са тези, свързани с детската бедност и тези на деца по повод на родителски конфликти, както и такива свързани с образованието и здравеопазването на децата. „Проблемите се повтарят“, каза Манолова и заяви, че те чакат намесата на институциите. „Трябва да бъдат наложени правила, които да се спазват от всички, а не да се създава впечатление, че правилата работят в интерес само на някои. Положихме много усилия за подкрепа на децата в системата на здравеопазването“, коментира Манолова. Тя подчерта, че през 2016 г. е използвала всичките си правомощия да озапти „Топлофикация“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Манолова: 27 037 души са потърсили помощ и съдействие от омбудсмана през 2016 г.\t\t\t"}
{"url": "https://trud.bg/%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%be%d1%82%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bd%d0%b5-%d0%bf%d0%be%d0%b4%d0%ba%d1%80%d0%b5/", "text": ", от Министерство на земеделието, храните и горите днес обявиха в официално съобщение, че не подкрепят предложението.Както „Труд“ писа днес, на 16 юни се очаква  чиновниците от въпросния институт да разрешат две промени, които ще превърнат уникалния с лечебно-диетичните си качества български продукт в йогурт.Становището на земеделското министерство ще бъде изпратено до БИС, където на технически комитет на 16 юни ще бъде разгледано предложението. Министерството изразява позиция, че количеството на двата основни щама в българско кисело мляко – лактобацилус булкарикус и стрептококус термофилус трябва да остане без промяна, така както е записано в сега действащия БДС. Причината е, че всяко изменение ще доведе до промяна и в микробиологията на киселото мляко по стандарт.Министерството на земеделието, храните и горите държи на запазването на традиционния характер на българските млечни продукти, които са познати в цял свят със своето качество и уникалност още от древността.", "date": "2017.06.08", "title": " Земеделското министерство след публикация на „Труд“: Не подкрепяме промяна в БДС стандарта за киселото мляко"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%b5%d0%b2%d1%80%d0%b5%d0%b4%d0%b8%d0%bc%d0%b8-%d1%82%d1%80%d0%b8%d1%82%d0%b5-%d1%81%d0%b5%d1%81%d1%82%d1%80%d0%b8-%d0%be%d1%82-%d1%81%d0%b5%d0%bb/", "text": "Оперативните действия на криминалистите в страната започнаха веднага, след като момичетата  бяха обявени за държавно  по молба на дядо им. В хода на предприетото разследване, вчера вечерта, те са открити живи и невредими на адрес в Плевен, съобщават от МВР.Според събраните до момента данни върху тях не е било упражнявано насилие, те са напуснали доброволно дома на дядо си.Наложена им е полицейска закрила, предстои децата да бъдат предадени на компетентните органи в Русе.Трите сестри на  15, 16 и 17 години, бяха обявени за общодържавно издирване, след като дядо им се обърна с молба в полицията. По негови данни момичетата са напуснали дома му в нощта на 29 май т.г. и оттогава следите им се губели.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ  ", "date": "2017.06.08", "title": " Откриха невредими трите сестри от село Иваново"}
{"url": "https://trud.bg/%d0%b7%d0%bb%d0%b0%d1%82%d0%bd%d0%b8-%d0%bf%d1%8f%d1%81%d1%8a%d1%86%d0%b8-%d1%87%d0%b5%d1%81%d1%82%d0%b2%d0%b0-60-%d0%b3%d0%be%d0%b4%d0%b8%d1%88%d0%b5%d0%bd-%d1%8e%d0%b1%d0%b8%d0%bb%d0%b5%d0%b9/", "text": "Представители на най-големите туроператорски фирми – DER Touristik, Thomas Cook, Alltours, Schauinsland, Anex Tour, Coral Travel, Pegas Touristik, Intourist, както и министърът на туризма Николина Ангелкова, ще уважат 60-годишнината от създаването на курортен комплекс „Златни пясъци“ край Варна.Тържествата ще продължат два дни в емблематичния за комплекса хотел“Интернационал“, където са поканени над 200 души-бивши и настоящи служители и много гости от страната и чужбина. За юбилея е подредена фотоизложба от 22 снимки, които показват историята на създаването и развитието на един от най-големите ни морски курорти.Хотел „Интернационал“ е домакин в петък на форум на побратимените руски и български градове. В него ще участват представители на 13 руски града и 12 български общини.Организатори на събитието са община Варна и Националното сдружение на общините в България, със съдействието на Генералното консулство на Руската федерация във Варна и на Руския културно-информационен център в България. Атрактивното влакче в Златните ще вози безплатно туристи и гости.Вечерта в 20,30 ч. започва концертът на руската група „Любэ“ в обновената зона на пристанище Варна, където входът е свободен. На 11 август 1956 г. е направена първата копка на курорта „Златни пясъци“ и на 30 юни следващата година е открит първият хотел – “Родина”, припомни наскоро за „Труд“ доайенът на българския туризъм 92-годишният Петър Дойчев.“Нямаше вода и достатъчно електричество, нямаше път и канализация”, върна лентата назад той. За почистване на хотела, преди да го отворят за съветски туристи, дошли в България за eвропейското баскетболно първенство в столицата и с нощувка по Черноморието, жените в индийска нишка са носили кофи с морска вода, за да го мият. А побелелите от солта прозорци търкали повторно със суха кърпа. Най-любопитното при бурното строителство в курорта е битката със змиите, за чието унищожаване тогава докарали таралежи от Албания и викали на помощ специалисти от зоологическата градина (случаят вдъхновява сюжета на анимационния филм “Умно село” на Доньо Донев).", "date": "2017.06.08", "title": " Златни пясъци чества 60-годишен юбилей"}
{"url": "https://trud.bg/spacex-%d0%b8%d0%b7%d1%81%d1%82%d1%80%d0%b5%d0%bb%d0%b2%d0%b0-%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d0%b0%d1%82%d0%b5%d0%bb%d0%b8%d1%82-%d0%bd%d0%b0-17-%d1%8e%d0%bd%d0%b8/", "text": "SpaceX обяви 17 юни като дата за изстрелване на първия български геостационарен комуникационен сателит – BulgariaSat-1.BulgariaSat-1 ще бъде изведен в космоса от Кейп Канаверал с вече доказалата се ракета-носител Фалкон 9, предоставена от SpaceX. Той ще бъде вторият в света изстрелван някога на вече летялата ракета Фалкон 9.При промяна на метеорологичните условия, прозорецът за изстрелване ще остане отворен следващите няколко дни.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " SpaceX изстрелва български сателит на 17 юни\t\t\t"}
{"url": "https://trud.bg/%d0%b1%d1%83%d1%80%d0%b3%d0%b0%d1%81-%d0%ba%d1%83%d0%bf%d1%83%d0%b2%d0%b0-%d0%b4%d0%b2%d0%b0-%d0%bd%d0%be%d0%b2%d0%b8-%d0%bf%d0%b0%d1%8f%d0%ba%d0%b0/", "text": "Община Бургас е обявила обществена поръчка за закупуване на два нови паяка. Старите са вече десет годишни и работят всеки ден, амортизирани са. Освен това през летните месеци се очаква градът да набъбне двойно с пристигащите туристи с автомобили, желаещи да паркират из улиците.Новите паяци ще разполагат с подемен механизъм за повдигане на автомобили със собствено тегло над 3.000 кг. По този начин ще могат да се отстранят неправилно паркиралите джипове, а не само леки коли. Прогнозната стойност на новите паяци е близо 430 000 лева с ДДС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Бургас купува два нови паяка"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82-%d1%81-45-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%b8-%d1%80%d0%b5/", "text": "Криминалисти от Велико Търново са разкрили и задържали рецидивист, който преди броени дни нападнал 54-годишна жена, опитал да я изнасили и зверски я пребил. Кървавата драма се разиграла около 0,30 часа на 1 юни на ул.“Димитър Рашев“ в квартал „Зона В“ в старата столица. Когато гръмна новината за пъкленото деяние, целият град беше изтръпнал от ужас.В злополучната вечер жената, която работи в цех за торбички в квартал „Асенов“ в болярския град, се прибирала от смяна. Малко преди входа на блока обаче била нападната в гръб от непознато лице. Мъжът я съборил на земята и се опитал да я изнасили. При опита на жертвата да се отскубне от изверга, той захванал да я налага с камък по главата. След това 23-годишният Г.Д. измъкнал нож и започнал да я мушка в шията. Жената изпаднала в несвяст и нападателят решил да я завлече до близка безлюдна местност. Край него обаче минал лек автомобил, който го осветил с фаровете, Г.Д. се изплашил, изоставил жертвата и избягал.След минути потърпевшата се съвзела и допълзяла до жилищната кооперация. Нейна съседка пък подала сигнал на тел.112 и на място незабавно пристигнали полицаи и линейка. Ранената жена била откарана в тежко състояние в болницата. Извикани били и огнеборци, които осветили с мощни прожектори района на местопрестъплението, а криминалисти започнали да събират веществени доказателства. По случая било образувано досъдебно производство, а разследването се водело под наблюдението на Районната прокуратура във Велико Търново.„Извършени бяха множество огледи, разпити, беседи с живущи в квартала, със съдържатели на търговски обекти. Начинът на извършване на престъплението е много специфичен и до сега не е имало друг подобен случай. След денонощна работа, на 7 юни около полунощ извършителят бе задържан“, съобщи директорът на Областната дирекция на МВР във Велико Търново старши комисар Димитър Машов.Той допълни, че авторът на злодеянието е с богато криминално досие. Има 45 криминални регистрации, и множество осъждания още като непълнолетен предимно за кражби. Г.Д. е от многодетно бедно българско семейство. Единият от братята му в момента е в затвора също за кражби и противозконно отнемане. Г.Д. пък е бил зад решетките в продължение на 5 години. Само преди около 10 месеца излязъл от килията.„Родом е от село Бистренци, Община Бяла, но от години гравитира по други населени места. В началото на май пристигнал във Велико Търново и си намерил препитание като общ работник в цех за хавлиени кърпи. Обитавал квартира в близост до жилището на жената, която нападнал. След задържането му е направил пълни самопризнания за извършеното престъпление. При разпитите е казал, че във въпросната нощ излязъл да краде кабели, но забелязал жената и я нападнал“, информира старши комисар Димитър Машов.При претърсванията и огледите на местопрестъплението са открити множество веществени доказателства, свидетелстващи за деянието му. Иззет е и ножът, с който Г.Д. е мушкал беззащитната жена. Тя вече се възстановява от травмите, контактна е и е изписана от болницата.„С прокурорско постановление Г.Д. е задържан за 72 часа и ще бъде внесено  искане до съда за налагане на постоянна мярка „задържане под стража“. Повдигнато му е обвинение по чл.152, ал.3 от НК за опит за изнасилване при опасен рецидив, а наказанието е от 2 до 8 години затвор. Чакат се резултатите от експартизата за нанесената телесна повреда на жената. Престъплението беше разкрито за кратко време въпреки липсата на свидетели, благодарение на усърдната работа на полицията и добрата стикованост с прокуратурата“, изтъкна ръководителят на Районната прокуратура в старата столица Тихомир Шабов.", "date": "2017.06.08", "title": " Задържаха рецидивист с 45 криминални регистрации, пребил жена и опитал да я изнасили"}
{"url": "https://trud.bg/17-%d1%87%d1%83%d0%b6%d0%b4%d0%b8-%d0%b3%d1%80%d0%b0%d0%b6%d0%b4%d0%b0%d0%bd%d0%b8-%d1%81%d0%b0-%d0%b8%d0%b7%d0%b2%d0%b5%d0%b4%d0%b5%d0%bd%d0%b8-%d0%be%d1%82-%d0%bb%d0%b0%d0%b3%d0%b5%d1%80%d0%b0/", "text": "Полицейска операция е проведена вчера в РПЦ Харманли. Със заповед на главния секретар, полицаи и жандармеристи са осъществили акцията с цел опазване на обществения ред и недопускане напрежение между гражданите и бежанците в Районно приемателния център, съобщават от полицията, предаде „„.В полицейското управление са отведени 17 чужди граждани, на които е отказан статут. Със съдействието на група „Миграция” , 12 мъже, жена и 4 деца са съпроводени и настанени в СДВНЧ-Любимец до връщането им в страните.Най-много чужденци от изведената група има от Афганистан, Иран, Ирак и Сирия.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ ", "date": "2017.06.08", "title": " 17 чужди граждани са изведени от лагера в Харманли при полицейска операция"}
{"url": "https://trud.bg/61-%d0%be%d1%82-%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%86%d0%b8%d1%82%d0%b5-%d1%81%d0%bc%d1%8f%d1%82%d0%b0%d1%82-%d1%87%d0%b5-%d1%82%d1%80%d1%8a%d0%bc%d0%bf-%d0%b5-%d1%83%d0%b2%d0%be/", "text": "61% от американците смятат, че Доналд Тръмп е уволнил бившия директор на ФБР Джеймс Коми, за да защити себе си, предава Тайм по информация от национално допитване в САЩ.От резултатите на допитването става ясно, че 72% от интервюираните не вярват и на една дума на Тръмп относно Русия (ред. проучването за предполагаемата руска намеса в президентските избори на САЩ), като 55% от тях обаче не вярват и на Коми.Само 27% вярват, че Тръмп е освободил Коми с цел доброто на страната. Мнозина считат действието му явен показател за опита му да се намеси в проучването за руското вмешателство и общо погледнато доверието в държавния глава е ниско.В допитването, проведено между 2-4 юни, са участвали 527 човека, избрани на случаен принцип. ", "date": "2017.06.08", "title": " 61% от американците смятат, че Тръмп е уволнил Коми, за да защити себе си"}
{"url": "https://trud.bg/%d0%bc%d0%b5%d1%80%d0%ba%d0%b5%d0%bb-%d0%ba%d1%8a%d0%bc-%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b8%d0%b5-%d1%81%d0%bc%d0%b5-%d1%83%d1%87%d0%b8%d0%bb%d0%b8-%d0%b7%d0%b0-%d0%b1%d1%8a%d0%bb/", "text": "Борисов има план за българското председателство на ЕС. Обсъдил го е в Берлин с Меркел, наред с други ключови теми. Получил е от нея и едно обещание за 24 май догодина. Това става ясно от блицинтервюто на премиера Бойко Борисов пред „Дойче веле“.ДВ: Г-н Борисов, еврозоната, Шенген, българското председателство на ЕС – с какви новини се връщате от Берлин в София?Борисов: Първо да благодаря за гостоприемството, което прояви и германският президент Щайнмайер, и френският президент Макрон вчера, и днес канцлерът Меркел. Една визита, която бих подредил така: първо председателството на ЕС, защото това е един много тежък – всъщност не тежък, а сложен период за Европа: Брекзит, Европа на една или на две скорости. Все теми, по които България като председателстваща ЕС ще взима отношение. И след това, разбира се, еврозоната, чакалнята, която според мен и изключително важна за нас. А и това е шансът да не бъдем изхвърлени на втора скорост. Чакалнята ние я заслужаваме, взели сме необходимите мерки. Това ще донесе и намаляване на лихвите по кредитите, а от друга страна пък ще гарантира външните инвестиции. Знаете, че Германия вече има доста инвестиции в България и затова на 23-ти правим една голяма среща със семейния бизнес, с финансовия министър Шойбле. Канцлерката също посъветва за това, както и вчера направихме среща с финансовия министър на Франция, за да можем да опаковаме нашите резултати с политическите критерии, които има еврозоната.ДВ: На пресконференцията в Берлин казахте нещо интересно за българското председателство на ЕС: че ще имате грижа хората от Балканите, предполагам от Западните Балкани, да се чувстват в Европа, да могат да се придвижват свободно, да се направи нещо за хората, а не за елитите. Какво имате предвид?Борисов: Ами какво имам предвид: елитите още не са за Европейския съюз. Критериите не са покрити и поне доколкото ги познавам, още дълги години няма да ги покрият. Но хората от Балканите, индивидуалният човек – той си е европеец. Независимо че сме на Балканите, ние сме в Европа. Човекът от Балканите трябва да усети перспективата, трябва да се избегне евроскептицизмът, трябва с душата си да се докосне до ценностите, които Европа предлага. И тук въпросът е дали може да има такъв инструмент като един вид европейски паспорт за хората, които искат да бъдат в Европа, да се чувстват европейци, който да не дава, разбира се, право за работа, право за пребиваване – просто ако искаш да отидеш и да видиш, да можеш да отидеш.ДВ: Това ще бъде българска инициатива, така ли?Борисов: Аз избягвам в едно голямо европейско семейство да акцентирам кое е българско или кое е общо. Ние сме едно голямо семейство. Нещата се решават с консенсус, с разбиране, с разговори, а инициативата и желанието ми е да се опитам да го прокарам пред колегите. За да разберат те, че това е важно за Балканите. Хората там трябва да усетят перспектива, надежда, трябва да я има тази магия, която и нас ни водеше и се радвахме, когато отидохме в Европейския съюз. И мисля, че не съжаляваме като нация, защото всичко добро, което ни се е случило, се случи всъщност в този период.ДВ: Г-н Борисов, навярно знаете, че на Запад, в ЕС, в Германия се чуват и се пишат критики срещу Вашия коалиционен партньор „Обединените патриоти”. Стана ли дума за коалиционния Ви партньор по време на разговорите Ви в Берлин?Борисов: Не. По простата причина, че хората прекрасно познават ГЕРБ. Ето и днес да благодарим на централата на фондация „Конрад Аденауер”, че ни даде тази възможност – видяхме се тук с ръководството. ГЕРБ е толкова прогнозируема като партия, евроатлантическа, вече десет години го доказваме, че няма никакво съмнение или напрежение. Даже разговор не е имало, ако трябва да бъда честен. Никой не ме е попитал, а и аз се надявам, че моите колеги от „Обединените патриоти” – всички сме имали детство и юношество – са вече доста зрели хора и сами разбират, че светът е толкова сложен, че трябва действително да сме стабилни. Пък и хората в България направиха своя избор. Демокрацията е това.ДВ: Г-н Борисов, стана ли дума във Вашите разговори за две български съседки – за Турция, за която Вие споменахте на пресконференцията, че ще се опитате да работите за подобряване на отношенията, но и за Македония, която беше, а може би все още е в политическа криза.Борисов: За Македония стана въпрос. Вие видяхте, че като стана боят в парламента, без никой да ги кара и хем аз бях в опозиция тогава, никакъв не бях, през нощта ми се обадиха и тримата – и Зоран Заев, и Никола Груевски, и президентът Георге Иванов. Защото те са се убедили, че не само съм добър човек, но и действително много искам Македония като държава да е стабилна, нашият съсед да е стабилен. Защото започва да ни идва в повече – от едната страна е Крим, от другата – Турция във военно положение, Гърция се разтърсва всеки ден, в Македония видяхме какво се случи. Затова убедих и канцлера Меркел, и останалите, че трябва да им се помага, важни са за нас, трябва да дадем шанс на новото правителство и, разбира се, да продължим и разговорите с Груевски, който пък е от семейството на ЕНП. Сиреч, и Македония трябва да мине малко по нашия път. Знаете колко остри всички сме били, но това никога не ни е донесло резултат. Съединението прави силата. Консенсусът дава силата на нацията.ДВ: Накрая: кога г-жа Меркел ще посети София?Борисов: Август, живот и здраве, ще дойде президентът Макрон. А Меркел, ако спечели изборите през септември, ще дойде до края на годината. И нещо пикантно: оказа се, че много хора са чули изказването за македонските земи и за кирилицата и в тази връзка канцлерът Меркел каза: ние сме учили, че това са българските братя Кирил и Методий. И обеща: за 24 май специално ще те поздравя за този празник, защото ѝ казах, че това е най-любимият, най-светлият, най-хубавият празник на България. Меркел си го записа в тефтера и каза: на 24 май ще ви поздравя специално.", "date": "2017.06.08", "title": " Меркел към Борисов: Ние сме учили за българските братя Кирил и Методий\t\t\t"}
{"url": "https://trud.bg/%d0%bf%d0%be-%d0%bc%d0%b0%d0%bb%d0%ba%d0%be-%d0%bf%d1%8a%d1%80%d0%b2%d0%be%d0%ba%d0%bb%d0%b0%d1%81%d0%bd%d0%b8%d1%86%d0%b8-%d0%b2-%d1%81%d0%be%d1%84%d0%b8%d1%8f-%d0%bd%d0%b0-%d0%b5%d1%81%d0%b5%d0%bd/", "text": "Първокласниците, които се очаква да влязат в училищата в София на есен, са значително по-малко местата ще стигнат за всички.  Това заяви ресорният зам.-кмет на столицата Тодор Чобанов.„Поради определени демографски причини, за съжаление, тази година първолаците са чувствително по-малко от тези миналата година. Така че за всички ще има места в училищата“, каза Чобанов пред журналисти.Той призна, че има масов интерес към 1-2 елитни столични училища, в които всички искат да влязат, но това няма как да се случи. „Родителите имат възможност да преценят кое е най-доброто училище за децата им“, добави зам.-кметът.Чобанов е категоричен, че тази есен няма да има първокласници, за които няма места в столичните училища.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " По-малко първокласници в София на есен, места ще има за всички\t\t\t"}
{"url": "https://trud.bg/%d0%bd%d0%b8%d0%bd%d0%be%d0%b2%d0%b0-%d1%80%d0%b0%d0%b1%d0%be%d1%82%d0%b0%d1%82%d0%b0-%d0%bd%d0%b0-%d0%bc%d0%b0%d1%8f-%d0%bc%d0%b0%d0%bd%d0%be%d0%bb%d0%be%d0%b2%d0%b0-%d1%81%d0%b5-%d0%be%d0%bf%d1%80/", "text": "„Ще подкрепим доклада на омбудсмана Мая Манолова. Приемете нашето уважение и подкрепа за това, което правите“. Това заяви председателят на БСП Корнелия Нинова от парламентарната трибуна по време на дебатите по  Тя определи работата на Манолова с три думи: съдържание, доверие и резултати. „Вие дадохте съдържание на институцията Омбудсман, повишихте значително доверието на българските граждани в нея и благодарение на това има и своите резултати“, допълни тя.Според Нинова високата оценка, която всички дават на тази активност и съдържание на работата на институцията, е предизвикателство и към народните представители. „Дали ние отговаряме достатъчно активно и съдържателно на предложенията на институцията за законодателни промени? Защото не бива да оставяме тези усилия, без да свършим своята работа“, посочи председателят на БСП. По нейните думи много по-голям би бил резултатът, ако се реагира по-бързо и адекватно на предложенията на Мая Манолова.„Призовавам ви да бъдем малко по-активни в тази своя отговорност и функция на законодатели“, каза още тя. Корнелия Нинова изрази надежда, че разговорът за правомощията и тяхното орязване е шеговит. „Няма да позволим в този парламент това да се случи. Работете спокойно, със същата енергия и ентусиазъм. Имате нашата подкрепа и уважение“, обърна се Нинова към омбудсмана.", "date": "2017.06.08", "title": " Нинова: Работата на Мая Манолова се определя в три думи – съдържание, доверие и резултати"}
{"url": "https://trud.bg/%d0%b4%d0%b8%d0%bb%d1%8a%d1%80%d0%b8-%d0%bf%d0%bb%d1%8a%d0%b7%d0%bd%d0%b0%d1%85%d0%b0-%d0%b2-%d1%81%d0%bb%d1%8a%d0%bd%d1%87%d0%b5%d0%b2-%d0%b1%d1%80%d1%8f%d0%b3-%d0%bb%d0%be%d0%b2%d1%8f%d1%82-%d0%b3/", "text": "Още на прага на сезона Слънчев бряг завря от дилъри. В комплекса първите туристи вече са факт и продавачите на дрога са започнали бизнеса си.За да си докарат допълнителни средства, като дилъри от миналото лято работят викачи на заведения, бармани и сервитьори, казаха от полицията. Местните полицаи заловиха преди броени часове седем младежи на възраст между 16 и 21 години до заведението „Айсбар” в Несебър. Те се скупчвали в близост и се държали странно. При проверка,  униформените открили край младоците тревна маса /марихуана/ и електронна везна.След полунощ в Слънчев бряг, в района до хотел „Кубан”, служители от Районно управление – Несебър извършили проверка на 26-годишен ганайски гражданин. Той работел от няколко години в комплекса като викач на заведение. Установено било, че е продал марихуана на 20-годишен израелски турист, отседнал в курорта. Ганаецът е задържан със заповед за срок от 24 часа. По случая е образувано бързо полицейско производство.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Дилъри плъзнаха в Слънчев бряг, ловят ги\t\t\t"}
{"url": "https://trud.bg/13-%d1%81%d0%b0-%d0%b2%d0%b5%d1%87%d0%b5-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%82%d0%b5-%d0%be%d1%82-%d0%b3%d0%b4%d0%b1%d0%be%d0%bf-%d0%b2-%d0%b4%d0%b0%d0%b8-%d1%81%d0%be%d1%84/", "text": "13 са вече задържаните при  в сградата на Държавната автомобилна инспекция – София (ДАИ). Това са основно хора, провеждащи практическите изпити на курсистите.Източници от МВР обясниха, че за задържаните по случая има сериозни съмнения, че са участвали в корупционни схеми и в продажба на шофьорски книжки, предаде . Разследването на случая е започнало преди време, когато е получен сигнал за корупционната схема.Акцията в ДАИ е била подготвяна в продължение на половин година, съобщи министърът на транспорта Ивайло Московски пред журналисти в Министерски съвет. Той не изключи възможността за кадрови промени в агенцията.Още в следобедните часове на вчерашния ден антимафиоти започнаха да претърсват кабинети в сградата на автомобилната инспекция в София. В първите часове на операцията бяха задържани осем души, но в последствие броят им се е увеличил. Към момента не е ясно колко от задържаните ще останат в ареста и на колко ще бъдат повдигнати обвинения.  Сградата на Агенцията е запечатана. Служителите на ГДБОП са иззели вчера следобед компютри и документи.Заради операцията на ГДБОП днес и утре практически изпити по кормуване няма да има, обясниха запознати. Най-вероятно те ще бъдат пренасочени за уикенда, когато се обмисля вариант те да се провеждат от изпитващи от провинцията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " 13 са вече задържаните от ГДБОП в ДАИ-София\t\t\t"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d0%be%d0%b8%d1%81%d0%ba%d0%b0-%d0%b0%d1%80%d0%b5%d1%81%d1%82-%d0%bd%d0%b0-%d1%82%d1%80%d0%b8%d0%bc%d0%b0-%d0%b7/", "text": "Окръжна прокуратура – Пазарджик внесе искане в съда за вземане на мярка за неотклонение „задържане под стража“ спрямо три лица, съобщават от ведомството.Фарук У., афганистански гражданин е привлечен като обвиняем за противозаконно подпомагане на чужденци да преминат през страната с цел да набави за себе си или другиго имотна облага и за това, че е държал наркотични вещества без надлежно разрешително и за Апостол К., на 31 г., и Никола С., на 29 г., за подпомагане на чужди граждани да пребивават в страната с цел да набавят за себе си или другиго имотна облага, като спрямо Апостол К. е повдигнато и обвинение за причиняване на смърт по непредпазливост при пътно-транспортно произшествие.На 4 юни 2017 г., около 4 часа, на автомагистрала „Тракия“, край гр. Пазарджик, се е движел микробус „Мерцедес Спринтер“, управляван от 16-годишния Т.Д. На 97-я километър водачът изгубил управление на автомобила, при което е възникнало пътно-транспортно произшествие. При катастрофата са загинали девет чужди граждани, шофьорът на автомобила и осем чужди граждани са били ранени. По случая е започнало незабавно разследване за причините за пътно-транспортното произшествие. Установено е, че тримата обвиняеми са подпомогнали чужденците да преминат през страната. Обвиняемият Фарук У. е със статут на кандидат за бежанец, с постоянен адрес в гр. София. В момента по досъдебното производство се извършват активни процесуално-следствени действия – разпити на свидетели, разпознавания, изискват се информация и материали от чужди посолства и др.Днес, 8 юни 2017 г., Окръжен съд – Пазарджик ще заседава по искането на прокуратурата за определяне на мярка за неотклонение „задържане под стража“ спрямо тримата обвиняеми.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Прокуратурата поиска арест на трима за катастрофата с мигранти на АМ „Тракия“"}
{"url": "https://trud.bg/%d1%83%d0%b2%d0%b5%d0%bb%d0%b8%d1%87%d0%b0%d0%b2%d0%b0%d1%82-%d1%81%d0%b5-%d0%b4%d0%b5%d1%86%d0%b0%d1%82%d0%b0-%d0%b2-%d1%8f%d1%81%d0%bb%d0%b8%d1%82%d0%b5-%d0%b2%d1%8a%d0%b2-%d0%b2%d0%b5%d0%bb%d0%b8/", "text": "С 23 деца е нараснал броят на малчуганите в детските ясли във Великотърновска област през изминалата календарна година спрямо предходната. Това обобщават от Териториално статистическо бюро-Север в старата столица.Към 31 декември 2016 г. в региона функционират 21 самостоятелни детски ясли и яслени групи в състава на  детски градини с общо 1004 места в тях. Всички те се намират в градовете на областта. В сравнение с предходната година,  местата в детските ясли в областта през миналата година се увеличават с 16, като в самостоятелните детски ясли са 760, а в яслените групи към детските градини – 244.През 2016 г. в самостоятелни детски ясли и яслени групи в състава на детските градини в областта са постъпили 967 деца, или с 9 повече в сравнение с 2015 година. В края на годината за отглеждане и възпитаване в яслите остават 888 деца. От тях момчета са 500, а момичета – 388. През 2016 г. в разпределението на децата, отглеждани в яслите, най-голям е относителният дял на малчуганите на 2-годишна възраст – 84 %, следван от дела на децата на 1 година – 13.2%. Делът на децата на възраст над 3 години е 2.8%.Към края на 2016 г. в детските ясли в областта работят 272 души персонал по основно трудово правоотношение. Медицинските специалисти по здравни грижи са 137, като 1 34 от тях са медицински сестри. Немедицинският персонал, който се грижи за обслужването на децата в детските ясли, е 135 души.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Увеличават се децата в яслите във Великотърновска област"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%bf%d1%80%d0%b0%d1%82%d0%b8-%d0%b4%d0%b0%d0%bd%d1%81-%d0%b8-%d0%bd%d0%b0%d0%bf-%d0%b2-%d0%bc%d0%b8%d0%bd%d0%b0/", "text": "По лично разпореждане на главния прокурор Сотир Цацаров, на 05.06.2017 г. Окръжна прокуратура – Добрич започна спешна проверка по реда на надзора за законност в мината за добив на обогатена манганова руда в „Оброчище“.Резултатите от проверката до настоящия момент са следните:Извършен е анализ на всички образувани до сега досъдебни производства, свързани с дейността на мината. През последните 3 години те са следните: – за причиняване на смърт на миньор в подземна галерия при трудова злополука през 2015г. -престъпление по чл. 123, ал.1 от НК; – за причиняване на средна телесна повреда на багерист на повърхността през 2015г. – престъпление по чл. 134 от НК; – за причиняване на средна телесна повреда, причинена на миньор под земята при срутване на скална маса в галерия през 2017г. – престъпление по чл. 134 от НК.Анализът на водените разследвания сочи, че броят на пострадалите миньори от трудови злополуки постоянно се увеличава, съобщиха от прокуратурата.Поради това окръжният прокурор на ОП Добрич е извършил проверка на действията на Дирекция „Инспекция по труда“ – гр. Добрич. Установено е, че при проверките, извършени от Инспекцията по труда, в мината са били констатирани постоянно извършващи се нарушения на правилата за здравословни и безопасни условия на труд от работодателя „Евроманган“ ЕАД. От Дирекция „Инспекция по труда“ – гр. Добрич са установили, че на работниците не са извършвани никакви периодични медицински прегледи и не е осигурено обслужването им от някоя регистрирана Служба по трудова медицина. Дирекция „Инспекция по труда“ – гр. Добрич са съставяли актове за установяване на тези административни нарушения, издавани са наказателни постановления, с които са налагани глоби на дружеството, но тези глоби не са заплатени.Установено е също, че концесионерът „Евроманган“ ЕАД активно противодейства на инспекторите от Инспекцията по труда да извършват проверки. Тези данни са послужили за образуване на досъдебно производство срещу виновното лице за това, че през м. март 2017 г., в с. Църква, общ. Балчик, като е длъжен по закон да даде съдействие на орган на властта на инспектори от Дирекция „Инспекция по труда“ – гр. Добрич, не сторил това, след като е надлежно поканен – престъпление по чл. 275, ал.1 от НК.Неплащането на наложените от „Инспекция по труда“ – гр. Добрич глоби даде основание на Окръжна прокуратура – Добрич да разпореди на директора на ТД на НАП – Варна, офис Добрич, извършване на щателна проверка за наличие или липса на ликвидни и изискуеми вземания на държавата от „Евроманган“ ЕАД – с. Църква, които не са платени – от данъци, глоби, такси и др. Тази проверка е за събиране на данни за престъпление по чл. 227б, ал.2 от НК /спиране на плащанията и непоискване от съда дружеството да бъде обявено в несъстоятелност/. Ако концесионерът „Евроманган“ ЕАД изпадне в несъстоятелност и това бъде обявено от съда, договорът следва да бъде прекратен съгласно чл. 31, ал.1, т.4 от Договора за концесия на мина „Оброчище“.Окръжният прокурор на Окръжна прокуратура – Добрич е провел и лична среща с миньори от мина „Оброчище“, от които е уведомен, че те добиват много повече руда от това, което се документира, а концесионерът крие от държавата действителния добив. Тези данни се проверяват чрез изискване на информация от Регионална дирекция „Морска администрация“ – гр. Варна. Получен е към момента диск от РД „МА“ – Варна с информацията за последните 10 години от кое българско пристанище какво количество манганова руда е изнесено през всяка една от тези години. Изискани са от Министерството на енергетиката копия от цялата документация, свързана с конкретния договор за концесия.В хода на проверката прокуратурата е установила, че има разминаване между данните за изнесеното количество руда и описаното в Годишните финансови отчети на дружеството. Данните от РД „МА“ – Варна и документите, предоставени от Министерството на енергетиката сочат, че лица от Министерството на енергетиката, които в качеството си на представители на държавата по договора и членове на Контролен съвет /чл. 27, ал. 2 от Договора/, е трябвало да извършват контрол на концесията, а те не са извършвали такъв.В чл. 7, ал.2 от Договора за концесия, задълженията на концесионера за описани в 24 точки, т.е. има 24 различни по характер задължения. Само едно от тези задължения /по т.2/ е да се плаща дължимото концесионно възнаграждение при условия и в срокове, определени в договора. За изпълнението от страна на концесионера на останалите 23 негови задължения никой в Министерството на енергетиката никога не е проверил нищо.Изяснява се дали неизпълнението на задълженията на тези длъжностни лица е било умишлено и с цел да ощети държавата и дали е извършено престъпление по служба.Установени са данни за евентуално извършено данъчно престъпление, поради което е разпоредена данъчна проверка и ревизия. През последния 5-годишен данъчен период „Евроманган“ ЕАД – с. Църква въобще не е било проверявано от НАП, а при предходната ревизия, която е била извършена през 2012г. и е обхващала периода до 2011 г., никой от ревизиращия екип не е проверил какви са били действителните количества изнесена от страната и продадена в чужбина руда.В чл. 16, ал.3 от Договора е предвидено концесионното възнаграждение да не е някаква постоянна ежегодна сума, а да се формира „като процент от нетния размер на приходите от продажби на крайните продукти на база утвърдена от концедента номенклатура на крайните продукти от добива и преработката на рудата /по Приложение № 7 към Договора/“. Това означава, че укриването на част от фактически добито и изнесено от страната с кораби количество руда е укриване на концесионно възнаграждение, дължимо на държавата, от една страна, а от друга – продажбата на контрагенти в чужбина на манганова руда е данъчно облагаема сделка, за която концесионера дължи данъци.Окръжна прокуратура – Добрич е разпоредила проверка и на ДАНС. Указано е чрез Дирекция „Финансово разузнаване“ на ДАНС да изяснят дали лица, свързани с концесионера изнасят пари от държавата ни в нарушение на правилата, уреждащи сделките и плащанията между местни и чуждестранни лица и презграничните преводи и плащания, регламентирани във Валутния закон и подзаконовите актове по прилагането му.При извършената на място на 05.06.2017 г. проверка лично от окръжния прокурор на Добрич е констатирано, че промишлената отпадна вода, която е била използвана в производствения процес за добив на руда под земята, въобще не се пречиства по никакъв начин и директно се излива в р. Батовска на няколко километра от устието й, което се намира в южния край на курорта Албена. Помпите, с които тази замърсена с тежки метали вода, се е изпомпвала от галериите на повърхността и от там – по дере в реката, са били пускани през нощта, когато няма опасност нещо да бъде видяно.Тези данни сочат на извършено престъпление по чл. 352, ал.1 от НК, което също ще се разследва.Проверките продължават.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Прокуратурата прати ДАНС и НАП в мина „Оброчище“\t\t\t"}
{"url": "https://trud.bg/130-%d0%bb%d0%b2-%d0%bd%d0%b0-%d1%87%d0%b0%d1%81-%d0%b5-%d1%82%d0%b0%d0%ba%d1%81%d0%b0%d1%82%d0%b0-%d0%b7%d0%b0-%d0%bf%d0%be%d1%87%d0%b0%d1%81%d0%be%d0%b2%d0%be-%d0%bf%d1%80%d0%b5%d0%b4%d1%83%d1%87/", "text": "Столичният общински съвет прие таксата за почасово предучилищно образование в общинските детски градини. Идеята е занимания да се провеждат в учебните заведения в рамките на 3 часа по желание на родителите, а таксата на час ще е 1.30 лв. Това гласи предложението на столичния зам.-кмет Тодор Чобанов.По думите му, за услугата има вече записани 188 деца. Ще има допълнителни места и на следващи класирания за прием.В момента 53 градини предлагат почасовата услуга, като целта е обхватът на услугата да се разширява. За почасово отглеждане се кандидатства по същия начин, по който се кандидатства за целодневно, само че в профила на детето се чекира почасово отглеждане, обясни Чобанов.При почасовата организация родителите ползват същата услуга като при целодневното плащане, но фокусът е в сутрешните часове, когато обикновено са занимателните елементи с образователен характер, обясни Чобанов. Относно първолаците той увери, че за всички ще има места в училищата. „Поради определени демографски причини , за съжаление, тази година първолаците са чувствително по-малко от тези миналата година“, съобщи зам-кметът.", "date": "2017.06.08", "title": " 1,30 лв. на час е таксата за почасово предучилищно образование в детските градини"}
{"url": "https://trud.bg/%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%be%d1%82%d0%bd%d0%b5-%d1%82%d1%80%d0%b8-%d0%b6%d0%b8%d0%b2%d0%be%d1%82%d0%b0-%d0%ba%d1%80%d0%b0%d0%b9/", "text": "Тежка катастрофа отне три живота на пътя Дулово – Алфатар, Силистренско. Четирима са в тежко състояние, настанени са в болница, съобщиха от МВР.Сигналът за пътния инцидент е подаден днес към 09.12 часа. По първоначални данни, на ляв завой л.а „Мазда“, шофиран от 44-годишен мъж, е навлязъл в насрещната лента и челно се е ударил в л.а. „Тойота“. От удара на място са загинали водачът на маздата и пътуващите с него мъж на 46 години и 44-годишна жена.Тежко ранен е техен спътник, на 46 години, както и шофьорът и пътниците в другата кола на възраст 68, 51 и 47 години.На място е извършен оглед, по случая е образувано досъдебно производство. Продължава работата по изясняване на всички обстоятелства, довели до тежкия пътен инцидент.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Тежка катастрофа отне три живота край Дулово\t\t\t"}
{"url": "https://trud.bg/%d1%81%d0%b2%d0%b5%d1%82%d0%be%d0%b2%d0%bd%d0%be%d0%bf%d1%80%d0%b8%d0%b7%d0%bd%d0%b0%d1%82-%d0%b8%d0%b7%d1%80%d0%b0%d0%b5%d0%bb%d1%81%d0%ba%d0%b8-%d0%ba%d0%b8%d1%82%d0%b0%d1%80%d0%b8%d1%81%d1%82/", "text": "Младият израелски китарист и композитор Тал Хурвиц ще открие първото издание на GuitArt Festival в старопрестолната столица на 9 юни в Лапидариума към археологическия музей.Тал Хурвиц получава световно признание, чрез многобройните си концерти и спечелени награди от конкурси. В рамките на фестивала той ще направи и майсторски класове, които ще се проведат на 10 юни в Художествената галерия „Борис Денев“ в болярския град.Професионалното му образование започва в Израел като студент на Йозеф Уршалми, продължава в Европа при Костас Коциолис, Марко Тамайо (Моцартеум, Залцбург) и Карло Маркионе, а общия резултат са две бакалавърски и една магистърска степен.Концертната дейност на Тал Хурвиц е богата и покорява сърцата на публиката в световни концертни зали като московския „Дом музыки“, „Großer Saal“ Mozarteum, „Jordan Hall“  в Бостън и много други.Изнася рецитали и на големи фестивали по целия свят, като Forum Gitarre Wien (Австрия), Petrer Guitar Festival (Испания), Festival Hispanoamerica de Guitarra (Мексико) и Essonne Guitar Festival (Франция), а края на юни 2017-а е поканен да изнесе рецитал на престижния фестивал Guitar Foundation of America. Като композитор и интерпретатор, Тал Хурвиц печели многобройни награди на международни конкурси като Sinaia international guitar competition (Румъния), Thailand international guitar competition, Naxos international guitar competition, Concurso internacional de guitarra (Испания), Sernancelhe International guitar competition (Португалия), Internationaler Gitarrenwettbewerb Nürtingen (Германия), Norba Caesarina international guitar competition (Испания), Asia international guitar competition както и Boston guitar composition competition за неговата „Соната за китара“.GuitArt Festival се провежда със съдействието на програма „Изкуство и култура” на Община Велико Търново.", "date": "2017.06.08", "title": " Световнопризнат израелски китарист открива GuitArt Festival Велико Търново\t\t\t"}
{"url": "https://trud.bg/%d1%88%d0%b2%d0%b5%d0%b4%d1%8a%d1%82-%d1%80%d0%b0%d0%bb%d1%84-%d1%80%d0%b8%d1%82%d0%bd%d0%b0%d0%bb-%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0-%d0%b1%d1%8f%d1%85-%d0%bf%d0%b8%d1%8f/", "text": "„Бях пиян, не помня нищо“ – това каза пред съда шведът Ралф Сундберг, ритнал камериерката Дияна Петкова във фоайето на хотел в Слънчев бряг. Магистратите постановиха той да остане в ареста.Заедно с брат си, 53-годишният чужденец, дошъл на почивка у нас. На запис, запечатал инцидента, се вижда как безпричинно, Ралф жестоко рита 65-годишната жена в главата, докато тя чисти нещо от земята. До момента Дияна е в шок от случилото се. Тя е от София, работела в хотел „Марвел“.Туристът бе докаран в четвъртък в Несебърския Районен съд под засилена охрана. Пред сградата на съда имаше протестиращ, понесъл плакат „Затвор за хулигана Ралф. Защитете правата ни“.„Не може да позволяваме идващите чужденци, да ритат майките ни“- това се коментираше масово в кулоарите на съда.Сундберг е родом и живее в шведския град Шьопинг. Инцидентът със зверския ритник, станал известен още като „шведския ритник“, е от 3- ти юни, тази година. Първоначално той бил задържан за 24 часа и после пуснат от съда. След като скандалното видео с постъпката му обиколи интернет, Сундберг бе арестуван отново. Срещу него е образувано дело за лека телесна повреда по хулигански подбуди, за което деяние законът предвижда до 3 години затвор.В съда чужденецът се разплака и повтаряше, ме не помни нищо от този ден, освен, че платил с карта в заведението, където се наливал. Обясни също, че дошъл на нашето море, защото лекувал кожно заболяване – псориазис.„Няма да се укрия. Моля, не ме пращайте в затвора. Не мога да спя, не мога да ям. Извинявам се за поведението си. Моля, пуснете ме“, каза шведът, като се разплака. По ръцете и краката му имаше следи от заболяването му.Той дори искал да плати обезщетение на Дияна Петкова, каза адвокатът му и поиска по-лека мярка с оглед на чистото съдебно минало на Ралф и като се вземе предвид факта, че съжалявал и се извинявал.Прокуратурата обаче поиска постоянна мярка, тъй като Ралф имал самолетен билет за събота. По делото е назначена и съдебно психиатрична експертиза, която трябва да определи дали шведът е зависим от алкохола. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Ралф, ритнал камериерка плаче: Извинявам се за поведението си (ВИДЕО)\t\t\t"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d1%88%d1%83%d0%bc%d0%b5%d0%bd%d0%b5%d1%86-%d1%81-125-%d0%be%d0%b1%d1%89%d0%b8%d0%bd%d1%81%d0%ba%d0%b8-%d0%bf%d0%bb%d0%be%d1%87%d0%ba%d0%b8/", "text": "„Трудолюбив“ шуменец ще отговаря за кражба на 125 бетонни тротоарни плочи.47-годишният ром Марин Р. бил хванат в сряда към 14 часа, когато бил изкопал и натоварил в колата си плочите, и се готвел да ги изнесе от бившето поделение „Тежкия полк“. Униформените осуетили кражбата по сигнал на гражданин, който видял, че товарен „Форд Транзит“ влиза в района.Марин живее на ул.“Пета“ в ромската махала на Шумен. Не е ясно дали е щял да подобрява района около дома си или да продава общинското имущество. Срещу него е започнато бързо производство, уточняват от полицията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Хванаха шуменец със 125 общински плочки"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%be%d0%b1%d0%bb%d0%b5%d0%ba%d1%87%d0%b8-%d0%bf%d1%80%d0%b8%d1%81%d1%8a%d0%b4%d0%b8%d1%82%d0%b5-%d0%bd/", "text": "6-годишни остават присъдите на Александър Донов и Патрик Първев, които бяха обвинени за системен побой над 3-годишно дете, реши Софийският апелативен съд. Магистратите на втора инстанция решиха да облекчат наказанието на двамата младежи, предаде .Те ще изтърпяват присъдите си в общежитие от открит тип, а не в затвор, както разпореди Софийският градски съд.Първев и Донов бяха признати за виновни по обвинението за нанасяне на тежка телесна повреда. Софийският градски съд ги оправда по обвинението за опит за умишлено убийство на малкия Христо Велински.Двамата трябвало да гледат детето, докато майка му е в чужбина. Експертизите показаха, че многократно са упражнявали насилие спрямо него. Именно след един от тези случаи Христо се оказа в болница, където лекарите спасиха живота му.Първоначално подсъдимите обясняваха синините по тялото на детето с падане от леглото.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ  ", "date": "2017.06.08", "title": " Апелативният съд облекчи присъдите на биячите на 3-годишния Христо\t\t\t"}
{"url": "https://trud.bg/%d0%bd%d0%b0%d0%b4-400-%d1%81%d0%b2%d0%be%d0%b1%d0%be%d0%b4%d0%bd%d0%b8-%d0%bc%d0%b5%d1%81%d1%82%d0%b0-%d0%b2-%d0%b7%d0%b0%d0%b1%d0%b0%d0%b2%d0%b0%d1%87%d0%ba%d0%b8%d1%82%d0%b5-%d0%b2%d1%8a%d0%b2/", "text": "Повече от 400 свободни места останаха в детските градини във Варна след първото класиране чрез електронен прием, съобщиха от общинската дирекция „Образование и младежки дейности“.81,2% от приетите 1802 деца са получили място в записаната като първо желание от родителите им  забавачка. Записването тече до 15 юни. От общината уточниха, че се очаква за второ класиране свободни места да останат в 9 градини в града и в тези в селата Звездица, Константиново и Тополи.Точният списък ще бъде обявен в електронния регистър в края на юни, а за местата заявления ще могат да подават и родители, които  не са имали някои от задължителните за първия тур  документи, като удостоверение за постоянен адрес.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Над 400 свободни места в забавачките във Варна"}
{"url": "https://trud.bg/%d0%b0%d0%bf%d0%b5%d0%bb%d0%b0%d1%82%d0%b8%d0%b2%d0%bd%d0%b8%d1%8f%d1%82-%d1%81%d1%8a%d0%b4-%d0%bf%d1%83%d1%81%d0%bd%d0%b0-%d0%bf%d0%be%d0%b4-%d0%b3%d0%b0%d1%80%d0%b0%d0%bd%d1%86%d0%b8%d1%8f-%d1%81/", "text": "Софийският апелативен съд потвърди да освободи съдията по вписванията Йордан Раденков по парична гаранция.Обвинението оспорва това решение с мотива, че има опасност Раденков да се укрие, информира . Според защитата на адвоката специалните разузнавателни средства, с които са събирани доказателства срещу него, са използвани незаконно.Йордан Раденков беше задържан на 29 май след акция в Агенцията по вписванията. Той беше обвинен за взимане на подкупи и пране на пари. Стана ясно, че е бил следен близо 4 месеца. Според разследващите Раденков си е имал дори ценоразпис, като най-ниската сума е 50 лв. – за по-бързо вписване на сделка. Досега е установено, че 4 кантори са си плащали, но те няма да бъдат разследвани, а се оказват жертви.При задържането му са намерени два еднотипни плика с общо 1000 лв.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Апелативният съд пусна под гаранция съдията по вписванията Йордан Раденков"}
{"url": "https://trud.bg/%d0%bf%d0%be%d0%b4%d0%b3%d0%be%d1%82%d0%b2%d1%8f%d1%82-14-%d1%82%d0%be%d1%82%d0%be-%d0%b8%d0%b7%d0%b4%d0%b0%d0%bd%d0%b8%d0%b5-%d0%bd%d0%b0-%d0%bf%d0%b5%d1%82%d1%80%d0%be%d0%bf%d0%b0%d0%b2%d0%bb%d0%be/", "text": "Предстои да се проведе Четиринадесетото издание на Петропавловския събор на народното творчество „Хоро се вие край манастира”. Традиционното фолклорно събитие ще протече в околностите на лясковския манастир „Св. Св. Петър и Павел”.Организатори са общините Лясковец, Велико Търново и Горна Оряховица.Тази година надпяванията са на 24 и 25 юни. Специален гост на откриването в съботния ден от 11,30 часа ще е Виевската фолк група, а участие ще вземат фолклорни състави от Сърбия, Молдова, Испания, Грузия и България.Официалното откриване на празника на народното творчество е с начален час 11,30 часа на 24 юни, а изпълненията и в двата дни ще започват в 8,30 часа и ще протичат на две сцени.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Подготвят 14-тото издание на Петропавловския събор край Лясковец"}
{"url": "https://trud.bg/%d0%bd%d0%b0%d0%b4-9-%d0%bc%d0%bb%d0%bd-%d0%bb%d0%b2-%d0%bf%d0%be-%d0%be%d0%bf-%d0%bd%d0%b0%d1%83%d0%ba%d0%b0-%d0%b8-%d0%be%d0%b1%d1%80%d0%b0%d0%b7%d0%be%d0%b2%d0%b0%d0%bd%d0%b8%d0%b5/", "text": "Младите учени, докторантите, постдокторантите и специализанците в България ще бъдат подкрепени с над 9 милиона лева по Оперативна програма „Наука и образование за интелигентен растеж”. Целта е да се стимулира интересът на младите хора към научните изследвания, както и да се повиши квалификацията на преподавателите във висшите училища, съобщават от МОН.Нови 7 договора на обща стойност 4 110 265,10 лв. са сключени по процедура „Подкрепа за развитието на докторанти, постдокторанти, специализанти и млади учени – фаза 1“, финансирана от Оперативната програма.Европейско финансиране получават шест висши училища и един институт. Това са  СУ „Св. Климент Охридски“ – Факултет по химия и фармация, Икономически университет – Варна, Медицински университет – Пловдив, СУ „Св. Климент Охридски“ – Факултет по славянски филологии, Русенски университет „Ангел Кънчев“ и Лесотехнически университет и Институт по експериментална морфология, патология и антропология с музей към БАН.През април тази година стартира изпълнението на други 10 проекта по процедурата, които са на обща стойност 5 024 842, 44 лв. Бенефициенти са Химико-технологичен и металургичен университет,  Висше военноморско училище „Никола Йонков Вапцаров“, УНСС, Национален военен университет „Васил Левски“, Международно висше бизнес училище, Стопанска академия „Димитър Апостолов Ценов“, Технически университет – София, СУ „Св. Климент Охридски“, Факултет „Медицина“ към Медицински университет – Плевен  и Институт по физикохимия към БАН.Общото финансиране от ОП НОИР за 17-те договора е над 9 милиона лева. Чрез проектите се предоставя възможност за привличане към науката на водещи изследователи и изобретатели, млади учени, докторанти, постдокторанти и специализанти, като им се осигуряват конкурентно възнаграждение, възможности за професионално развитие, мобилност и подходяща работна среда, както и по-добри условия за заетост в сферата на научноизследователската и развойна дейност. Средствата ще бъдат инвестирани и за участие в национални и международни научни форуми и обучения, в образователни програми, ориентирани към научните изследвания и укрепване на потенциала на младите хора да извършват изследователски дейности.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Над 9 млн. лв. по ОП „Наука и образование за интелигентен растеж” в подкрепа на млади учени"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%ba%d0%be%d0%bb%d0%b5%d0%ba%d1%86%d0%b8%d1%8f-%d0%b0%d0%bd%d1%82%d0%b8%d0%ba%d0%b8-%d0%b2-%d0%b4%d0%be%d0%bc%d0%b0-%d0%bd%d0%b0-%d1%83%d1%87%d0%b8%d1%82/", "text": "Колекция от антични предмети са открити в дома на мъж от Берковица, който работи като учител, съобщиха от полицията в Монтана.В сряда в сектор „Противодействие на криминалната престъпност“ в Областната дирекция на МВР пристигнал сигнал за незаконно съхранение на културно-исторически ценности от жител на предбалканския град. Спецполицаи от сектор „Престъпления, свързани с културно-исторически ценности“ при Главната дирекция на полицията и пазители на реда от Монтана и Берковица извършили личен обиск на 50 годишния Валентин В. и намерили 5 старинни овални предмета, наподобяващи монети, както и метална част от пръстен.Криминалистите претърсили и имот, обитаван от Валентин В., където открили и иззели още 15 предмета, наподобяващи културно-исторически ценности. За установяване стойността на находките ще бъде назначена експертиза. По случая е образувано е досъдебно производство.Валентин В. работи като учител по изобразително изкуство в Берковица и е известен с изложбите си на каменни пластики и интереса си към старините.", "date": "2017.06.08", "title": " Откриха колекция антики в дома на учител в Берковица"}
{"url": "https://trud.bg/%d0%b8%d0%b7%d1%8f%d1%81%d0%bd%d1%8f%d0%b2%d0%b0%d1%82-%d0%ba%d0%b0%d0%ba-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb-%d0%bd%d0%b0-%d0%b3%d1%83%d1%80%d0%b1%d0%b5%d1%82%d1%87%d0%b8%d1%8f/", "text": "Автомобил, паднал в язовир, вдигна на крак пожарната в община Самуил, Разградско. Сигналът за колата „Опел Зафира” бил подаден към 7,20 часа в четвъртък от преминаващи по пътя. Те казали, че част от автомобила е във водата в язовира край село Ножарово. Хора не се виждали.Веднага били организирани спасително-издирвателни работи, за да се установи дали има пострадали хора. След претърсване не били намерени такива.Колата била собственост на мъж, който бил в чужбина, вероятно във Франция. Продължава изясняването кой я е ползвал в негово отсъствие и защо е попаднала във водата.Към момента нямало данни автомобилът да бил откраднат, но работата продължава. Не било изключени пияни младежи да са я бутнали без да искат в язовира.", "date": "2017.06.08", "title": " Изясняват как автомобил на гурбетчия е паднал язовир"}
{"url": "https://trud.bg/%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b0%d1%82%d0%b0-%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0-%d0%b2-%d1%81%d0%bb%d0%b8%d0%b2%d0%b5%d0%bd-%d0%b2-%d1%81%d1%82/", "text": "а, е транспортирана за лечение в голяма столична болница – съобщиха от областната болница в Сливен. Жената получи фрактура на гръбначния стълб, след като падна от високо, докато чистела прозорци. Инцидентът стана на 7 юни по обяд в хотел в Града под Сините камъни.От полицията съобщиха, че е образувано досъдебно производство по случая. Проверка ще извърши и Инспекцията по труда.", "date": "2017.06.08", "title": " Пострадалата камериерка в Сливен – в столична болница по желание на работодателя"}
{"url": "https://trud.bg/%d0%b3%d0%b5%d0%bd%d0%b5%d1%80%d0%b0%d0%bb%d0%bd%d0%b8%d1%8f%d1%82-%d0%ba%d0%be%d0%bd%d1%81%d1%83%d0%bb-%d0%bd%d0%b0-%d1%82%d1%83%d1%80%d1%86%d0%b8%d1%8f-%d1%81%d0%b5-%d0%b2%d0%bf%d0%b5%d1%87%d0%b0/", "text": "Областният управител на Велико Търново проф. д-р Любомира Попова проведе среща с Генералния консул на Република Турция в Пловдив Хюсеин Ергани. Tя бeшe иницииpaнa oт Ергани, зa дa ce зaпoзнae c пpoфила нa peгиoнa.Губернаторът пpeдcтaви ocoбeнocтитe и пpeдимcтвaтa нa Облacт Вeликo Tъpнoвo. Проф. д-р Любомира Попова разясни пред госта и възможностите на региона за развитието на туризма, икономиката и културния обмен. По време на разговора бяха обсъдени и теми свързани с доизграждането на автомагистрала „Хемус“, както и магистралата Русе – Велико Търново.„От доста време имах желание да посетя Велико Търново. Това е един прекрасен град, много ми напомня за Швейцария. С България сме не само съседни, но и приятелски държави. Вярвам в доброто сътрудничество и на местно ниво и във възможностите за реализиране на общи проекти“, каза Хюсейин Ергани.Срещата завърши с размяна на протоколни подаръци в знак на доброто сътрудничество между двете страни. Гостът остана очарован от старинно блюдо, предоставено от Регионален исторически музей Велико Търново и изложено в кабинета на областния управител. Глиненият съд изработен по древната технология „сграфито“ с изображения на танцуващи хора е открито при проучванията на хълм Трапезица и датира от  80-те години на XIII в.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Генералният консул на Турция се впечатли от древен глинен съд в кабинета на губернатора в Търново"}
{"url": "https://trud.bg/%d0%bc%d0%be%d1%80%d0%b5%d1%82%d0%be-%d0%b8%d0%b7%d1%85%d0%b2%d1%8a%d1%80%d0%bb%d0%b8-%d0%be%d1%89%d0%b5-%d0%be%d0%b2%d1%87%d0%b8-%d1%82%d1%80%d1%83%d0%bf%d0%be%d0%b2%d0%b5-%d0%bd%d0%b0-%d0%b2%d0%b0/", "text": "Морето продължава да изхвърля овчи трупове на варненския плаж. , през последното денонощие на брега пред Централния и Южния плаж изплуваха още три. Всички имат ушни марки с идентификационен код от Румъния, каза д-р Златина Димова, шеф на Областната дирекция по безопасност на храните /ОДБХ/.Все още няма яснота при какви обстоятелства са загинали добичетата. Със случая са се заели от БАБХ, откъдето са изискали от Румънската система за контрол на животните информация за произхода на овцете. Труповете им бързо бяха изнесени от пясъка от служители на общината и транспортирани в екарисаж. Риск за здравето на първите плажуващи няма, категорични са от ОДБХ. Оттам призоваха гражданите, ако видят тела на домашни животни край брега, да подадат сигнал в дирекцията, РИОСВ или на дежурния в община Варна.", "date": "2017.06.08", "title": " Морето изхвърли още овчи трупове на варненския плаж"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d0%bd%d0%b0%d1%80%d0%b5%d1%87%d0%b5-%d0%be%d0%b3%d1%80%d0%b0%d0%b4%d0%b0%d1%82%d0%b0-%d0%bf%d0%be-%d0%b3%d1%80/", "text": "Няма такова нещо, заявявам го категорично. Аз даже не зная имената на фирмите, които работят и не е редно да ги зная. Това заяви пред медии в Министерски съвет вицепремиерът по икономическата и демографската политика Валери Симеонов във връзка със . Тя е по сигнал на Велизар Енчев, в който се твърди, че изграждането на оградата се осъществява от фирми на Патриотичния фронт на многократно завишени цени.Симеонов каза, че е готов да съди Енчев за клевета. В личен план, 62 години, това, с което се гордея, че съм изградил, е моето чисто и неопетнено име. Всеки, който се опитва да хвърли петно върху него, ще получи съответното съдебно наказание, предупреди вицепремиерът и призова Велизар Енчев да каже, кои са фирмите.„Мога да ви кажа за какво става въпрос – изключително тежко, сериозно инженерно съоръжение, с което България трябва да се гордее, така, както Китай се гордее с Великата китайска стена. България трябва да се гордее с най-стабилната ограда в целия ЕС, която спокойно може да бъде наречена Великата българска стена. Нелепо е да се правят словесни нападки, квалификации от хора, които не са виждали за какво става въпрос“, заяви Валери Симеонов.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Валери Симеонов нарече оградата по границата „Великата българска стена“"}
{"url": "https://trud.bg/%d0%b5%d0%ba-%d0%be%d1%82%d0%bf%d1%83%d1%81%d0%bd%d0%b0-%d0%be%d1%89%d0%b5-866-%d0%bc%d0%bb%d0%bd-%d0%b5%d0%b2%d1%80%d0%be-%d0%b7%d0%b0-%d1%81%d0%be%d1%84%d0%b8%d0%b9%d1%81%d0%ba%d0%be%d1%82%d0%be/", "text": "Европейската комисия отпусна 86,6 млн. евро от Европейския фонд за регионално развитие (ЕФРР) за финансиране на по-нататъшните работи по изграждането на третия лъч на софийското метро.Средствата ще бъдат използвани за изграждане на четири нови станции по отсечката от центъра на града (ул. „Житница“) до околовръстното шосе през квартал „Овча купел“ в югозападната част на София.„Половин милион души дневно използват софийското метро; то се е превърнало в част от ежедневието на града, а жителите му сега се радват на съвременна, достъпна и удобна система за обществен транспорт в допълнение към намаляването на времето за пътуване, замърсяването на въздуха и задръстванията в целия град. Всичко това стана възможно благодарение на значителната финансова помощ от ЕС“, коментира комисарят по въпросите на регионалната политика Корина Крецу, съобщиха от ЕК.Миналата година Комисията прие първия пакет от инвестиции на стойност над 368 млн. евро от ЕФРР в подкрепа на изграждането на новата линия 3 на софийското метро, свързваща жилищните комплекси „Сухата река“, „Хаджи Димитър“, „Красно село“, „Славия“, „Белите брези“, „Лагера“ и „Хиподрума“ с центъра на столицата. Очаква се в завършен вид линия 3 да има 19 станции и да бъде с обща дължина 16 km, с което до 2020 г. дължината на линиите от мрежата ще стане 56 km, а броят на станциите — 53. Почти 500 млн. евро средства на ЕС бяха инвестирани в разширението на линии 1 и 2 през периода на финансиране 2007 — 2013 г., по-специално за да се осигури удобна връзка с летището и Бизнес Парк София.", "date": "2017.06.08", "title": " ЕК отпусна още 86,6 млн. евро за софийското метро\t\t\t"}
{"url": "https://trud.bg/%d0%bf%d1%80%d0%be%d1%84-%d0%bf%d0%bb%d0%b0%d0%bc%d0%b5%d0%bd-%d0%ba%d0%b8%d1%80%d0%be%d0%b2-%d0%b8%d1%81%d0%ba%d0%b0%d0%bd%d0%b5%d1%82%d0%be-%d0%bd%d0%b0-%d0%bb%d0%be%d0%b7%d0%b0%d0%bd-%d0%bf%d0%b0/", "text": "Съдът е този, който постановява крайния акт – било в наказателното, било в гражданското съдопроизводство, а пък в административното е ВАС. Нека ясно да се каже – прокуратурата не е господар на процеса, такъв е съдът. Това заяви в интервю за  проф. Пламен Киров, ръководител на катедрата по конституционно-правни науки към Юридическия факултет на СУ ”Св. Климент Охридски”, бивш конституционен съдия.БГНЕС: Проф. Киров, как гледате на искането на председателя на ВКС Лозан Панов президентът да стартира консултации и да призове за свикването на Велико народно събрание, което да промени изцяло съдебната власт у нас?П.К.: Как да го определя? Краткият отговор е – проява на нездрав хумор. Защото г-н Панов е висш магистрат, който би трябвало да е прочел глава 9-та на Конституцията, където са уредени процедурата за нейната промяна чрез Велико народно събрание и правомощията на самото ВНС. За да се свика, обаче, трябва да има законопроект за изменение на Конституцията и то да засяга правомощията, т.е. онази запазена сфера, където ВНС е компетентно. Не може да се свикват консултации. И тук въпросът е: а кой да разработи законопроекта – президентът, парламентарните групи? Кой? Щом инициативата изхожда от председателя на ВКС – нека той да си направи труда, да седне и да напише един законопроект за изменение и допълнение на Конституцията. Очевидно Панов се стреми към политическа кариера. Ангажира се с политически каузи – заема политически позиции и отстоява политически тези, което е в противоречие с неговото място в момента – та той е един от тримата висши магистрати. А по закон е деполитизиран и би трябвало да е политически дистанциран.БГНЕС: Колко общо са промените на Конституцията в частта й за съдебната власт, какво се постигна с тях и защо винаги фокусирането на вниманието е върху прокуратурата и ВСС, а не толкова върху съдийското съсловие?П.К.: Подозирам, че мотивът тук е да бъде прехвърлена отговорността за неблагополучията в дейността на съдебната власт единствено по отношение на кадровия орган, или по-точно – на административния орган, какъвто се явява ВСС. Той нито правораздава, нито обвинява, а извършва онази дейност, която по принцип е присъща на Министерски съвет, но тъй като съдебната власт е самостоятелна, а не политическа, затова е и създаден Висшият съдебен съвет. И той да осъществява бюджетната, кадровата, дисциплинарната функции, така че самата съдебна власт да се самоуправлява и да няма намеса на законодателната и на изпълнителната власт. Точно това гарантира нейната независимост и в това е смисълът. Докато прокуратурата се занимава само с обвинителната функция. Всъщност, съдът е този, който постановява крайния акт – било в наказателното, било в гражданското съдопроизводство, а пък в административното е ВАС. Нека ясно да се каже – прокуратурата не е господар на процеса, такъв е съдът. Практически само едно изменение досега и това, което пряко засягаше членството на България в ЕС, не беше посветено на Конституцията. Всички останали промени на Конституцията, които са общо 6, са посветени на съдебната власт. С тях практически нищо не се е постигнало. Така излиза от твърденията на самите магистрати…БГНЕС: Трябва ли прокуратурата да бъде изведена от съдебната власт и как ще се гарантира нейната независимост? Няма ли по този начин държавното обвинение да стане лесна плячка за лобистки кръгове?П.К.: Когато искаш да изведеш прокуратурата от съдебната власт, кажи дали желаеш тя да попадне в изпълнителната власт. Защото в много страни, където прокуратурата изпълнява функциите на държавно обвинение, тя е в изпълнителната власт. Това ли искаме да се реализира като модел в България?БГНЕС: Прокуратурата – извън съдебната власт, ако това се случи, не крие ли рискове обвинението да се превърне в машина за репресии?П.К.: Естествено, че има такъв риск. Именно това е причината, поради която през 1991 г. се възприе този модел, с новата Конституция, прокуратурата да бъде заедно със съда, отделена в самостоятелна власт, за да не може да се влияе. Защото цялата ни предходна история – от създаването на Третата българска държава, беше съпътствана от това, че съдебната власт бе използвана за политически репресии към неудобните политически противници. И за да се затвори тази страница беше формирана такава съдебна власт, която да включва едновременно независимия съд и независимата прокуратура. За да не може да се влияе политически нито на обвинението, нито на съда. По тази причина и следствието попадна там, макар че след това позицията еволюира и фактически предварителното разследване в момента се осъществява от органите на МВР, включително от митниците и т.н.", "date": "2017.06.08", "title": " Проф. Пламен Киров: Искането на Лозан Панов за свикване на ВНС е проява на нездрав хумор"}
{"url": "https://trud.bg/%d0%b7%d0%b5%d0%bb%d0%b5%d0%bd%d0%b0-%d1%81%d0%b2%d0%b5%d1%82%d0%bb%d0%b8%d0%bd%d0%b0-%d0%b7%d0%b0-%d0%bd%d0%be%d0%b2%d0%b0%d1%82%d0%b0-%d0%b5%d0%b2%d1%80%d0%be%d0%bf%d0%b5%d0%b9%d1%81%d0%ba%d0%b0/", "text": "20 държави членки, сред които и България, постигнаха политическо съгласие за създаването на новата Европейска прокуратура. Това стана на днешното заседание на Съвета по правосъдие, съобщиха от Европейската комисия.Необходимо е Европейският парламент да даде своето съгласие. След като новият орган бъде въведен, независимите европейски прокурори ще разполагат с правомощия да провеждат разследвания и да повдигат и поддържат обвинения за престъпления, засягащи бюджета на Съюза, като корупция или измами със средства на ЕС или трансгранични измами с ДДС. Европейската прокуратура ще бъде солиден, независим и ефикасен орган, специализиран в борбата с финансовите престъпления в целия ЕС.„Измамите, засягащи бюджета на ЕС, не се толерират. Всеки цент от този бюджет трябва да бъде похарчен в полза на европейските граждани. Създавайки една солидна, независима и ефикасна Европейска прокуратура, ние засилваме усилията си да защитим парите на данъкоплатците, като осигуряваме европейски подход спрямо разследването и наказателното преследване на престъпленията, засягащи бюджета на Съюза. Това ще бъде сериозно допълнение към вече съществуващите средства на равнището на Съюза, а именно Европейската служба за борба с измамите, която работи в областта на административните разследвания“, коментира Гюнтер Йотингер, комисар по въпросите на бюджета и човешките ресурси.„Работихме усилено, за да убедим колкото се може повече държави членки да подкрепят проекта и съм много доволна, че в създаването на Европейската прокуратура ще участват 20 от тях. Това е голямо постижение, което гарантира, че Европейската прокуратура ще бъде ефикасна още от първия ден, в който започне да функционира. Днес е добър ден за европейския данъкоплатец. Европейската прокуратура ще допълва важната работа, извършвана от Евроюст — агенцията на ЕС, работеща в областта на наказателното правосъдие — и ще даде възможност агенцията да посвети повече ресурси на борбата с тероризма, трафика на хора или други престъпления“, каза Вера Йоурова, комисар на ЕС по въпросите на правосъдието, потребителите и равнопоставеността между половете.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Зелена светлина за новата Европейска прокуратура"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d0%b5%d1%86%d1%8a%d1%82-%d1%84%d1%80%d0%b5%d0%b9%d0%b7%d1%8a%d1%80-%d0%ba%d0%be%d1%80%d1%81%d1%8a%d0%bd-%d0%bf%d0%be%d1%81%d1%82%d0%b0%d0%b2%d0%b8-%d0%bd%d0%be/", "text": "Британецът Фрейзър Корсън постави нов световен рекорд за най-висока достигната скорост при скок с крилат костюм, предаде Би Би Си.Корсън осъществи скока си от близо 11 километра височина, като успя да достигне скоростта от 400км/ч в полет, продължил малко под 9 минути.Преди да се опита да постави нов световен рекорд, той прави десетки пробни скокове и тества специално пригодена екипировка.Рекордът подлежи на ратифициране от Гинес.", "date": "2017.06.08", "title": " Британецът Фрейзър Корсън постави нов световен рекорд за най-висока достигната скорост при скок с крилат костюм (ВИДЕО)"}
{"url": "https://trud.bg/%d0%b7%d0%b0-%d0%be%d0%bf%d0%b0%d1%81%d0%bd%d0%b0-%d0%b4%d1%8a%d1%80%d0%b6%d0%b0%d0%b2%d0%bd%d0%b0-%d1%81%d0%b3%d1%80%d0%b0%d0%b4%d0%b0-%d0%b0%d0%bb%d0%b0%d1%80%d0%bc%d0%b8%d1%80%d0%b0-%d0%be%d0%b1/", "text": "Сграда в Разград, собственост на Министерството на отбраната, е в тежко аварийно състояние и създава опасност за преминаващите граждани. За това предупредиха от областната управа, откъдето търсят съдействие от собственика за обезопасяването й. Областният управител Гюнай Хюсмен е изпратил писмо до министерството и е провел разговори за нуждата от авариен ремонт.От администрацията на областта уточняват, че т.нар. гарнизонен военен клуб, който е в центъра на Разград, се руши, падат мазилки и всеки момент може да се откъртят по-големи елементи, които да застрашат преминаващите.В писмото се посочва, че теренът, на който е сграда е от 710 кв., а самото здание е от 338 кв.Към писмото от областната управа са приложили и акта за публична държавна собственост на недвижимия имот, с предоставени права на управление на Министерството на отбраната.Практически сградата била неизползваема от години. Преди доста време там последно имало ресторант, магазин и други.„Трябва да сме добри стопани на наследеното от предшествениците ни, а не да оставяме подобни красиви сгради, с потенциал отново да възвърнат блясъка си, да се рушат при това в центъра на областния град”, пише в писмото на Хюсмен до министерството.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " За опасна държавна сграда алармира областният управител на Разград"}
{"url": "https://trud.bg/%d1%80%d1%83%d1%81%d0%bd%d0%b0%d1%86%d0%b8-%d0%b6%d0%b8%d0%b2%d0%b5%d0%b5%d1%89%d0%b8-%d1%82%d1%80%d0%b0%d0%b9%d0%bd%d0%be-%d1%83-%d0%bd%d0%b0%d1%81-%d1%81%d0%b5-%d1%81%d1%8a%d0%b1%d0%b8%d1%80%d0%b0/", "text": "Около 500 руски граждани, които от години живеят у нас, ще се съберат в събота във Велико Търново на национална среща на съотечествениците. Специално за събитието в старата столица ще пристигнат рускоговорящи от 40 града в България.В рамките на събора за поредна година ще се проведе и церемонията по награждаването на новите носители на приза „Съотечественик на годината 2017”. Официални гости на срещата ще бъдат руският посланик у нас Анатолий Макаров и представители на руското правителство.Тържеството на руската общност у нас ще е на 10 юни от 12 часа в Музикално-драматичен театър „Константин Кисимов“ в болярския град. Събитието се организира от Руския клуб „Заедно“ във Велико Търново, Федерацията „Съюз на съотечествениците” с подкрепата на руското посолство у нас, както и фондация „Русский мир“.Община Велико Търново ще подари на многобройните гости уадио-визуалния спектакъл „Царевград Търнов – звук и светлина“ и безплатен вход за крепостта „Царевец“ в неделя.", "date": "2017.06.08", "title": " Руснаци, живеещи трайно у нас, се събират на среща в Търново"}
{"url": "https://trud.bg/%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%ba%d0%b0-%d0%b4%d0%b0%d0%b4%d0%b5-13-%d0%b1%d0%be%d0%bd%d0%b0-%d0%b8-%d0%b1%d0%b0%d0%bd%d0%ba%d0%be%d0%b2%d0%b8%d1%82%d0%b5-%d1%81%d0%b8/", "text": "62-годишна жена хвърли 13000 лева и банковите си карти под контейнер за боклук, убедена, че плаща за лечение на дъщеря си. Парите обаче прибрали банда телефонни апаши, съобщиха от Областната дирекция на МВР в Монтана.Измамата е извършена в сряда сутринта в квартал „Младост” в областния град. Неизвестен мъж се обадил на Анита Т. от село Превала и съобщил, че дъщеря й е тежко болна и трябва да плати 30 000 лева за операция. Жената извадила спестените си 13 000 лева, добавила към тях и двете си банкови карти заедно с ПИН кодовете и, както била уговорката, ги оставила под контейнер за смет в града.След като апашите прибрали парите, жената потърсила информация за състоянието на дъщеря си и разбрала, че е излъгана и ограбена.Засега няма данни какви средства е имало в банковите карти и дали престъпниците са успели да ги източат. По случая е образувано досъдебно производство.", "date": "2017.06.08", "title": " Пенсионерка даде 13 бона и банковите си карти на апаши"}
{"url": "https://trud.bg/9-%d0%bc%d0%b5%d1%81%d0%b5%d1%86%d0%b0-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d0%ba%d1%80%d0%b0%d0%b4%d0%b5%d1%86-%d0%bd%d0%b0-%d0%b1%d0%b8%d0%b6%d1%83%d1%82%d0%b0-%d0%b8-%d0%b0%d0%bd/", "text": "Районният съд в Горна Оряховица постанови десет месеца лишаване от свобода при строг режим за 26-годишен рецидивист, който извършил кражба на бижута и стари монети. Наказанието е наложено след споразумение постигнато с  Районната прокуратура в железничарския град.Деньо Г. се призна за виновен в това, че на 17 октомври миналата година в Лясковец, на ул. “В. Левски”, чрез използване на щанга и взломяване на входна врата на апартамент, откраднал 660 лева, златни и други бижута  и стари български монети емисии от 1930г., 1934г., 1937г., 1894г., 1925г., 1913г., 1910г, 1912г., монета от Кралство на сърби, хървати и словенци емисия 1925г., румънска монета емисия 1942 г. и монета от Полско-литовска държава емисия 1597г. Всички откраднати вещи са на обща стойност 2495,12 лева, като кражбата представлява опасен рецидив. Споразумението има последици на влязла в сила присъда.", "date": "2017.06.08", "title": " 9 месеца затвор за крадец на бижута и антики"}
{"url": "https://trud.bg/%d0%bd%d1%8f%d0%bc%d0%b0-%d0%b4%d0%b0-%d1%81%d0%b5-%d0%bf%d1%80%d0%b5%d0%bc%d0%b0%d1%85%d0%b2%d0%b0%d1%82-%d0%bf%d0%be%d0%b2%d0%b5%d1%87%d0%b5-%d0%b1%d1%80%d0%b5%d0%b7%d0%b8-%d0%b2-%d0%b3%d0%be%d1%80/", "text": "Няма да се премахват повече брези от зелената площ по ул. „Вичо Грънчаров”. Ландшафтият проект, който предвиждаше цялостно обновяване на зеления остров, ще се реализа само в участъка, почистен от дърветата. Това заяви кметът на железничарския град инж. Добромир Добрев на среща с граждани и експерти, имащи отношение към проекта.На тази среща инж. Добрев още веднъж изтъкна причините поради които е предприето отстраняването на тези дървета. Брезите са засадени много близо до пътното платно, неравномерно и на сравнително близко разстояние една от друга – 0.50-0.80 м., като част от клоните са надвиснали над него. В годините е извършвано окастряне на сухи и начупени клони, както и премахване на част от дърветата. При обилен снеговалеж и натежаване на клоните от падналия сняг, те надвисват над пътното платно. Така се нарушава безопасността на движение на автомобилите, както и сигурността на преминаващите граждани. Друга основна причина е, че кореновата система на брезите се е вплела във водопровода, преминаващ под тях, авариите са много чести и тованалага постоянно разкопаване на зелената площ. Затова и от ВиК не могат да дадат положително становище за асфалтиране на улицата, докато не се вземе решение за изграждане на водопровода.След консултации с експерти и среща с ръководството на ВиК „Йорковци” бе взето решение, новата тръба на водопровода да мине през средата на зелената площ и да се направят нови водопроводни отклонения. След това ще се направи цялостно асфаллтиране на участъка от ул. „Вичо Грънчаров” между улиците „Васил Априлов” и „Хан Крум”. На този етап, това е единственият начин да се измести водопровода, коментират експертите.", "date": "2017.06.08", "title": " Няма да се премахват повече брези в Горна Оряховица"}
{"url": "https://trud.bg/%d1%82%d0%b0%d0%bc%d0%b8%d0%bc-%d0%b1%d0%b8%d0%bd-%d1%85%d0%b0%d0%bc%d0%b0%d0%b4-%d0%b0%d0%bb-%d1%82%d0%b0%d0%bd%d0%b8-%d0%b4%d1%80%d1%8a%d0%b7%d0%ba%d0%b8%d1%8f%d1%82-%d0%b5%d0%bc%d0%b8%d1%80/", "text": "Управникът на страната с третите най-големи залежи на природен газ в света е роден на 3 юни 1980 г. в град Доха, в дома на шейх Хамад бин Халифа ал-Тани, по това време принц-консорт на емирството. Четвърто дете от втората съпруга на баща си, Тамим ал-Тани, се ползва с всички привилегии, които му осигурява произхода.Подобно на мнозинството от благородниците от страните в Персийския залив, през 1990-те е изпратен да учи във Великобритания. За времето, което му отнема да завърши най-елитната британска военна академия „Сендхърст“ през 1998 г., татко му, Хамад ал-Тани е извършил ловък и безкръвен дворцов преврат, с който миролюбиво изпратил в изгнание дядо му, шейх Халифа бин Хамад ал-Тани.Новият емир се превръща в прогресивния двигател, който в следващите две десетилетия ще издигне Катар като икономическа сила и фактор в региона. Прозорливо, бащата на Тамим ал-Тани хвърля огромни инвестиции в разработването на инсталации за втечняване на природен газ (богатството на Катар) и с бума на търсенето на „синьо гориво“ в началото века, страната му скоро достига годишен Брутен вътрешен продукт (БВП) в размер на стотици милиарди долара (353,1 млрд. за 2016 г.). Едновременно с това катарския кралски двор решава да вземе инициативата в облика, който получава арабския свят пред света през западните медии.С кралски указ за безвъзмездно дарение за над 120 млн. долара, през 2001 г. се създава телевизия „Ал Джазира“, която в следващите 15 години, на фона на всички противоречия, които ще предизвика, ще се утвърди на нивото на информационните канали в Западна Европа и САЩ. Нито един от изброените дотук факти, не е повод за радост сред съседите на Катар и в частност Саудитска Арабия – единствената страна, с която полуострова дели сухопътна граница и чиято управляваща фамилия има вековни претенции към земите на катарците. Първият опит за контрапреврат срещу управлението на Хамад ал-Тани е само година след като прокужда баща си, през 1996 г., за подготовката на който в Доха обвиняват Рияд. Вторият, все така неуспешен и уж отново инсцениран с помощта на саудитците, е през 2005 г.Регионалното съперничество между арабските благороднически династии и целите поставил си Хамад ал-Тани за Катар, изискват сигурна приемственост в името на успеха. И когато през 2003 г. по-големият му брат, престолонаследникът, шейх Джасим ал-Тани се оттегля от званието, Тамим се озовава в позицията да е бъдещият управник на полуострова. В следващите няколко години бъдещият емир, който до този момент е офицер от военновъздушните сили на Катар, ще бъде обучаван във всички възможни сфери на държавното управление – от армията, през специалните служби до най-същественото – управлението на финансовата мощ на деспотството. Благодарение на създадените и ръководени от него през годините Катарска инвестиционна агенция и Фондът за спортни инвестиции финансите на полуострова ще бъдат умело вложени в закупуването на френския футболен клуб „Пари Сен Жермен“, съществени дялове от британският банков конгломерат „Барклис“ и влагането на средства в други световни търговски марки.С идването на 2013 г., емирът на Катар, шейх Хамад ал-Тани преценява, че му е дошло времето за дворцов преврат и изпреварва събитията в полза на сина си Тамим, който оттогава поема управлението на страната. Следващите четири години са точно толкова нестабилни за Катар, колкото и за региона. Тамим ал-Тани симпатизира на организацията „Мюсюлманско братство“ и открито финансира опита им за овладяване на Египет преди четири години. Свързани с негови сънародници фондации изпращат средства на различни групировки в сирийската гражданска война, открито в полза на Иран и в ущърб на интересите, както на Саудитска Арабия, така и на Израел. Все проблеми за дръзкия емир в близкия му ареал. Тези крепки българо-катарски отношения!Не се заблуждавайте, уважаеми, така наречените „отношения“ в заглавието са сериозно спънати от самоналоженото последните години бъззъбие на родната външна политика спрямо държавите от Близкия изток – отвъд сенчестия бизнес с въоръжение и наркотици (простете, лекарства), разбира се! Но иначе е хубаво да знаете, че български управник последните две десетилетия не е пропускал да посети емирство Катар – президенти, премиери, ум да ти зайде! А и техния деспот е посещавал републиката – не сегашния, а баща му, но то си е същото. Носи орден „Стара планина“.", "date": "2017.06.08", "title": " Тамим бин Хамад ал-Тани: Дръзкият емир"}
{"url": "https://trud.bg/%d1%83%d1%87%d0%b5%d0%bd%d0%b8%d0%ba-%d0%bf%d0%be%d0%b4%d0%b0%d0%bb-58-%d1%84%d0%b0%d0%bb%d1%88%d0%b8%d0%b2%d0%b8-%d1%81%d0%b8%d0%b3%d0%bd%d0%b0%d0%bb%d0%b0-%d0%bd%d0%b0-%d1%82%d0%b5%d0%bb-112/", "text": "16-годишен младеж от стражишкото село Виноград, който влудил полицията и пожарната с 58 фалшиви сигнала за пътни инциденти, отива за две години във възпитателно училище интернат. Данаил С. бе подавал тревожната информация на тел.112 един месец през пролетта на миналата година.Той се обаждал на спешния телефон от 1 март до 30 април 2016 г. за различни произшествия в района на Стражица и по селата. Полиция и пожарна всеки път реагирали светкавично, но на посоченото място никога нямало каквото и да е произшествие. Лицето се представяло на операторите като Дянко Стоянов, съвестен гражданин. Всеки път обажданията били съпровождани с описания на злополуки, при които имало и пострадали, а мъжкият глас много често използвал ругатни и се правел на загрижен гражданин, ако нямало светкавична реакция на сигнала.В крайна сметка зложелателят бил разпознат и установен от полицията в Стражица. Прокуратурата в Горна Оряховица  внесе обвинителен акт срещу ученика, телефонът и сим картата са иззети. По време на съдебното производство Данаил не се разкаял и обяснил, че се обаждал за забавление, за да види каква ще бъде реакцията на тел. 112.Освен за злоумишлените фалшиви обаждания по същото дело той бил осъден и за кражба в селото. Съдът в Горна Оряховица го прати за две години във възпитателен интернат,но младежът чрез адвоката си е обжалвал присъдата пред Окръжния съд .Той искал да бъде оставен извън поправително училище,защото така щял да се промени към добро по-лесно. Мислел да отиде в друг град и да излезе от лошата среда в селото, която му влияела зле. На 6 юни Окръжният съд в старата столица обаче е потвърдил присъдата на ГОРС и Данаил отива във ВУИ,защото решението е окончателно.Момчето се води на отчет в Детска педагогическа стая в Стражица от 11-годишен, когато е направил първата си кражба. Той живеел с майка си,а баща му бил в София. Преди време той му купил мобилен телефон и тогава започнали обажданията на 112. В училището във Виноград също били вдигнали ръце от Данаил, защото не посещавал учебни занятия и още в края на миналата година са направили искане да бъде преместен в друго училище .", "date": "2017.06.08", "title": " Ученик, подал 58 фалшиви сигнала на тел. 112, отива в интернат за две години"}
{"url": "https://trud.bg/%d0%bc%d0%bb%d0%b0%d0%b4%d0%be%d0%b6%d0%b5%d0%bd%d1%86%d0%b8-%d1%81%d0%b5-%d0%b2%d0%b5%d0%bd%d1%87%d0%b0%d1%85%d0%b0-%d1%81-%d1%80%d0%b8%d1%82%d1%83%d0%b0%d0%bb-%d0%be%d1%82-19-%d0%b2%d0%b5%d0%ba/", "text": "Младоженци от симитлийското село Крупник се венчаха по стар ритуал, запазен в региона от 19 век. В днешно време младите организират моминско и ергенско парти преди сватбения ден. Но Георги Благоев Величков и Екатерина Иванова Стоилкова избраха да извършат ритуала „засевка“, който се прави в петък вечерта преди деня на сватбата.По покана на свекървата в дома на младоженеца се събират шафери, шаферки и близки на младоженците. Първо омесиха питката, или както е наричана в миналото „плетеница“, която бе украсена с гълъби, символизиращи мира и свободата. Фуруглица закачиха на дома на младоженеца, за да разберат хората от селото, че в този дом предстои сватба – така се е правело в миналото. В бяло одеяло шаферките изсипаха житото, донесено от гостите и в него пуснаха пръстен.Шаферките люлееха свекървата и пееха автентични песни с пожелания за здраве и берекет в семейството. Пръстенът трябва да бъде намерен от някого. Една от шаферките бе по- ловка и го намери, което означава, че жената ще командва в къщата.Младоженците работят и живеят в Испания, те се върнали у дома, за да вдигнат сватба и да почетат българските традиции.", "date": "2017.06.08", "title": " Младоженци се венчаха с ритуал от 19 век"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d1%85%d1%83%d0%b4%d0%be%d0%b6%d0%b5%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%b3%d0%b8%d0%bc%d0%bd%d0%b0%d0%b7%d0%b8%d1%8f-%d0%b2/", "text": "Представителна експозиция с творби на талантливи ученици от Националната художествена гимназия „Цанко Лавренов“ в Пловдив гостува в момента в столицата на Македония Скопие по покана на директора на Българския културно-информационен център Светлана Савова. Тя откри изложбата, а участие в събитието взеха директорът на НХГ „Цанко Лавренов“-Пловдив Светлозар Чавдаров  и преподавателят по стенопис Атанас Камешев.Македонската културна общественост се запозна с постиженията на пловдивското образование по изобразително изкуство чрез произведенията на младите художници от специалностите живопис, графика, скулптура, стенопис, рекламна графика и иконопис. По-късно двамата представители на пловдивската гимназия посетиха Държавното средно училище „Лазар Личеноски“ в Скопие и обсъдиха с колегите си възможностите за сътрудничество в областта на визуалните изкуства – съвместни изложби, творчески работилници и партньорства в общи проекти.Уговорени бяха редица инициативи, първата от които ще се осъществи още през ноември – съвместна изложба на преподаватели от двете художествени училища. Следваща стъпка ще са общи учебно-творчески практики.", "date": "2017.06.08", "title": " Ученици от Художествената гимназия в Пловдив с първа изложба в Македония"}
{"url": "https://trud.bg/%d1%8f%d0%bf%d0%be%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-%d0%bf%d1%80%d0%b5%d1%81%d1%82%d1%8a%d0%bf%d0%bd%d0%b8%d0%ba/", "text": "Японецът Масаки Осака, търсен за убийството на полицай от началото на 70те години на миналия век, бе заловен, предава Би Би Си.Убийството се е случило преди повече от 45 години по време на протест в Токио, където Осака убива полицейски служител посредством коктейл “Молотов“.Тъй като в Япония няма давност на извършените престъпления, японецът подлежи на съд.По текущи данни се предполага, че Осака е успял да остане извън полезрението на полицията толкова време поради факта, че е бивш високопоставен член на радикална лява групировка и е използвал нейната закрила и ресурси.", "date": "2017.06.08", "title": " Японската полиция залови престъпник, бягал от закона 45 години"}
{"url": "https://trud.bg/%d1%87%d0%b5%d1%82%d0%b8%d1%80%d0%b8%d0%b4%d0%bd%d0%b5%d0%b2%d0%b5%d0%bd-%d1%84%d0%b5%d1%81%d1%82%d0%b8%d0%b2%d0%b0%d0%bb-%d0%bd%d0%b0-3d-%d1%83%d0%bb%d0%b8%d1%87%d0%bd%d0%be%d1%82%d0%be-%d0%b8%d0%b7/", "text": "Артисти от България, Сърбия, Украйна и Холандия пристигат във Велико Търново, за да се включат в първото издание на фестивала на 3D уличното изкуство. Той ще се проведе от 15 до 18 юни в пространството около паметника на Асеневци и Художествената галерия „Борис Денев”. Общо пет 3D рисунки на винилни платна, които впоследствие ще бъдат експонирани в района на крепостта „Царевец”, „Боруна” и в два великотърновски парка, ще бъдат направени пред очите на старостоличани и гости в рамките на фестивала.Паната са с размери от 18 квадрата, и са със защитен лак, който ще ги предпазва от слънчевите лъчи. На тях ще бъдат изобразени обекти, свързани с културно-историческото наследство на Велико Търново. На едно от тях ще бъде нарисувана крепостта Царевец, издадоха момичетата от GiArtCrew , чиято е идеята за реализирането на фестивала. Това са Невена Лефтерова, Евгения Лефтерова, Нина Ковачева и Весела Петрова. Събитието се провежда с финансовата подкрепа на общинската програма „Изкуство и култура” и спомоществователи, подчертаха художничките. „Тази година четири от осем проекта в тази програма са в областта на визуалните изкуства. За мен това е добра тенденция. Крайно време беше да се осъществяват подобни проекти във Велико Търново. Благодарим безкрайно на Общината и се надяваме този фестивал да се превърне в традиционен”, заяви Николай Зарков от сдружение „Арт Лято”. Браница Джорджевич и Зоран Миличевич от Сърбия, Алекс Максимов от Украйна и Матю Мей от Холандия ще правят компания на момичетата от GiArtCrew .3D уличното изкуство, познато още като паважно или теренно, е художествен стил, който създава оптична илюзия, която се получава от наблюдението от една гледна точка. Художниците създават изображения, които изглеждат триизмерни, а получените произведения на изкуството дотолкова създават илюзия за реалност, че застанал човек изглежда погълнат от изображението. Идеята се е появила в Италия пред 16. век, поясни пред журналисти днес ръководителят на проекта Невена Лефтерова.Богата съпътстваща програма ще радва посетителите в четирите дни на фестивала. Откриването ще бъде още от 18 часа на 15 юни, четвъртък. През целия ден обаче ще има атракции за всички любители на изкуството. В 9 часа сутринта ще се проведе отворена лекция на тема 3D изкуство във Факултета по изобразителни изкуства на Великотърновския университет „Св. Св. Кирил и Методий”. Демонстрация на 3D техника ще бъде направена пред стълбищното пространство на Художествената галерия „Борис Денев”.Същинското начало на създаването на рисунките ще бъде от 11 часа в първия ден на фестивала, а творческият процес ще продължи до 18 часа, когато официалните лица ще дадат старта на събитието. На сцената след това ще се качат Иван Иванов, Виктория Георгиева, „Кову” и „Братя Гръм”.В следващите фестивални дни работата по рисунките започва още от 9,30 часа. На 17 юни в арт базар ще се продават ръчно изработени бижута, чанти и други разнообразни аксесоари. В съботния ден организаторите предвиждат концерт на DJ Стефан SKILL Колев и Александър Михайлов, а изпълненията ще са на кавал и саксофон. Сред изпълнителите, поканени за феста, са още Surmata Harry, Roxyy – bass & Траян Лечев, които ще се качат на сцената на 16 юни. Закриването на фестивала ще бъде на 18 юни, неделя, с изпълненията на група „Кову”. И в трите дни на събитието в градината на парка „Асеневци” ще се проведе „Голямото люлеене с Айляк Хамак”. Всеки посетител на фестивала ще има възможност да се включи в томболата – екскурзия за двама до замъка на Граф Дракула. Името на късметлията ще се тегли в последния ден.", "date": "2017.06.08", "title": " Четиридневен фестивал на 3D уличното изкуство завладява Велико Търново"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d1%80%d0%b0%d0%b9%d0%ba%d0%bc%d0%b5%d1%82-%d0%be%d1%86%d0%b5%d0%bd%d0%b8-%d1%81-%d0%be%d1%82%d0%bb%d0%b8%d1%87%d0%b5%d0%bd-%d0%b4%d1%8a/", "text": "Зрелостниците от специалността „Кетъринг“ на гимназията по туризъм в Пловдив впечатлиха кмета на район „Източен“ Николай Чунчуков със своето великолепно представяне на държавния изпит. Всеки ученик беше предварително изтеглил билет за тематично кулинарно представяне и в рамките на 2 дни трябваше да разработи проект за изготвяне на меню, калкулация, изработка и презентиране на ястията. Самата кулминация на изпита впечатли присъстващите със съвършено презентиране, украса и визуализация на хранителния проект.От теми като кетъринг на детски рожден ден, кафе-пауза на семинарно събитие и бизнес обяд бяха показани резултати на световно ниво. Директорът на гимназията Мариана Маджирова изрази гордостта си от своите ученици и техните преподаватели и подчерта, че възпитаници на престижното учебно заведение от града под тепетата стажуват в Германия, където усъвършенстват своите умения.„Не мога да дам по-ниска оценка от отличен 6“, декларира районният кмет на „Източен“ Николай Чунчуков и поръча на зрелостниците да подготвят оферти, защото с тези умения ще бъдат затрупани от поръчки. Абитуриентите споделиха своите бъдещи планове, сред които доминираше решението им да продължат да работят за престижа на професията.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Пловдивски райкмет оцени с отличен държавния изпит на абитуриентите в гимназията по туризъм"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%bf%d0%be%d0%bb%d1%83%d1%87%d0%b8%d1%85%d0%b0-%d1%83%d0%b4%d0%be%d1%81%d1%82%d0%be%d0%b2%d0%b5%d1%80%d0%b5%d0%bd%d0%b8%d1%8f-%d0%b7%d0%b0-%d1%81%d1%8a/", "text": "С връчване на удостоверения в сградата на Окръжен съд – Шумен приключи учебната година за ученици от СУ „Йоан Екзарх“. През втория срок тийнейджърите са попивали знания по образователната програма „Съдебната власт – информиран избор и гражданско доверие.Отворени съдилища и прокуратури“. Тя се реализира по споразумение за сътрудничество между Висшия съдебен съвет и Министерството на образованието. Основните цели са обогатяване познанията на учениците за структурата и функциите на съдебната власт у нас, формиране на правна грамотност, превенция на детското насилие, постигане на отворено към обществото правосъдие и повишаване на доверието в съдебната власт.Лектори по програмата са били съдии от Окръжния съд в Шумен, които в рамките на втория учебен срок са изнасяли лекции пред ІХ-ти и Х-ти класове по темите „Представяне на професията съдия“, „Превенция срещу употреба на наркотични вещества“, „Трафик на хора“ , „Хулигански прояви на непълнолетни лица и последици. Детското насилие“.Последният час за учебната година беше в четвъртък в сградата на съдебната палата. Окръжен съд–Шумен ще разшири провеждането на пилотната образователна програма сред повече ученици и в други училища в града.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Ученици получиха удостоверения за съдебни знания"}
{"url": "https://trud.bg/%d0%b9%d0%be%d1%85%d0%b0%d0%bd%d0%b5%d1%81-%d1%85%d0%b0%d0%bd-%d0%bf%d0%bb%d0%b0%d0%bd%d1%8a%d1%82-%d0%b1%d0%b5%d1%80%d0%bb%d0%b8%d0%bd-%d0%bf%d0%bb%d1%8e%d1%81-%d0%b7%d0%b0-%d0%b7/", "text": "Европейският комисар по въпросите на европейската политика за съседство и преговорите за разширяване Йоханес Хан опроверга твърденията, че новият план на германското правителство за засилване на икономиките на държавите от Западните Балкани, „Берлин плюс“, е заместител на членството им в Европейския съюз, предава македонската информационна агенция „Макфакс“.„Той не е заместител. Той показва единствено усилията на държавите-членки, особено на Германия, за инвестиции в региона“, подчерта Хан на пресконференция в Белград след среща с президента на Сърбия, Александър Вучич.Австрийският политик увери, че не би искал идеята да остане на хартия, а да се осигурят необходимите средства за реализацията й.„Най-важното е инвестициите да се съсредоточени в правилната посока“, отбеляза еврокомисарят.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Йоханес Хан: Планът „Берлин Плюс“ за Западните Балкани не е заместител на членството в ЕС"}
{"url": "https://trud.bg/%d1%8f%d1%85%d1%82%d0%b0-%d0%b8%d0%b7%d0%b3%d0%be%d1%80%d1%8f-%d0%b2-%d0%bc%d0%be%d1%80%d0%b5%d1%82%d0%be-%d0%ba%d1%80%d0%b0%d0%b9-%d1%86%d0%b0%d1%80%d0%b5%d0%b2%d0%be-%d0%b4%d0%b2%d0%b0%d0%bc%d0%b0/", "text": "Към 12.45 ч. днес в „Гранична полиция“ – Бургас е постъпил сигнал за възникнал инцидент с моторна яхта, съобщиха от МВР.Според първоначалните данни при прибиране на плавателния съд след ремонт в района на Царево двигателят изгаснал. Направените няколко опита за повторното му запалване довели до възпламеняването му.Двамата пасажери бързо съобразили и скочили във водата и почти веднага били качени на друга лодка, плавала в близост.Незабавно към яхта били насочени противопожарни екипи. Въпреки усилията им бързо разразилият се огън обхванал съда и той потънал. При инцидента няма пострадали.", "date": "2017.06.08", "title": " Яхта изгоря в морето край Царево, двамата пасажери се спасили със скачане във водата"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%80%d0%b5%d1%88%d0%b8-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%bd%d0%b0-8/", "text": "Правителствената информационна служба публикува решенията от днешното заседание на Министерски съвет:Одобрени са средствата за обезпечаване на инициативата „Европейска столицана културата 2019“ в БългарияПравителството одобри трансферите за тази година за реализиране на планираните дейности в Многогодишната програма (2015-2019 г.) за подкрепа на избрания за Европейска столица на културата град Пловдив. Трансферите са в размер на 7 млн. лв. и с тях ще се гарантира успешното и своевременно осъществяване на инициативата в България.Финансовият ресурс се предоставя за финансиране на изграждането на нова или за обновяване на съществуваща културна инфраструктура – музеи, галерии, театри, концертни зали, центрове за изкуство и др., и за обновяване на градската среда – площади, градини, благоустрояване на обществени пространства.Средствата се предоставят по бюджета на община Пловдив за сметка на предвидените средства в централния бюджет за 2017 г. и за сметка на преструктуриране на разходите и/или трансферите по централния бюджет за 2017 г.Одобрена е държавната гаранция по Закона за кредитиране на студентите и докторантите за 2018 г.Правителството одобри 50 млн. лв. държавна гаранция по Закона за кредитиране на студентите и докторантите за новите отпуснати кредити през 2018 г.Договорените кредити по реда на Закона през предходните години са гарантирани от държавата до тяхното пълно погасяване. Финансовата подкрепа гарантира главницата и лихвите на кредитните задължения на студентите и докторантите.Министърът на образованието и науката подписва от името на правителството споразуменията с банките за издаване на държавната гаранция за кредитиране на студентите и докторантите въз основа на решението на Министерския съвет.Правителството ще изпълни решения на ЕСПЧ по дела срещу БългарияПравителството прие за изпълнение плащанията по седем решения на Европейския съд по правата на човека по дела срещу България. Изпълнението включва изплащането на общо 461 370 лв. обезщетения за претърпени имуществени и неимуществени вреди, както и разходи за разноски на жалбоподатели.По делата „Стамова срещу България”, „Костов срещу България”, „Стефанови срещу България” и „Басменкова срещу България” ЕСПЧ констатира нарушаване на правото на собственост при отчуждителни и приватизационни процедури.Нарушението по делото „Иван Тодоров срещу България” е на правото на своевременно разглеждане на законосъобразността на задържането, а по делото „Посевини срещу България” – на ефективно вътрешно правно средство за защита.По делото „И. П. срещу България” ЕСПЧ посочва, че националният закон не предвижда съдебен контрол на задържането в дом за временно настаняване на малолетни и непълнолетни лица и с оглед на това намира нарушение на Конвенцията за защита на правата на човека и основните свободи поради липса на достъп до съд, който да разгледа законността на задържането.Норвегия открива почетно генерално консулство в БългарияПравителството даде съгласието си Норвегия да открие почетно генерално консулство в България. То ще бъде със седалище в София и консулски окръг обхващащ територията на България, без областите Шумен, Варна, Добрич и Бургас, които се покриват от почетното консулство на държавата във Варна.Норвежката страна мотивира желанието си да открие консулството в България със закриването на посолството си на 30 юни 2016 г., както и с желанието си за развитие на двустранните отношения във всички сфери от общ интерес между Норвегия и България. За почетен консул Кралството желае да назначи Венцеслава Янчовска-Иванова.Кабинетът прие и решение, с което оттегля съгласието си Ивар Свенсон да изпълнява функциите на почетен генерален консул на Кралство Швеция в София. Със същото решение правителството даде съгласие за назначаването на Зоя Паунова на поста. Промяната се извършва по искане на шведската страна. Тя мотивира желанието си с молбата на Ивар Свенсон да бъде освободен от заеманата длъжност, както и с голямото си доверие към Зоя Паунова.За ратифициране е предложено Рамковото споразумение за заем в размер на 200 млн. евро между Банката за развитие на Съвета на Европаи БългарияПравителството предлага на Народното събрание да ратифицира Рамковото споразумение за заем в размер на 200 млн. евро между Банката за развитие на Съвета на Европа и Република България, механизъм за съфинансиране на проекти, изпълнявани със средства от ЕС по оперативните програми, съфинансирани от европейските структурни и инвестиционни фондове за програмния период 2014-2020 г., което е подписано на 21 декември 2016 г.Този заем ще подпомогне усвояването на средствата от ЕСИФ, като частично ще покрива българския принос във финансирането на изпълнението на проекти, които се реализират със средства от оперативните програми „Региони в растеж 2014-2020“, „Развитие на човешките ресурси 2014-2020“ и „Наука и образование за интелигентен растеж 2014-2020“.Предвидено е средствата от заема да постъпят в централния бюджет и да се усвояват на траншове. Отделните траншове по години ще се обвързват с разчетите по оперативните програми за националното съфинансиране в средносрочен план и ще се предвиждат в закона за държавния бюджет на Република България за съответната бюджетна година.Одобрена е българската позиция за заседаниетона Съвета „Правосъдие и вътрешни работи“Правителството одобри българската позиция за участие в заседанието на Съвета на Европейския съюз „Правосъдие и вътрешни работи“, което ще се проведе на 8 и 9 юни в Люксембург.В контекста на последователната ни позиция за създаване на силна и ефективна Европейска прокуратура, България ще подкрепи постигането на общ подход по проекта за създаване на Служба на Европейския прокурор. Страната ни ще подкрепи и декларация, в която се посочва, че избраният механизъм за финансиране на Европейската прокуратура няма да се превърне в прецедент за финансирането на други инициативи в рамките на процедурата за по засилено сътрудничество. На заседанието ще бъдат обсъдени още предложението за директива относно някои аспекти на договорите за предоставяне на цифрово съдържание, както и въпросът за изслушването на деца в съдебните производства в контекста на проекта на новия Регламент „Брюксел IIа“. Ще бъдат разгледани и предложенията за директиви относно рамки за превантивно преструктуриране, предоставяне на втори шанс и мерки за повишаване на ефективността на процедурите за преструктуриране, несъстоятелност и опрощаване на задължения; за борбата с изпирането на пари по наказателен ред; за регламент относно защитата на лицата във връзка с обработването на лични данни от институциите, органите, службите и агенциите на ЕС.В частта „Вътрешни работи“ се очаква да бъдат взети решения относно наказателното правосъдие в киберпространството, Заключения на Съвета за защита на децата-мигранти, предложение за създаване на система на ЕС за информация за пътуванията и разрешаването им, законодателен пакет за изменение на правната рамка на Шенгенската информационна система, миграцията, политиката за връщане и информационните системи.На 8 и 9 юни в Люксембург ще се проведе заседание на Съвета на ЕС по транспорт, телекомуникации и енергетика. На него България ще подкрепи заключенията на Съвета, че пътната безопасност е споделена отговорност, която изисква предприемането на конкретни и съвместни действия от страна на институциите в ЕС. Очаква се приемането на Заключения относно приоритетите на политиката на ЕС в областта на морския транспорт до 2020 г., очертани с Декларацията от Валета. В сектор „Телекомуникации“ ще бъде представен доклад за напредъка по проблемите на регулаторната рамка. Ще се проведе политически дебат, свързан със сигурността за инвестициите в единния пазар, създаването на ясна и разбираема правна рамка и на ефективна координация от гледна точка на тяхното практическо приложение. България ще изрази положителна позиция в подкрепа на ефективно функциониращ пазар на трансгранични пощенски услуги. В дневния ред на заседанието е и обсъждането на доклад относно зачитането на личния живот и защитата на личните данни в електронните съобщения.Министерският съвет одобри и българската позиция за заседанието на Съвета на Европейския съюз по земеделие и рибарство, което ще се състои на 12 юни в Люксембург. На него ще бъде представена актуална информация за работата по предложението за регламент относно биологичното производство и етикетирането на биологични продукти. Очаква се Европейската комисия да представи напредъка в подготовката за петата среща на върха между ЕС и Африка.Одобрени бяха и доклади за резултатите от проведени заседания на Съвета на Европейския съюз.Министрите, отговарящи за земеделието и рибарството, проведоха среща на 11 май в Брюксел. Те дискутираха въпроса, свързан с опазването на рибните ресурси и защитата на морските екосистеми чрез технически мерки, както и темата за борба със заболяването Африканска чума по свинете. Беше одобрено предложение за опростяване на процедурата за регионално сътрудничество и засилване ролята на съвместните препоръки на държавите-членки в съответствие с реформираната Обща политика в областта на рибарството.Заседанието на Съвета по икономически и финансови въпроси (ЕКОФИН) се проведе на 23 май в Брюксел. На него беше постигнат общ подход по директивата за механизми за разрешаване на спорове, произтичащи от прилагането или тълкуването на споразумения, целящи избягване на двойно данъчно облагане. В рамките на дневния ред министрите на финансите обсъдиха предложението за директива относно обща основа за облагане с корпоративен данък, както и два доклада в контекста на свободното движение на капитали – Доклад на ИФК за движението на капитали и свободата на плащания през 2016 г. и Доклад на ЕК – Ускоряване на съюза на капиталовите пазари: преодоляване на националните пречки пред капиталовите потоци. Приети бяха заключения на Съвета по аналитичните доклади по страни и изпълнението на специфичните препоръки за 2016 г.Правителството номинира българския представител в Европейската сметна палата за втори мандатПравителството предлага на Европейската сметна палата (ЕСП) настоящият български член Илиана Иванова да бъде член на ЕСП от името на България и за мандата от 2019 г. до 2024 година. Номинацията е в следствие на писмо, с което страната е уведомена, че мандатът на Илияна Иванова изтича на 31 декември 2018 г. и приканва българските власти да представят предложението за нов член на ЕСП с оглед осигуряването на време за консултации с Европейския парламент.Илияна Иванова има богат професионален опит в частния и държавен сектор в България и САЩ, както и като настоящ член на Европейската сметна палата. Председател е на втора одитна камара „Инвестиции за сближаване, растеж и приобщаване“, докладчик е за глава „Икономическо, социално и териториално сближаване“ на годишния доклад относно изпълнението на Европейския бюджет. Председател е на Комитета по вътрешен одит на Европейската сметна палата от 2016 година.Одобрени са средствата за изплащане на държавни парични награди за особени заслугина 15 дейци на културатаПравителството одобри изплащането на държавните парични награди, отпуснати с решение на Народното събрание от 17 май за особено големи заслуги към българската държава и нация на изявени български творци. Средствата се осигуряват от централния бюджет чрез одобряване на допълнителни разходи на Министерството на културата за 2017 г.Държавните парични награди в размер на 700 лв. месечно се отпускат на Кеазим Исинов, проф. Стоян Дуков, Донка Шишманова, Кирил Дончев, Татяна Лолова, Стефка Евстатиева, Славчо Бакалов, Никола Инджов, Михаил Белчев, Меглена Караламбова, Йорданка Кузманова, проф. Жени Захариева, Димитър Димитров, Димитър (Мончо) Симеонов и Андрей Андреев за изключителните им постижения и за цялостния им принос в областта на културата.Правителството увеличи капитала на НДКи одобри промени по бюджета на Министерствотоза Българското председателство на Съвета на ЕСПравителството увеличи капитала на „Национален дворец на културата – Конгресен център София“ ЕАД и одобри промени по бюджета за 2017 г. на Министерството за Българското председателство на Съвета на Европейския съюз 2018 във връзка с увеличаване капитала на търговското дружество.С писмо от изпълнителния директор на НДК до министъра за Българското председателство на Съвета на ЕС 2018 като орган, упражняващ правата на държавата като едноличен собственик на капитала на дружеството, е получена документация, че е налице недостиг от финансови средства в размер на приблизително на 36 000 000 лв. След анализ на предоставената документация се установи, че исканите средства не следва да бъдат одобрени в този размер.С решението на Министерския съвет е предложено увеличаване на капитала на НДК срещу увеличаване дела на държавата като едноличен собственик на капитала. Увеличаването ще се формира от парична вноска в размер на 28 000 000 лв. от бюджета за 2017 г. на Министерството за Българското председателство на Съвета на ЕС 2018.Предвижда се плащанията да се извършват на три етапа – 40 на сто до края на второто тримесечие; 30 на сто до края на третото тримесечие и 30 на сто до края на четвъртото тримесечие на 2017 г. Осигуряването на необходимите средства по бюджета на министерството е за сметка на централния бюджет.Средствата, които следва да бъдат осигурени, са в размер до 28 000 000 лв. Те са необходими за привеждането на сградата на НДК за нуждите на председателството, а именно:– до 7 000 000 лв. с ДДС за обезпечаване на цялата стойност на вече сключените договори, тъй като предходното увеличаване на капитала на НДК със 17 000 00 лв., направено през 2016 г., е недостатъчно за покриване на плащанията по тях;– средства в размер до 50% съгласно изискванията на чл. 116, ал. 2 от ЗОП, от стойността на сключения договор №Т-00859/24.10.2016 г. между изпълнителния директор на НДК и „Галчев инженеринг“ ЕООД с предмет: „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.” за обезпечаване изменението на основния договор;– средства в размер до 50%, съгласно изискванията на чл. 116, ал. 2 от ЗОП, от стойността на сключения договор №Т-760/05.11.2016 г. между изпълнителния директор на НДК и „Динакорд – България“ ЕООД с предмет: „Доставка, монтаж и въвеждане в експлоатация на конгресно-конферентна техника“ за обезпечаване изменението на основния договор;– до 12 000 000 лв. с ДДС за провеждането на обществена поръчка по реда на ЗОП и избор на изпълнител за Единна хомогенна глобална система за сигурност.С приемането на решението и постановлението се осигуряват необходимите средства на „Национален дворец на културата – Конгресен център София“ ЕАД за финансовото осигуряване на дейностите по преустройството и адаптацията на основната сграда на НДК за нуждите на Българското председателство на Съвета на ЕС през 2018 г.Правителството предлага промени в НПКза ускоряване на наказателното производствоПравителството одобри и предлага на Народното събрание да приеме промени в Наказателно-процесуални кодекс. Промените целят въвеждането на мерки за значително ускоряване на наказателния съдебен процес, ефективно правораздаване при корупционни престъпления по високите етажи на властта, въвеждане на незабавно изпълнение на присъдите, за да бъде предотвратено бягството от правосъдие, както и допълнителни гаранции за защита на жертвите на престъпления.Мерките за ускоряване на наказателното производство включват разширяване на приложението на бързото производство за 14 дни, бързо правосъдие и по инициатива на пострадалите, въвеждане на дистанционен разпит на вещо лице. Предвижда се също въвеждането на разпоредително заседание, в което ще се решават окончателно въпросите относно допуснати процесуални нарушения в досъдебното производство. Създава се и разпоредба, която задължава съда да обявява в какъв срок ще е готов с мотивите към присъдата си.Новите текстове, насочени към слагането на край на бягството от правосъдие, предвиждат задължение за касационния съд да изпраща незабавно препис от решението си на прокурора за изпълнение при ефективно лишаване от свобода. Така се свеждат до минимум възможностите за укриване на осъдените на затвор лица. Тромавата процедура в момента води до голямо забавяне между влизането в сила на присъдата и изпълнението й и става причина за множество бягства от ефективно изтърпяване на наказанието.Мерките за обезпечаване на качествената работа по делата, свързани с корупция по високите етажи на властта, се следят с особено внимание и от обществото, и от партньорите в Европейския съюз. С оглед компетентността и по-голямата специализация на Специализирания наказателен съд да решава дела с висока правна и фактическа сложност, проектозаконът предвижда той да гледа корупционните престъпления, за които са привлечени под отговорност народни представители, министри, председатели на държавни органи, създадени със закон или с постановление на МС, националното и териториалното ръководство на Агенция „Митници”, членове на Управителния съвет на НАП и териториалните директори, областните управители и заместниците им, магистратите, членовете на ВСС и инспекторите, както и служителите в Инспектората на ВСС.Промените в НПК целят още защита на жертвите на престъпления по евростандартите и изключване на паралелните наказателни производства – в България и в друга държава от Европейския съюз.Законопроектът е изготвен от Министерството на правосъдието в работна група с участието на представители на прокуратурата, съда и адвокатурата и е обсъден на заседание на Съвета по прилагане на актуализираната стратегия за продължаване на реформата в съдебната система. С измененията се изпълняват очакванията на обществото за реформа в българския наказателен процес, който е един от най-формализираните в ЕС. Пряка последица от него са поредицата осъдителни дела за бавно правосъдие в Европейския съд по правата на човека.Минималната пенсия за стаж и възраст ще стане 180 лв. от 1 юли и 200 лв. от 1 октомвриМинималната пенсия за осигурителен стаж и възраст ще стане 180 лв. от 1 юли и 200 лв. от 1 октомври. Това предвижда законопроект за промени в Закона за бюджета на държавното обществено осигуряване за 2017 г., който беше одобрен от правителството.В момента минималната пенсия за осигурителен стаж и възраст е 161,38 лв. Целта на увеличението е да се подобри адекватността на пенсиите за трудова дейност. С предложената промяна пенсиите на около 800 000 души ще се повишат.В резултат на увеличението ще нараснат и минималните размери на останалите пенсии за трудова дейност, които по закон се определят в процент от минималната пенсията за стаж и възраст. Това са пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии.За двуетапното увеличение на минималната пенсия за стаж и възраст от 1 юли и 1 октомври са необходими около 100 млн. лв. допълнително над предвидените средства в Закона за бюджета на държавното обществено осигуряване за тази година. Допълнителните разходи ще бъдат за сметка очакваните по-високи приходи от планираните в бюджета на общественото осигуряване за 2017 г., с което бюджетното салдо за годината няма да бъде променено.Нов правилник регламентира реда за прилагане на Закона за военната полицияПравителството прие нов Правилник за прилагане на Закона за военната полиция като отмени действащия от 2011 г. нормативен акт. Това се налага поради влезлите сила изменения в Закона от края на миналата година, с които се регламентират по-детайлно правомощията на органите на военната полиция.Правилникът определя организацията на дейността на служба „Военна полиция”, условията и реда за упражняване на правомощията на органите на военната полиция, специфичните условия и ред за назначаване на длъжност и за провеждане на начална военна и специализирана военнополицейска подготовка, преназначаването и повишаването във военно звание. Регламентира се също осъществяването на методическото ръководство и контрол върху дейността на военнополицейските формирования в Българската армия и взаимодействието на служба „Военна полиция” с тях. Правилникът съдържа и разпоредби за изискванията към оборудването на помещенията за настаняване на задържани лица.Министерският съвет одобри Доклад за дейността на Съвета за координация в борбата с правонарушенията, засягащи финансовите интереси на ЕСПравителството одобри Доклад за дейността на Съвета за координация в борбата с правонарушенията, засягащи финансовите интереси на ЕС през 2016 г., и прие Отчет за изпълнение на задачите, заложени в актуализирания План за действие за периода 2015-2016 г. за изпълнение на Националната стратегия за превенция и борба с нередностите и измамите, засягащи финансовите интереси на ЕС за периода 2014-2020 г. Документите са изготвени на базата на информация, предоставена от членовете на Съвета и от Прокуратурата на Република България.Докладът обхваща мерките, предприети от страната ни за борба с измамите, засягащи приходната и разходната част на бюджета на ЕС. В него са представени по-важните мерки за осъществяването на ефективна превенция и противодействие на нередностите и измамите.Отчетът за изпълнение на задачите, заложени в актуализирания План, представя достигнатите стойности на заложените индикатори за наблюдение за целия двугодишен период, като изпълнението на мерките в плана е 94 на сто.Процедурата за достъп на чужди работницидо пазара на труда се облекчаваПроцедурата за регистрация на сезонни работници от държави извън ЕС за период до 90 дни ще се облекчи. Това предвиждат промени в Правилника за прилагане на Закона за трудовата миграция и трудовата мобилност, които бяха приети от правителството. Ще се улесни и процедурата за даване на достъп до пазара на труда за висококвалифицирани чужди специалисти за получаване на Синя карта на ЕС, без да се засягат правата на българските работници.С новите текстове ще отпадне изискването работодателите да представят документи за образование, специалност, правоспособност, професионална квалификация и опит на чуждите работници, които искат да наемат за сезонна работа до 90 дни в рамките на 12 месеца. Премахва се и изискването към представената обосновка за краткосрочно наемане на чужденци да се прилагат копия от обяви в интернет, местни и национални медии.Промените ще дадат възможност на работодателите в туристическия сектор да наемат своевременно необходимата им временна и краткосрочна работна сила, като се запази качеството на предлаганите услуги и ръстът на чуждестранните туристи в България.С други промени в Правилника се намаляват документите за получаване на решение от Агенцията по заетостта за достъп до висококвалифицирана заетост за работници от държави извън ЕС във връзка с получаването на Синя карта. Ще отпадне задължението работодателите да представят справка-декларация за работещите във фирмата граждани на трети държави, наети с трудов договор.Притежателите на Синя карта на ЕС са заети предимно в сектора на информационните и комуникационните технологии, който има висок потенциал за развитие и облекчаването на процедурите ще подпомогне осигуряването на необходимите кадри, каквито липсват на българския пазар на труда.", "date": "2017.06.08", "title": " Вижте какво реши Министерски съвет на 8 юни 2017"}
{"url": "https://trud.bg/%d1%81%d0%bf%d0%b5%d1%86%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80%d0%b0%d1%82%d0%b0-%d0%ba%d0%be%d1%80%d1%83%d0%bf%d1%86%d0%b8%d0%be%d0%bd%d0%bd%d0%b8%d1%82%d0%b5-%d0%b4%d0%b5/", "text": "Корупционните действия са били с малки суми, но редовни – на месечна и годишна база. До този момент арестуваните лица не са привлечени като обвиняеми, като се знае кой е бил ръководител на групата. Това каза за акцията в ДАИ шефът на Спецпрокуратурата Иван Гешев на брифинг, предаде От своя страна директорът на ГДБОП Ивайло Спиридонов посочи, че акцията предвижда и да се открият всички водачи, които са получили книжки по корупционен начин и тези книжки ще бъдат иззети. Гешев допълни също, че има данни за около 15 такива случая.По думите им част от сумите са плащани за разпределяне на определено лице при определен изпитващ. Разследването е започнало и се проверява периодът от януари 2016 г. досега.„Има и записи, и СРС-та, и как се дават пари. Всичко има“, заяви Гешев.Очаквайте подробности!АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Спецпрокуратурата: Корупционните действия в ДАИ са били с малки суми, но редовни"}
{"url": "https://trud.bg/%d0%ba%d1%80%d0%be%d1%81-%d0%b7%d0%b0%d1%82%d0%b2%d0%b0%d1%80%d1%8f-%d0%b7%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5-%d1%83%d0%bb%d0%b8%d1%86%d0%b8-%d0%b2-%d0%bf%d0%bb%d0%be%d0%b2%d0%b4/", "text": "Във връзка с лекоатлетическия крос, който ще състои тази събота в район „Тракия“ в Пловдив по инициатива на национално движение „Спорт за всички – Мама, татко и аз – баба, дядо и внуче“, от 7.30 до 13 часа се затварят за движение улица „Георги Данчов“ (от кръстовището с ул. „Съединение“ до кръстовището с ул. „Вълко Чалъков“), булевард „Княз Борис Първи“ (от  кръстовището с бул. „Освобождение“ до кръстовището с ул. „Георги Данчов“), и улица „Съединение“ (от кръстовището с ул. „Георги Данчов“ до кръстовището с бул. „Освобождение“).От общинско предприятие „Организация и контрол на транспорта“ в Пловдив съобщават, че в посочения период от време маршрутът на автобусни линии с номера 44 и 93 от вътрешноградския транспорт се променя, както следва: Линия 44 (ПУ „Паисий Хилендарски“ – завод „Устрем“): бул. „Освобождение“ – спирка 364, направо по бул. „Освобождение“ – спирка 365, наляво по ул. „Бранислав Велешки“, надясно по ул. „Съединение“ – спирка 79, и по маршрута, утвърден с общинската транспортна схема. В обратна посока: ул. „Бранислав Велешки“ – спирка 391, надясно по бул. „Освобождение“ – спирки 359, 360, и по маршрута, утвърден с общинската транспортна схема.Линия 93 (Стъкларски завод – Автоелектроника): бул. „Освобождение“ – спирка 364, направо по бул. „Освобождение“ – спирка 365, наляво по ул. „Шипка“ – спирка 366, и по маршрута, утвърден с общинската транспортна схема. В обратна посока: бул. „Шипка“ – спирка 414, надясно по бул. „Освобождение“ – спирки 359, 360, и по маршрута, утвърден  с  общинската транспортна схема.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Крос затваря за движение улици в Пловдив и променя маршрутите на автобусни линии"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d0%b4%d0%be%d0%b1%d1%80%d0%b8-%d0%bf%d1%8a%d1%80%d0%b2%d0%be%d1%82%d0%be-%d1%83%d0%b2%d0%b5%d0%bb%d0%b8/", "text": "Минималната пенсия за осигурителен стаж и възраст ще стане 180 лв. от 1 юли и 200 лв. от 1 октомври. Това предвижда законопроект за промени в Закона за бюджета на държавното обществено осигуряване за 2017 г., който беше одобрен от правителството.В момента минималната пенсия за осигурителен стаж и възраст е 161,38 лв. Целта на увеличението е да се подобри адекватността на пенсиите за трудова дейност. С предложената промяна пенсиите на около 800 000 души ще се повишат.В резултат на увеличението ще нараснат и минималните размери на останалите пенсии за трудова дейност, които по закон се определят в процент от минималната пенсията за стаж и възраст. Това са пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии.За двуетапното увеличение на минималната пенсия за стаж и възраст от 1 юли и 1 октомври са необходими около 100 млн. лв. допълнително над предвидените средства в Закона за бюджета на държавното обществено осигуряване за тази година. Допълнителните разходи ще бъдат за сметка очакваните по-високи приходи от планираните в бюджета на общественото осигуряване за 2017 г., с което бюджетното салдо за годината няма да бъде променено.", "date": "2017.06.08", "title": " Правителството одобри първото увеличение на минималната пенсия\t\t\t"}
{"url": "https://trud.bg/%d1%82%d0%b0%d1%82%d1%8f%d0%bd%d0%b0-%d0%bb%d0%be%d0%bb%d0%be%d0%b2%d0%b0-%d0%b8-%d0%bc%d0%b8%d1%85%d0%b0%d0%b8%d0%bb-%d0%b1%d0%b5%d0%bb%d1%87%d0%b5%d0%b2-%d1%89%d0%b5-%d0%bf%d0%be%d0%bb%d1%83%d1%87/", "text": "15 дейци на културата ще получават ежемесечни парични награди в размер на 700 лева за особени заслуги към държавата и нацията, реши правителството днес.Правителството одобри изплащането на държавните парични награди, отпуснати с решение на Народното събрание от 17 май за особено големи заслуги към българската държава и нация на изявени български творци. Средствата се осигуряват от централния бюджет чрез одобряване на допълнителни разходи на Министерството на културата за 2017 г.Държавните парични награди в размер на 700 лв. месечно се отпускат на Кеазим Исинов, проф. Стоян Дуков, Донка Шишманова, Кирил Дончев, Татяна Лолова, Стефка Евстатиева, Славчо Бакалов, Никола Инджов, Михаил Белчев, Меглена Караламбова, Йорданка Кузманова, проф. Жени Захариева, Димитър Димитров, Димитър (Мончо) Симеонов и Андрей Андреев за изключителните им постижения и за цялостния им принос в областта на културата.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Татяна Лолова и Михаил Белчев ще получават ежемесечна парична премия\t\t\t"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d1%89%d0%b5-%d1%81%d0%b5%d0%b7%d0%b8%d1%80%d0%b0%d0%bc%d0%b5-%d0%bf%d1%80%d0%be%d0%ba%d1%83%d1%80%d0%b0%d1%82%d1%83%d1%80/", "text": "„Имаме обосновани съмнения, че се търгува с българската национална сигурност. Част от оградата по границата се строи некачествено, в резултат на което е и този бежански поток“. Това заяви народният представител от „БСП за България“ Елена Йончева пред журналисти в парламента.Йончева уточни, че с решение №17 на МС от 14.01.2015г. е прието оградата да бъде двуредова. „Едноредова ограда, според това постановление, се предвижда да бъде построена само в труднодостъпните райони и по поречието на реките“, допълни народният представител. По нейните думи същата година, на 20 ноември, Главна дирекция „Гранична полиция“, с писмо №32820018149, нарежда на областните управители на Хасково, Ямбол и Бургас да преминат към строителството от двуредова към едноредова ограда. „Фирмите, които изпълняват това строителство, сами променят проекта, дори и на едноредовата ограда, която е приета от Министерството на вътрешните работи“, коментира депутатът от левицата.Елена Йончева посочи доклад на Главната инспекция на МС от тази година, в който се казва, че даденото указание за строителство на едноредова ограда не кореспондира с утвърденото от министъра на вътрешните работи задание за проектиране на съоръжението, по което областните управители вече са имали сключени договори за изграждане на съоръженията и обслужващия персонал. Тя подчерта, че едноличен търговец строи тази ограда и променя проекта на МВР. Йончева попита кой и защо нарежда на областната управа, на частни фирми, сами да променят проекта на оградата и с каква цел. „Имаме съмнения, че от оградата и от нашата сигурност се краде“, каза още тя.„Имаме съмнения и относно самата стойност на оградата“, продължи Йончева. Тя обясни, че първите 30 км, строени от януари до юни 2014 година, от Министерството на отбраната, струват около 300 000 лв. линеен км. „Днес цената е четири пъти по-скъпа. Бихме искали да получим доказателства, че това отговаря на качеството на оградата и е повишено съответно с четири пъти“, коментира депутатът. Йончева е категорична, че ще сезира прокуратурата и ДАНС и ще предостави всички документи.„Относно камерите за наблюдение по границата, повече от три години те не работят и въпросът ми е защо“, попита Йончева. Тя цитира доклад на Главния инспекторат на МС, според който от Капитан Андреево до граничен пункт Лесово, от края на юни 2014 година до април 2017 година, голяма част от камерите не работят. „Става въпрос за един участък, който е много натоварен откъм преминаване на мигранти“, уточни тя.Валери Симеонов: Елена Йончева отива на прокурор„Елена Йончева отива на прокурор. Депутатката от БСП насочва бежанския поток, застрашавайки националната сигурност – позор!“, написа Валери Симеонов в туитър.По-рано вицепремиерът и съпредседател на Патриотичния фронт обяви пред журналисти: Няма фирми на ПФ, които да изграждат оградата по границата, трябва да се гордеем със съоръжението, което може да бъде наречено „Великата българска стена“.Във връзка със започната проверка от ВКП заради сигнал на Велизар Енчев, в който се твърди, че дейността по изграждане на оградата се осъществява от фирми на Патриотичния фронт, както и че цените по договора са многократно завишени, Валери Симеонов коментира: „В личен план за 62 години това, с което се гордея, че съм изградил, е моето чисто и неопетнено име. Всеки, който се опитва да хвърли петно върху него, ще получи съответното съдебно наказание“.Вицепремиерът Валери Симеонов внесе днес сигнал до Главния прокурор на Република България Сотир Цацаров относно редица изказвания на народния представител от БСП Елена Йончева, в които тя разпространява информация с потенциал да нанесе вреди на държавата и да застраши националната сигурност, съобщи по-късно правителственият пресцентър.Сигналът се отнася до две телевизионни участия на г-жа Йончева, разгласяващи неразумно и нерегламентирано структурата и типа на изграденото възпиращо съоръжение по границата с Република Турция. Г-жа Йончева уточнява конкретни гранични пирамиди, между които, по нейни думи, загражденията са най-лесни за преминаване и към които, отново по нейни думи, „е най-естествено” да се насочат бежанците, желаещи да влязат по незаконен начин в Република България.Симеонов сигнализира прокуратурата и за изнесен в ефир „доклад” на Инспектората на Министерския съвет, според който в райони на преградното съоръжение има неработещи технически съоръжения. Прокуратурата трябва да провери истинността на цитирания „доклад” и начина, по който народният представител го е придобил, включително дали г-жа Йончева е използвала по нерегламентиран начин предходната си позиция в президентската администрация за тази цел.В сигнала до прокуратурата се изисква и проверка на начина, по който е копирана документация за възпиращото съоръжение по границата, включително договори и платежни документи с фирмите-изпълнители, в областните управи на област Ямбол и област Хасково, изнасянето на информацията и пренасянето й в Президентството. Всичко това е извършено без приемно-предавателни протоколи и надлежни документи.Заместник министър-председателят изисква да се провери и връзката между г-жа Елена Йончева и лицата, участвали в процеса на изнасяне на документацията. Валери Симеонов напомня, че един народен представител е длъжен да изпълнява, а не да нарушава клетвата си за служба на Отечеството.ДАНС проверява по нареждане на ВКПВъв връзка с множество въпроси от представители на медиите пресцентърът на Прокуратурата съобщава:На 10.03.2017 г. до главния прокурор е постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на инженерно съоръжение от възпрепятстващ тип /ограда/ с цел опазване на държавната граница. Посочва се, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени.От Върховна касационна прокуратура бе изискана съответната документация от Областните управители на областите Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от МС, а изградените участъци от съоръжението преди експлоатацията им се приемат с протокол от комисия, назначена от съответния областен управител.Редът и условията за възлагането и изграждането на временно възпрепятстващо съоръжение по българо-турската граница се определя от ПМС № 55/12.03.2015 г., а с допълнителни актове на МС са били одобрени допълнителни разходи /ПМС №19/28.01.2016 г./ и са взети неотложни мерки във връзка с миграционния натиск по границата на РБ /РМС № 17/14.01.2015 г./.С постановление от 28.03.2017 г. ВКП възложи на АДФИ извършване на финансова инспекция по отношение възлагането, проектирането, изграждането и гаранционното поддържане на временното възпрепятстващо съоръжение на българо-турската граница.За проверка на твърденията за корупционни прояви на лица, заемащи висши държавни длъжности и функцията на съоръжението за защита на териториалната цялост на държавата, на 24.04.2017 г. ВКП възложи на ДАНС извършване на проверка.Възложената от ВКП проверка и инспекция на ДАНС и АДФИ не е приключила.Цветан Цветанов: Добре е компетентните органи да направят съответната проверкаДобре е компетентните органи да направят съответната проверка по оградата на българо-турската граница. Това каза председателят на ПГ на ГЕРБ и заместник-председател на партията Цветан Цветанов пред журналисти. По думите на Цветанов това ще даде възможност да се установи дали има някакво нарушение и ако има, да бъде санкциониран този, който го е извършил. Според него възпиращото съоръжение на българо-турската граница и допълнителните съоръжения, които се изграждат са част от националната сигурност на странатаЦветанов обърна внимание, че неслучайно Ангела Меркел е подкрепила България, за да гарантира сигурността на ЕС. „От тези 160 млн. евро вие знаете, че БСП говореха само преди три дни, че има 0 евро, които са усвоени“, посочи Цветанов. Той обясни, че на вчерашния блиц-контрол на Вътрешна комисия, министър Валентин Радев е обяснил, че от тях за 33 млн. евро са подписани договори. „За 70 млн. евро приключват процедурите, има обжалвания, които ще трябва и те да се изчакат и остават още 57 млн. евро, по които се прави спецификацията и ще се обявяват обществените поръчки“, коментира Цветанов. Той поясни, че с 320 млн. лв. ще се подпомогне изграждането на по-добрия капацитет на външната граница, ще се закупи високопроходима техника за българските полицаи и всички служители в областните дирекции. „Ще можем да бъдем по-адекватни при всяка една кризисна ситуация“, допълни Цветанов.", "date": "2017.06.08", "title": " Елена Йончева: Ще сезираме прокуратурата и ДАНС. Валери Симеонов: Елена Йончева отива на прокурор"}
{"url": "https://trud.bg/%d0%b4%d0%b0%d0%bd%d0%bd%d0%b8%d1%82%d0%b5-%d0%be%d1%82-%d0%bc%d0%be%d0%b1%d0%b8%d0%bb%d0%bd%d0%b0%d1%82%d0%b0-%d1%81%d1%82%d0%b0%d0%bd%d1%86%d0%b8%d1%8f-%d0%b7%d0%b0-%d0%bc%d0%be%d0%bd%d0%b8%d1%82/", "text": "Първоначалните данни, регистрирани от мобилната автоматична станция за мониторинг на въздуха в село Шишманци показват стойности на замърсяване, които са далеч под нормативно определените по всички измервани показатели, съобщиха от РИОСВ-Пловдив.Проследени са стойностите на серни и азотни газове, ФПЧ10, толуен и бензен. Измерванията ще продължат до окончателното потушаване на пожара в бившия цех за стоманолеене, а местното население ще бъде постоянно информирано за регистрираните стойности.Поставянето на постоянна мобилната автоматична станция в Шишманци бе предприето от РИОСВ-Пловдив на 6 юни поради незатихналия пожар,  възникнал на 2 юни и емитирането на замърсители от площадката.До момента не са установени стойности, показващи превишения на нормативно определените, твърдят от екоинспекцията.", "date": "2017.06.08", "title": " Данните от мобилната станция за мониторинг на въздуха в Шишманци сочат стойности под нормите за замърсяване"}
{"url": "https://trud.bg/%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%82%d0%bf%d1%83%d1%81%d0%ba%d0%b0-28-000-000-%d0%bb%d0%b2-%d0%b7%d0%b0-%d1%80%d0%b5%d0%bc%d0%be%d0%bd/", "text": " Правителството увеличи капитала на НДК („Национален дворец на културата – Конгресен център София“ ЕАД) и одобри промени по бюджета за 2017 г. на Министерството за Българското председателство на Съвета на ЕС 2018.С писмо от изпълнителния директор на НДК до министъра за Българското председателство на Съвета на ЕС 2018 като орган, упражняващ правата на държавата като едноличен собственик на капитала на дружеството, е получена документация, че е налице недостиг от финансови средства в размер на приблизително на 36 000 000 лв. След анализ на предоставената документация се установи, че исканите средства не следва да бъдат одобрени в този размер.С решението на Министерския съвет е предложено увеличаване на капитала на НДК срещу увеличаване дела на държавата като едноличен собственик на капитала. Увеличаването ще се формира от парична вноска в размер на 28 000 000 лв. от бюджета за 2017 г. на Министерството за Българското председателство на Съвета на ЕС 2018.Предвижда се плащанията да се извършват на три етапа – 40 на сто до края на второто тримесечие; 30 на сто до края на третото тримесечие и 30 на сто до края на четвъртото тримесечие на 2017 г. Осигуряването на необходимите средства по бюджета на министерството е за сметка на централния бюджет.Средствата, които следва да бъдат осигурени, са в размер до 28 000 000 лв. Те са необходими за привеждането на сградата на НДК за нуждите на председателството, а именно:– до 7 000 000 лв. с ДДС за обезпечаване на цялата стойност на вече сключените договори, тъй като предходното увеличаване на капитала на НДК със 17 000 00 лв., направено през 2016 г., е недостатъчно за покриване на плащанията по тях;– средства в размер до 50% съгласно изискванията на чл. 116, ал. 2 от ЗОП, от стойността на сключения договор №Т-00859/24.10.2016 г. между изпълнителния директор на НДК и „Галчев инженеринг“ ЕООД с предмет: „Проектиране, преустройство и адаптация на основната сграда на НДК за нуждите на Българското председателство на Съвета на Европейския съюз през 2018 г.” за обезпечаване изменението на основния договор;– средства в размер до 50%, съгласно изискванията на чл. 116, ал. 2 от ЗОП, от стойността на сключения договор №Т-760/05.11.2016 г. между изпълнителния директор на НДК и „Динакорд – България“ ЕООД с предмет: „Доставка, монтаж и въвеждане в експлоатация на конгресно-конферентна техника“ за обезпечаване изменението на основния договор;– до 12 000 000 лв. с ДДС за провеждането на обществена поръчка по реда на ЗОП и избор на изпълнител за Единна хомогенна глобална система за сигурност.С приемането на решението и постановлението се осигуряват необходимите средства на „Национален дворец на културата – Конгресен център София“ ЕАД за финансовото осигуряване на дейностите по преустройството и адаптацията на основната сграда на НДК за нуждите на Българското председателство на Съвета на ЕС през 2018 г.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Правителството отпуска 28 000 000 лв. за ремонта на НДК"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%b1%d0%b8-%d0%b6%d0%b5%d0%bd%d0%b0-%d0%b7%d0%b0%d1%80%d0%b0%d0%b4%d0%b8-%d0%b7%d0%b0%d1%81%d0%b8%d1%87%d0%b0%d0%bd%d0%b5-%d0%bd%d0%b0%d1%80%d0%b8%d1%82%d0%b0/", "text": "Пътен екшън в Шумен завърши с арест за 29-годишен шофьор, който нападна и би 60-годишна водачка, защото уж му засякла на пътя. Инцидентът се разиграл към 11,37 часа в четвъртък по бул.“Симеон Велики“ в посока кв.“Тракия“, съобщиха от полицията.Жената шофирала „Ситроен“, а зад нея се движел „Опел Астра“ с холандска регистрация. Изведнъж в района на хипермаркет жената била застигнала от опела, който се завъртял пред нея и препречил пътя й сякаш е полицейски автомобил. Мъжът слязъл от автомобила и започнал да бие шофьорката. Нанесъл й няколко удара в областта на лицето. Тя успяла да продължи, но той я настигнал след стотина метра близо до бензиностанция и отново я атакувал, като ритал колата й.По това време за негов лош късмет патрулен автомобил бил в района и светкавично установили самоличността на хулигана. Това е Иван Г. от  село Никола Козлево. Пред полицаите се оправдал, че жената го засякла на пътя. По време на проверката станало ясно, че автомобилът му е с изтекли регистрационни номера и ползва фалшива  застраховка Гражданска отговорност.Случаят е докладван на прокурор от районната прокуратура в Шумен. За хулиганство на пътя е започнато бързо производство. Преди време Иван бил съден за кражба на наденици.", "date": "2017.06.08", "title": " Шофьор би жена заради засичане, нарита колата й\t\t\t"}
{"url": "https://trud.bg/81-%d0%b3%d0%be%d0%b4%d0%b8%d1%88%d0%bd%d0%b0-%d0%bb%d0%b8%d0%b2%d0%b0%d0%bd%d0%ba%d0%b0-%d1%80%d1%8a%d0%ba%d0%be%d0%b2%d0%be%d0%b4%d0%b8-%d0%b8%d0%bd%d0%b8%d1%86%d0%b8%d0%b0%d1%82%d0%b8%d0%b2%d0%b0/", "text": "81-годишна ливанка ръководи инициатива за доброволното почистване на града си, предава Би Би Си.Когато част от южната страна на Ливан попада под контрола на Израел през 80-те и част от 90-те години на миналия век, събирането на смет е преустановено в окупирания район. Привидно малкия отначало проблем с времето се превръща в голям, като боклукът се натрупва и постепенно затрупва града й, който също попада в този район.Виждайки нарастващия проблем, Зейнеб Мукалед отива при отговорните власти с искането да бъде направено нещо по въпроса. Като получава отказ с обяснението “защо ти пука, не сме Париж“, тя разбира, че трябва да вземе нещата в свои ръце.Мукалед се обръща към жените в селището си, за да й помогнат, с идеята, че те ще вършат работата по-добре от мъжете и ще ги накара да се чувстват значими.На призива й откликват редица доброволки, които 19 години по-късно продължават сами да спонсорират инициативата и да я поддържат жива с всички възможни средства.По думи на Мукалед в последно време и други близки градове се нагърбват с подобни инициативи, повлияни от примера, който тя и нейният град дават.", "date": "2017.06.08", "title": " 81-годишна ливанка ръководи инициатива за доброволно почистване на града си"}
{"url": "https://trud.bg/%d1%81%d0%b2%d0%b8%d1%89%d0%be%d0%b2%d1%81%d0%ba%d0%b8-%d0%bf%d1%80%d0%be%d1%84%d0%b5%d1%81%d0%be%d1%80-%d0%b5-%d1%83%d0%b4%d0%be%d1%81%d1%82%d0%be%d0%b5%d0%bd-%d1%81%d1%8a%d1%81-%d0%b7%d0%b2%d0%b0/", "text": "Проф. д-р Никола Янков, преподавател към катедра „Маркетинг” в Стопанската академия „Димитър А. Ценов” в Свищов е удостоен със званието „Professor Honorificus” на университета „Валахия”, Румъния. В рамките на честването на 25-годишнината от основаването на висшето училище в румънския град Търговище (старата столица на Валахия) се проведе тържествено заседание на Университетския Сенат. Президентът на Сената оповести решението на специална комисия за присъждане на почетното звание на шест професори – трима от чужбина (Испания, България (СА „Д. Ценов”) и Молдова) и трима от университета „Валахия”. Подчертано бе, че предложенията за удостояване със званието „Professor Honorificus” са направени за лица, които работят за развитие на университета и на отношенията с него.За всеки почетен професор беше прочетено Лаудацио, а удостоените със званието произнесоха слово. В академичното представяне на проф. Никола Янков бе подчертано, че в професионалния си живот свищовският преподавател участва в научни изследвания, обучение и образование, управление на академични институции, в обществени дейности извън академичните граници. Сред темите на научните му интереси и изследвания са проблеми в областта на развитието на бизнеса и регионалните системи, процесите на тяхната футуризация, холистично маркетингово развитие и маркетингов процес, интегриране на системни мрежи – вертикални, хоризонтални, диагонални и др. Занимава се с проблемите на Дунавска България и р. Дунав. Изнася лекции по маркетинг, стратегиране, предприемачество и др. В областта на научните изследвания има публикувани над 100 монографии, учебници, научни статии и доклади. Специализирал е в САЩ, Великобритания, Ирландия, Япония и в други страни. Правил е презентации и е изнасял доклади на научни конференции във Великобритания, САЩ, Румъния, Русия, Япония, Сърбия, Франция, Украйна. Има съвместни публикации с учени от САЩ, Великобритания и Румъния, публикувани в издания с импакт-фактор. Проф. Янков е работил като главен редактор, съ-редактор, член и рецензент на научни списания в Стопанска академия („Бизнес управление”, „Диалог”) и в Румъния (сп. Амфитеатру Економик – издание на Академията за икономически изследвания в Букурещ). Участвал е като координатор по проекти и експерт по няколко национални и европейски проекти. В годините от 1996 до 2014 проф. Никола Янков ръководи Института за научни изследвания към свищовското висше училище, а като заместник-ректор е участвал в началото на 90-те години в процеса на трансформиране на Висшия финансово стопански институт в Стопанска академия „Димитър А. Ценов”.На официалната церемония по удостояването му с почетното звание в университета „Валахия”, за да изрази уважение към домакините, свищовският професор произнесе словото си на румънски език. Проф. Янков благодари за оказаното му признание и подчерта ролята на институциите за висше образование в създаването на трансгранични мрежи за развитие на по-периферийни европейски региони, като обърна по-специално внимание на Долнодунавския макрорегион, който обхваща териториите на България и Румъния. След завръщането си в Свищов проф. Янков сподели, че церемонията в университета „Валахия” се е превърнала в „панорама на идеи” за бъдещето на университетите, за преструктуриране на учебно-обучителния процес, за тяхното място в развитието на модернизиращи се общества. Той припомни, че създаденият през 1992 г. университет в румънския град Търговище, понастоящем има 10 факултета, сред които икономически, богословски, литературен и технологически, ориентиран в модерни области като инженеринг за биотехнологии и за възобновяема енергия. Университетът има ултрамодерен кампус и научно-изследователски център.Стопанска академия поддържа дългогодишни активни връзки с университет „Валахия” и проф. Янков е основен двигател на тези взаимоотношения. По специален проект в Свищов се обучиха над 40 докторанти от румънското висше училище. Неотдавна 12-членна делегация от университет „Валахия”, водена от неговия ректор доц. д-р Калин Орос, заедно с двама заместник-ректори, посети Стопанска академия и проведе многоаспектна дискусия с нейното ръководство. Особено активни са отношенията на свищовската академията с най-близкостоящото звено на университет „Валахия” – Факултета за наука и инженеринг в гр. Александрия, който в момента е една бурно развиваща се структура благодарение на активното участие на неговия декан – доц. д-р Йоана Панагорец. В обособения кампус, разположен върху голяма и компактна територия на бивша казарма, се изграждат Деканат, модерни аудитории и общежития, хотел за гостуващи преподаватели, параклис в стила на старите румънски църкви. В друга зона на кампуса американска фирма строи производствено предприятие – модерна шестетажна сграда, в което студентите от факултета ще работят и ще практикуват.", "date": "2017.06.08", "title": " Свищовски професор е удостоен със званието „Professor Honorificus” на чуждестранен университет"}
{"url": "https://trud.bg/%d1%81%d0%b5%d0%b7%d0%be%d0%bd%d0%bd%d0%be-%d0%bf%d0%b0%d0%b7%d0%b0%d1%80%d1%87%d0%b5-%d0%b7%d0%b0-%d0%b7%d0%b5%d0%bc%d0%b5%d0%b4%d0%b5%d0%bb%d1%81%d0%ba%d0%b8-%d0%bf%d1%80%d0%be%d0%b8%d0%b7%d0%b2/", "text": "Кметството на район „Тракия“ в Пловдив със съдействие на общинско предприятие „Общински пазари“ осигури място, където земеделските производители да продават продукцията си от плодове и зеленчуци.„Сезонното пазарче ще заработи до няколко дни край блок 127 в жк „Тракия“ и е с капацитет пет маси, на които стоката си ще могат да продават десетина производители“, съобщи кметът на район „Тракия“ Костадин Димитров.То ще е временно за летния сезон, а при интерес от страна на гражданите ще бъде подновено и за следващия активен селскостопански сезон през 2018 г. По предложение на директора на ОП „Общински пазари“ Стефан Султанов от 2016 година масите за търговия на регистрираните български производители на общинските пазари в Пловдив бяха специално обозначени.Мярката бе въведена с цел да се стимулира родното производство и в същото време клиентите да се ориентират бързо при желание от тяхна страна да изберат традиционния вкус и свежест на родните плодове и зеленчуци.", "date": "2017.06.08", "title": " Сезонно пазарче за земеделски производители отваря в жк „Тракия“ в Пловдив"}
{"url": "https://trud.bg/%d0%b7%d0%b0%d1%80%d0%b0%d0%b4%d0%b8-%d1%80%d0%b8%d1%82%d0%b0%d1%89%d0%b8%d1%8f-%d1%88%d0%b2%d0%b5%d0%b4-%d0%b1%d0%bb%d0%b0%d0%b3%d0%be%d0%b9-%d1%80%d0%b0%d0%b3%d0%b8%d0%bd-%d0%bf%d0%be%d0%b4/", "text": "Председателят на Българската хотелиерска и ресторантьорска асоциация Благой Рагин подаде оставка. Това потвърди самият той по БНР.По-рано министърът на туризма Николина Ангелкова поиска оттеглянето на Рагин, след като вчера той призова да не се вдига медиен шум за инцидента с ритнатата камериерка в Слънчев бряг, с обяснението „да не загубим скандинавските туристи“. Изказването му предизвика вълна от критики и ирония в по негов адрес в социалните мрежи. „Можем да ритаме Рагин в главата, ако му дадем някой лев. Това разбрах от думите му“, пишат потребители в социалните мрежи.„Морално е Благой Рагин да се извини и оттегли“, каза на брифинг след правителственото заседание министърът на туризма Николина Ангелкова. „Личното ми мнение е, че такова поведение, особено на председателя на Българската асоциация на хотелиерите и ресторантьорите, е неприемливо“, добави тя.По националното радио Рагин се извини, но заяви, че не се чувства виновен, защото е бил разбран неправилно.„Или неправилно аз съм се изказал или неправилно съм разбран. Това го направиха сайтовете от контекста на моето изказване, направиха това нещо и хората се възпламениха, за което им се извинявам от сърце. Не съм виновен, но си подавам оставката, за да се успокоят нашите сънародници“, заяви Благой Рагин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Заради „ритащия швед“ Благой Рагин подаде оставка: Извинявам се от сърце!"}
{"url": "https://trud.bg/%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%be%d1%82%d0%be-%d0%b2%d1%8a%d0%bd%d1%88%d0%bd%d0%be-%d0%be/", "text": "Резултатите от националното външно оценяване в четвърти и седми клас са най-добри в сравнение с последните години, обявиха днес на пресконференция в Министерството на образованието и науката. За тази учебна година учебната  седмокласниците имат повече добри и много добри оценки. Увеличен е броят на отличните оценки и е намалял броят на слабите в първия модул по математика.„Резултатите на учениците са ниски там, където има проблем с обхващането на децата в образователната система и има ранно отпадане на ученици от уязвими групи“, коментира министърът на образованието и науката Красимир Вълчев.Средният брой точки, който седмокласниците са събрали по първия модул по български език и литература, е 34,67 от 65 възможни. При втория модул средният брой точки е 19,05 от възможни 35. По математика средният брой точки е 28,52 на първи модул от възможни също 65. На втори модул кандидат-гимназистите са изкарали средно 8,67 точки.251 ученици са получили пълния сбор от 100 точки на изпита по математика спрямо едва 37 седмокласници за миналата година. По български език и литература шест деца имат сто точки. Миналата година ученикът с максимален брой точки по този предмет е бил само един.Тъй като тази година приемът в гимназии става само с точки, скала за преобразуване на точките в оценки по шестобалната система има само за първия модул от двата изпита. При него тройката е равна на 16 точки, а пълен отличен се получава при 65 точки. Отличен успех се присъжда от 57 точки нагоре. Тези оценки се вписват като текущи в бележниците. Слабите оценки по първия модул са по-малък брой спрямо миналата година. По български език и литература двойки са получили 7761 седмокласници спрямо 9481 през 2016 година. По математика слаби оценки имат 13533 ученици срещу 17983 за миналата година.Най-добре на изпитите са се представили учениците от София-град, следвани от Смолян, Варна, Благоевград, Търговище. На последните три места са седмокласници от Ямбол, Ловеч и Сливен. Във Враца и Пазарджик има рязко увеличение в средните резултати по български език в сравнение с миналата година. Данните сочат, че учениците във всички региони са повишили резултатите си спрямо миналата година. Единствените изключения са Търговище, където средният успех по български език и литература е по-нисък, но в рамките на статистическата грешка, и Габрово, където е по-нисък резултатът по математика.Изводите от националното външно оценяване са, че учениците все по-успешно изпълняват поставената им дидактическа задача при преразказа, обясни Евгения Костадинова, директор на дирекция „съдържание на предучилищното и училищното образование“. Продължава тенденцията все повече седмокласници да работят по втория модул по български език и литература. Увеличава се броят на учениците, които дописват дадения им текст. Все още те се затрудняват да разпознават видовете сложно изречение по състав, което се отразява на познанията им за пунктуацията. Учениците не успяват да извличат информация от текст, която не е пряко повторена. Сред най-често срещаните грешки са преобразуването на пряката реч в непряка, личи и неумение да съвместяват глаголните времена. По математика децата демонстрират умение да намират стойност на израз и корен на линейно уравнение, умеят да определят елементи в еднакви триъгълници, да определят различните видове ъгли, получени при пресичането на успоредни прави с трета права. Все повече ученици работят върху алгебричните задачи в сравнение с геометричните.Учениците от четвърти клас са получили по-високи резултати по три от общо четирите учебни предмета, по които се явяват на външно оценяване – български език и литература, математика, както и човекът и обществото. Единствено по човекът и природата резултатът е по-нисък с няколко стотни, въпреки че е най-висок за тази година спрямо останалите три предмета. С най-високи резултати са децата от Смолян, София-град и Кюстендил. С най-ниски оценки са учениците от Сливен и Шумен. Тази година се забелязва тенденция към все по-широка амплитуда между най-високите и най-ниските регионални резултати.Забелязва се също, че се изравняват разликите между резултатите по въпроси с избираем и със свободен отговор. Това показва, че все повече ученици вече могат да аргументират твърдения, да решават задачи с приложен характер, да избират и да доказват избора си. ", "date": "2017.06.08", "title": " Резултатите от националното външно оценяване в четвърти и седми клас са най-добри\t\t\t"}
{"url": "https://trud.bg/%d1%80%d0%b0%d0%b7%d0%b4%d0%be%d1%80-%d0%b2-%d0%b8%d1%81%d0%bf%d0%b0%d0%bd%d0%b8%d1%8f-%d0%b7%d0%b0%d1%80%d0%b0%d0%b4%d0%b8-%d0%bf%d0%b8%d0%ba%d0%b5-%d0%b2%d0%b8%d0%b4%d0%b5%d0%be/", "text": "Град Мурсия не посрещна радушно испанския национал Жерар Пике. Бранителят на „Барселона“ бе освиркван от феновете по време на приятелската среща с Колумбия (2:2). Футболистът е обвиняван, че е отявлен почитател на идеята Каталуния да обяви независимост. Въпреки лошото отношение на привържениците след мача Пике посочи с пръст журналистите за напрежението срещу него.„Защо се интересувате от това толкова време – попита риторично бранителят. – Защо му придавате такова значение? Защо не говорите за футбол? Разпитвате ме по темата вече година и половина и вие сте тези, които й придавате важност. Дори феновете да не ме освиркват, вие публикувате анкета. Мислите ли, че го правя, защото подкрепям независимостта? Защото аз никога не съм говорил публично по темата.“ Пике носи и капитанската лента в началото на второто полувреме, преди да бъде заменен от Жерар Деулофеу.В подкрепа на звездата се обяви селекционерът Жулен Лупетеги. „Не ми изглежда редно феновете да освиркват играчите си – обясни бившият вратар. – Пике дава всичко от себе си. Несправедливо е подобно отношение.“ Лупетеги остана доволен от играта на неговия тим. Специалистът заложи на по-различен състав в сравнение с този от световните квалификации. Дебют за „Ла Фурия“ направи полузащитникът на „Реал Сосиедад“ Асиер Ияраменди. Яго Аспас, играч на „Селта“, водеше атаката, а под рамката застана Пепе Рейна.Алваро Мората вкара за крайното 2:2 минути преди края, а Давид Силва бе открил резултата през първата част. Между двете попадения Кордона и Фалкао бяха точни за гостите след грешки на испанския страж. „Ла Фурия“ не познава вкуса на загубата вече 9 мача – последното поражение бе на Евро 2016.", "date": "2017.06.08", "title": " Раздор в Испания заради Пике (ВИДЕО)"}
{"url": "https://trud.bg/%d0%b1%d0%b5%d0%b7%d0%bf%d0%bb%d0%b0%d1%82%d0%bd%d0%b8-%d0%ba%d0%be%d0%bd%d1%86%d0%b5%d1%80%d1%82%d0%b8-%d0%bd%d0%b0-%d0%be%d1%82%d0%ba%d1%80%d0%b8%d1%82%d0%be-%d0%ba%d1%80%d0%b0%d0%b9-%d0%bf%d0%b5/", "text": "Безплатни концерти на открито край езерото с „Пеещите фонтани“ и други знакови места в Цар Симеоновата градина в Пловдив ще има цяло лято, съобщиха от градската управа под тепетата. Жители и гости на бъдещата Европейска столица на културата ще могат да се насладят на изпълненията на популярните и обичани оркестри. Общественият интерес към позабравената градска традиция за популяризиране на класическа, джаз, поп и филмова музика сред по-широк кръг публика през последните години е голям и със сигурност се превърна в културна потребност.Това бе и причината през месец май Община Пловдив да възроди концертите, които се провеждат на различни знакови места в Цар Симеоновата градина – край Пеещите фонтани, до Виенския павилион и до фонтана „Деметра“. С изпълнения на популярни класически произведения и евъргрийни се изявяват различни формации – Оркестърът на Държавна опера Пловдив, Духов оркестър-Пловдив, Биг Бенд-Пловдив, Арт Войс Център, таланти от НУМТИ  „Добрин Петков“ и даровити пловдивчани с кариера у нас и в чужбина.През този месец концертите ще бъдат само в събота – на 10, 17 и 24 юни от 17.30 и 19 часа, но през следващия освен в съботните следобеди и вечери на 1, 8 и 15 юли пловдивските оркестри ще забавляват жителите и гостите на града и на 9 юли (неделя) и 14 юли (петък). Добрата традиция ще продължи и през втората половина на юли и през месеците август и септември, обещават от Община Пловдив. В същия дух като надграждане и създаване на добавена „културна стойност“ на туристическите и исторически обекти са и петте концертни прояви по проекта „КЛАСИК OPEN AIR“.Идеята е тези концерти на открито да се превърнат в традиция по подобие на редица европейски градове и в още една предпоставка за развитие на културен туризъм в града под тепетата.", "date": "2017.06.08", "title": " Безплатни концерти на открито край Пеещите фонтани в Пловдив"}
{"url": "https://trud.bg/%d1%84%d0%b0%d0%bd%d0%b4%d0%b0%d0%bd%d0%b3%d0%be-%d0%b8%d0%b4%d0%b2%d0%b0%d1%82-%d0%b7%d0%b0-%d0%bf%d1%8a%d1%80%d0%b2%d0%b8%d1%8f-%d0%b4%d0%b6%d1%83%d0%bb%d0%b0%d0%b9-%d0%bc%d0%be/", "text": "Рокаджиите от „Фанданго“ идват за първия Джулай морнинг, който ще се проведе на брега на река Росица. Идеята е на кмета на община Павликени инж.Емануил Манолов. Концертът ще бъде в ресторант „2-ри километър“ до град Бяла черква. Хепънингът започва на 30 юни от 20:30ч. и ще продължи до изгрев слънце на 1 юли. Предвидени са огромна сцена, място за къмпинг, паркинг зона, зона за хранене – скара-бира. Входът за проявата е безплатен.Заедно с „Фанданго“ на сцената ще забият и музикантите от групите „ ’”, „”, „”, „ ”, „ ” и „Мълния”.Събитието влезе и в културния календар на Община Павликени, след като общинските съветници подкрепиха то да бъде финансирано със 750 лева от общинския бюджет.", "date": "2017.06.08", "title": " „Фанданго“ идват за първия Джулай морнинг в Павликени"}
{"url": "https://trud.bg/%d1%88%d0%b2%d0%b5%d0%b4%d1%8a%d1%82-%d1%80%d0%b8%d1%82%d0%bd%d0%b0%d0%bb-%d0%ba%d0%b0%d0%bc%d0%b5%d1%80%d0%b8%d0%b5%d1%80%d0%ba%d0%b0-%d0%be%d1%82%d0%b0%d0%b2%d0%b0-%d0%b2-%d0%b0%d1%80%d0%b5%d1%81/", "text": "Шведският гражданин Ралф Сундберг, който ритна в главата камериерка в хотел в Слънчев бряг, остава за постоянно в ареста. Това определи съдът в Несебър, който гледа мярката за неотклонение на чужденеца.На излизане от съдебната зала Сундберг заяви само, че бил пиян и е помни нищо. Запис, запечатал инцидента, обаче показва как безпричинно и жестоко той рита 65-годишната Дияна Петкова в главата, докато тя чисти нещо от земята. До момента Дияна е в шок от случилото се. Жената е от София.Сундберг е родом и живее в шведския град Шьопинг. Инцидентът с зверския ритник, станал известен още като „шведския ритник“ станал на 3- ти юни тази година. Първоначално той бил задържан за 24 часа и после пуснат от съда. След като скандалното видео с постъпката му обиколи интернет, Сундберг бе арестуван отново.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Шведът, ритнал камериерка, остава в ареста"}
{"url": "https://trud.bg/70-000-%d0%ba%d0%be%d0%bd%d1%82%d1%80%d0%b0%d0%b1%d0%b0%d0%bd%d0%b4%d0%bd%d0%b8-%d1%86%d0%b8%d0%b3%d0%b0%d1%80%d0%b8-%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%bc%d0%b8%d1%82%d0%bd/", "text": "70 000 къса (3500 кутии) контрабандни цигари задържаха митнически служители на Митнически пункт Златарево, съобщиха от пресцентъра на Агенция Митници.Цигарите са открити във вторник при проверка на влизащ в страната микробус с българска регистрация, управляван от български гражданин. С него пътувала и жена, също българска гражданка.Митническите служители отклонили превозното средство за щателна митническа проверка, при която установили, че в тайници – в пода, в гърба на една от седалките и в задната част на микробуса, са укрити цигари с македонски бандерол от марките Trokadero Slims (1500 кутии) и Eva Slims ( 2000 кутии). Общото количество на откритите контрабандни цигари е 70 000 къса (3500 кутии), което се равнява на 7 мастербокса.По случая е образувано досъдебно производство по описа на Митница Югозападна.", "date": "2017.06.08", "title": " 70 000 контрабандни цигари задържаха митничарите на ГКПП Златарево"}
{"url": "https://trud.bg/%d0%b2%d0%b0%d0%bb%d0%b5%d1%80%d0%b8-%d1%81%d0%b8%d0%bc%d0%b5%d0%be%d0%bd%d0%be%d0%b2-%d1%81%d0%b5-%d1%81%d1%80%d0%b5%d1%89%d0%bd%d0%b0-%d1%81%d1%8a%d1%81-%d1%81%d0%b0%d0%bc%d1%83%d0%b8%d0%bb-%d0%b0/", "text": "Вицепремиерът по икономическата и демографската политика Валери Симеонов прие днес по тяхна молба Самуил Ардити – български евреин, преживял събитията от 1943 г. и живеещ в Израел, и арх. Елко Хазан – съпредседател на Клуба на приятелите българи и евреи, съобщи правителственият пресцентър.Г-н Ардити и г-н Хазан изложиха позицията си, че твърде малко българи са получили международно признание за ролята си за спасяването на българските евреи. Те поискаха съдействието на вицепремиера Симеонов за популяризиране на техните действия през 1943 г. и за започването на процедура за удостояване посмъртно с държавни награди на Лиляна Паница и на други български граждани, помогнали за спасяването на десетки хиляди наши сънародници от еврейски произход.Разчитаме на Вас, имате подкрепата ни срещу несъстоятелните обвинения, които Ви отправят, казаха Самуил Ардити и Елко Хазан. Те благодариха на вицепремиера Симеонов за съпричастността му към съдбата на българските евреи и направеното от него за популяризиране на събитията от 1943 година.", "date": "2017.06.08", "title": " Валери Симеонов се срещна със Самуил Ардити и Елко Хазан"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d0%b8%d0%b7%d0%bf%d1%8a%d0%bb%d0%bd%d0%b8-%d0%bf/", "text": "Президентът Румен Радев беше специален гост на българско-американската летателна тренировка „Тракийски орел 2017“, съобщиха от „Дондуков“ 2.Президентът Румен Радев изпълни полет на изтребител F-15C по покана на командващия ВВС на САЩ в Европа и Африка и командир на Съюзното военновъздушно командване на НАТО генерал Тод Уолтърс и на посланика на САЩ в България Ерик Рубин. Държавният глава беше специален гост на българско-американската летателна тренировка „Тракийски орел 2017“, в която участват изтребители F-15C от 122-ра ескадрила от състава на 159-о авиационно крило на Националната въздушна гвардия на щата Луизиана и учебни и бойни самолети и хеликоптери от Българските военновъздушни сили и формирования от Зенитно-ракетни войски.", "date": "2017.06.08", "title": " Вижте как президентът Радев изпълни полет на изтребител F-15C (СНИМКИ)"}
{"url": "https://trud.bg/%d0%be%d0%b1%d0%b5%d0%b7%d0%be%d0%bf%d0%b0%d1%81%d1%8f%d0%b2%d0%b0%d1%82-%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8-%d0%b1%d1%83%d0%bb%d0%b5%d0%b2%d0%b0%d1%80%d0%b4%d0%b8-%d1%81/", "text": "В четвъртък в Пловдив започна полагането на нова пътна маркировка по булевардите „Пещерско шосе“, „Княгиня Мария Луиза“ и „Цариградско шосе“. В участъците с нова асфалтова настилка изпълнението е със студен пластик, гарантиращ по-голяма дълготрайност. Същевременно се монтират предпазни пана около обновения пешеходен подлез на бул. „Цариградско шосе“ – в посока от центъра преди кръстовището с „Шести септември“.„Целта е да осигурим по-голяма безопасност на движението, като се предотврати пресичането през пътните платна с интензивен трафик. Нека гражданите използват трите наскоро ремонтирани подлеза на „Цариградско шосе“ и не се излагат на рискове, а да пресичат само на регламентираните места“, призова заместник-кметът на Пловдив по транспорта инж. Златин Велев. Директорът на ОП „Организация и контрол на транспорта“ в Пловдив Борислав Кръстев анонсира, че край подлеза до Централни гробища също предстои изграждане на предпазни пана. През 2016 г. такива съоръжения бяха монтирани в участъци от булевардите „Васил Априлов“, „Шести септември“ и  „Освобождение“.", "date": "2017.06.08", "title": " Обезопасяват пловдивски булеварди с нови предпазни пана"}
{"url": "https://trud.bg/%d0%b2-%d0%bf%d0%bb%d0%be%d0%b2%d0%b4%d0%b8%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d1%82-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d0%b8%d0%bd%d0%b8%d1%86/", "text": "Второто издание на форума „Аз променям моето училище“, организирано от образователния портал „Уча в Пловдив“ и Община Пловдив, ще се проведе този петък от 11 часа в конферентната зала на местното спортно училище „Васил Левски“.По време на форума ще бъдат представени 22-те най-добри инициативи, замислени и реализирани от учениците, учителите, директорите и родителите в рамките на една учебна година. 22 начални, основни и средни училища, езикови и професионални гимназии ще презентират инициативи, проекти, каузи, които са подкрепили.Училище за родители, арт терапията като начин за споделяне, школско състезание „Аз обичам България“ и панаир на науката са само част от презентациите, включени във форума. Като родители, които организират исторически възстановки, участие ще вземат и членове на клуб „Родолюбие“. Вечер на кариерата, която събира фирмите в училище, благотворителни акции, класни стаи на открито и дори Розата на Малкия принц присъстват в афиша на форума „Аз променям моето училище“.Презентациите ще бъдат събрани в годишно електронно издание, което ще бъде качено на сайта на общината. Победителят от фотоконкурса по темата „Аз променям моето училище“ ще спечели билет за концерт на известна рок група. Форумът няма състезателен или конкурсен характер и не се извършва класиране, но участниците ще получат плакети.Всяко училище ще има предварително подготвено послание, което да отправи. Посланията ще бъдат изписани върху балони, които участниците ще пуснат на финала на форума. Идеята му е чрез споделяне на добрите практики да се даде гласност на иновативните проекти и да се създаде подходяща среда за качествена промяна във взаимоотношенията между участниците в образователния процес.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " В Пловдив представят най-добрите инициативи, замислени и реализирани от 22 училища"}
{"url": "https://trud.bg/%d1%80%d0%b5%d1%86%d0%b8%d0%b4%d0%b8%d0%b2%d0%b8%d1%81%d1%82%d1%8a%d1%82-%d0%be%d0%bf%d0%b8%d1%82%d0%b0%d0%bb-%d0%b4%d0%b0-%d0%b8%d0%b7%d0%bd%d0%b0%d1%81%d0%b8%d0%bb%d0%b8-%d0%b6%d0%b5%d0%bd%d0%b0/", "text": "23-годишният рецидивист Георги Джуров, който на 1 юни през нощта нападнал, пребил и опитал да изнасили 54-годишна жена от Велико Търново остава в ареста. Злодеят е задържан на 7 юни след разследване под наблюдението на Районната прокуратура в старата столица.В четвъртък държавното обвинение внесе искане в съда за налагане на постоянна мярка „задържане под стража“ за опасния мъж, който е с 45 криминални регистрации и 18 присъди.Съдът заседава при закрити врата. Магистратите постановиха Георги Джуров да остане зад решетките, тъй като има опасност да извърши друго престъпление или да се укрие.", "date": "2017.06.08", "title": " Рецидивистът, опитал да изнасили жена във Велико Търново, остава в ареста"}
{"url": "https://trud.bg/%d0%bf%d1%80%d0%b8-%d0%b0%d0%b2%d0%b0%d1%80%d0%b8%d1%8f-%d0%b2-%d1%86%d0%b0%d1%80%d0%b5%d0%b2%d0%be-%d1%8f%d1%85%d1%82%d0%b0-%d0%bf%d0%be%d1%82%d1%8a%d0%bd%d0%b0-%d0%ba%d0%b0%d1%82%d0%be-%d1%82/", "text": "Яхта се запали и потъна драматично, като „Титаник“, в пристанището. „Лодката е много хубава, за съжаление въпреки усилията, огънят не  бе потушен и тя потъна бавно, с огнена опашка накрая“, каза пред „Труд“ кметът на Царево Георги Лапчев.За щастие пострадали няма.По обяд в четвъртък яхтата се запалила. Според първоначалните данни, при прибиране на плавателния съд след ремонт в района на Царево двигателят изгаснал. Направените няколко опита за повторното му запалване довели до възпламеняването му.Екипажът се състоял от двама души, столичани. Пристигнали предната вечер, за да пробват морския съд, който цяла зима стоял закотвен в порта.Бързо се съобразили какво ще последва и скочили във водата, като почти веднага били качени на друга лодка, плавала в близост. Въпреки опитите да огънят да бъде потушен, яхтата изгоряла и потънала.", "date": "2017.06.08", "title": " При авария в Царево: Яхта потъна като „Титаник“"}
{"url": "https://trud.bg/%d0%bd%d0%be%d0%b2%d0%b0%d1%82%d0%b0-%d1%83%d0%bf%d1%80%d0%b0%d0%b2%d0%b0-%d0%bd%d0%b0-%d0%bf%d0%b5%d1%82%d1%80%d0%b8%d1%87-%d0%b8%d0%b7%d0%bf%d0%bb%d0%b0%d1%82%d0%b8-%d0%bd%d0%b0%d0%b4-4-%d0%bc%d0%bb/", "text": "Новата управа на община Петрич успя да върне стари дългове за над 4 млн.лева за година и осем месеца управление.„Тези дългове оказаха своето влияние върху намеренията ни за благоустрояване на града и селата. Изплащаме ги от собствени средства. За сравнение ще ви кажа, че сумата от над 4 млн лв е достатъчна за цялостно асфалтиране например на път като километри Петрич-Рибник или построяването на нова спортна зала. Това няма да са и последните суми, които изплащаме за минали години управление” , категоричен бе кметът Димитър Бръчков.Въпреки това Общината е успяла да закупи по спешност шест нови ВиК помпи, които да спасят града и три села /Митиново, Дрангово и Ръждак/от воден режим през летните месеци. 70 хиляди лева е инвестицията за тези съоръжения, две от които ще бъдат монтирани на първи подем при р. Струмешница, останалите ще захранват селата Кърналово, Михнево и Старчево.С новите помпи за града ще се намалят загубите на питейна вода, ще се спестят и средства за ел. енергия, защото на годишна база ВиК-дружеството плаща между 400 и 600 хиляди лева за ток. Тези, които са закупени за изброените села пък ще увеличат дебита на подаваната питейна вода, за да няма режими през натоварените летни месеци.В посока вътрешноградска водопроводна мрежа на Петрич кметът посочи, че следва да се започне работа по подмяната на стари етернитови тръби с нови на 15 улици и отклонения в града, които са невралгични точки. Стойността на този проект е 390 хиляди лева, има избран изпълнител.За сравнение Бръчков изнесе справка, че назад във времето за девет години инвестициите във ВиК сектора за града са 610 хиляди лева, което безспорно налага и извода, че това е бил най-слабо реформираният сектор от предходната управа. Нови водоизточници ще има и за селата Марикостиново и Дрангово, които редовно през лятото са на режими.Кметът отчете актуализираната транспортна схема за общинската, областна и републиканска мрежа. Въведени са нови разписания, съобразено с препоръките на местните кметове, работодатели, директори на училища и детски градини. Автобусите, които ще обслужват Подгорието задължително ще влизат в селата Беласица и Камена, нови линии се разкриват и до най-голямото село Първомай. Започнал е и ремонтът на спортната зала в района на Гранична полиция, заделените средства са в размер на 190 хиляди лева от общинския бюджет.В ход е също процедурата за избор на изпълнител за изработване на Общ устройствен план на Петрич. 142 хиляди лева осигурява като финансиране МРРБ, 76 хил лева собствени средства на общината. Кметът Димитър Бръчков уточни, че други общини са готови от години с този план, който е стратегически за развитието на всяка една община. Следващ положителен от финансова гледна точка момент е, че Община Петрич вече е на свободния енергиен пазар, информира кметът. Очакват се икономии в размер на 50 хиляди лева на годишна база, тъй като разходът досега е бил в размер на 200 хил лева за всички 69 захранвани обекта в града и селата.", "date": "2017.06.08", "title": " Новата управа на Петрич изплати над 4 млн. лева стари дългове"}
{"url": "https://trud.bg/%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%ba%d0%be%d0%bd%d1%84%d0%b8%d1%81%d0%ba%d1%83%d0%b2%d0%b0-1579-%d0%bc%d0%b5%d0%bd%d1%82%d0%b5%d1%82%d0%b0-%d0%bd%d0%b0-%d0%b8%d0%b7%d0%b2/", "text": "Огромно количество стоки, обозначени с логото на известни марки, са иззети в сряда в Пловдив при съвместна операция на служителите от отдел „Икономическа полиция“ и териториалната дирекция на НАП под ръководството на Районната прокуратура. Проверката е била извършена в 7 магазина в търговски център на ул. „Храбрец“ и в още два обекта на ул. „Петко Д.Петков“ и в жк „Тракия“.Конфискувани са общо 1579 артикула, всички с трайно пришити и инкрустирани търговски знаци, обект на изключително право, но използвани без правно основание. Става дума за спортни екипи и обувки, бельо, дрехи и аксесоари, означени със сходни или идентични знаци с тези на регистрирани търговски марки. Започнати са 6 бързи и 3 досъдебни производства по описа на отдел „Икономическа полиция“ при Областна дирекция на МВР-Пловдив за извършени престъпления по смисъла на чл. 172″б“ от Наказателния кодекс.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL.COМ", "date": "2017.06.08", "title": " Полицията конфискува 1579 ментета на известни марки обувки, дрехи и спортни екипи"}
{"url": "https://trud.bg/%d1%80%d0%be%d0%b4%d0%be%d0%bf%d1%81%d0%ba%d0%b8-%d1%81%d0%b5%d0%bb%d0%b8%d1%89%d0%b0-%d1%81%d0%ba%d0%be%d1%87%d0%b8%d1%85%d0%b0-%d1%81%d1%80%d0%b5%d1%89%d1%83-%d0%b1%d0%b0%d1%80%d0%b8%d0%b5%d1%80/", "text": "Жителите на селищата в три от общините в Пловдивска област – Кричим, Перущица и „Родопи“, скочиха срещу готвената забрана за преминаване през определени горски пътища в Родопите за срок от една година на хора и превозни средства и поставянето на бариери за ограничаване на достъпа им. Мярката е срещу насочена срещу бракониерите, но ако влезе в сила, ще ограничи и достъпа на местните авджии до ловните им полета.„Хората няма да могат да се грижат за животните, да ги хранят там, да поддържат хранилките и животните ще избягат. Ако тази заповед в лезе в сила, няма да могат да се разкарват хората даже и пеша по тези пътища – нито за пикници, нито за каквото и да е“, коментира кметът на Община Кричим Атанас Калчев. „Хората са в пълното си право да искат разяснения относно тази проектозаповед за ограничаване за една година на достъпа, престоя и преминаването на лица и ППС-та през горски пътища и местности, попадащи в ловностопански участък „Тъмраш“, заяви кметът на Перущица Ради Минчев.Ловните дружинки на Кричим, Перущица, Чурен, Устина, Скобелево и др. са готови да отстояват и защитават интересите на всички страни по опазване и достъпа до природните ресурси. В четвъртък в трите общини е получено уведомление за спиране на въпросната заповед по чл. 69 а, ал. 1 от ЗЛОД за Ловностопански участък „Тъмраш“.„Независимо от спряното производство Община Кричим и лично аз като кмет оставаме в готовност да следим процеса при евентуално рестартиране. При нужда, както и в този случай, отново ще бъдат обединени усилията на ръководство , граждани, физически и юридически лица, в това число и ловните дружини, за да се защитят интересите на всички страни по опазването и достъпа до природните ресурси“, декларира кметът на Кричим Атанас Калчев.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL", "date": "2017.06.08", "title": " Родопски селища скочиха срещу бариери по горските пътища"}
{"url": "https://trud.bg/%d0%bf%d0%b8%d1%8f%d0%bd-%d1%80%d1%83%d1%81%d0%bd%d0%b0%d0%ba-%d0%bd%d0%b0%d0%bf%d0%b0%d0%b4%d0%bd%d0%b0-%d1%81-%d0%bd%d0%be%d0%b6-%d0%bb%d0%b5%d0%ba%d0%b0%d1%80%d0%ba%d0%b0-%d0%b2-%d1%85%d0%b8%d1%81/", "text": "Руският гражданин Владимир З., който е с временна адресна регистрация в Хисаря и със статут на чужденец, е задържан за 24 часа в ареста на местното РУ на МВР в курортния град заради закани за убийство срещу медицинско лице и на органи на властта за причиняване на телесна повреда. Срещу Владимир З. е образувано бързо производство за престъпления по чл. 144, ал.3 и по чл. 144, ал. 2 от Наказателния кодекс, което се наблюдава от Районна прокуратура-Пловдив.На 9 юни (петък) предстои чуждестранният гражданин да бъде задържан за срок от 72 часа с постановление на прокурор и да бъде привлечен като обвиняем след допълнително съгласуване за правната квалификация с Окръжна прокуратура-Пловдив, след като нападнал с нож лекарка от Центъра за спешна медицинска помощ в Хисаря и отправил към нея закана с думите: „Аз сега ще те убия!“.Инцидентът станал на 7 юни, когато Владимир З. се обадил на тел. 112 и поискал да бъде посетен в дома си от лекар заради силни болки в корема. Веднага на посочения адрес пристигнал медицински екип, който заварил видимо пияния руснак в леглото и поискал от него да посочи причината за оплакванията. Това ядосало Владимир З., той станал от леглото и извадил нож от близкия шкаф и го насочил към лекарката. В това време бил подаден сигнал в дежурната на РУ на МВР-Хисаря и на адреса на руснака полицейски екип, който предотвратил по-нататъшна саморазправа.Владимир З. отправил заплахи и спрямо служителите на МВР. Установено е, че е бил в нетрезво състояние. От полицията и прокуратурата уточниха, че при инцидента няма пострадали.", "date": "2017.06.08", "title": " Пиян руснак нападна с нож лекарка в Хисаря\t\t\t"}
{"url": "https://trud.bg/66-%d0%b3%d0%be%d0%b4%d0%b8%d1%88%d0%b5%d0%bd-%d0%b0%d1%81%d0%b5%d0%bd%d0%be%d0%b2%d0%b3%d1%80%d0%b0%d0%b4%d1%87%d0%b0%d0%bd%d0%b8%d0%bd-%d0%b8%d0%b7%d0%b3%d1%8a%d1%80%d0%bc%d1%8f-%d0%b7%d0%b0%d1%80/", "text": "66-годишен мъж от Асеновград е заподозрян за кражба на ток. При проверка в сряда в дома му било установено неправомерно включване към електропреносната мрежа на града под Асеновата крепост. Спрямо извършителя е взета 24-часова мярка за задържане, а по случая е образувано бързо производство по чл. 234, ал.1 от Наказателния кодекс.През последното денонощие на територията на Областна дирекция на МВР-Пловдив са регистрирани 36 криминални престъпления – 6 кражби, 2 ПОМПС и 28 други. Разкрити са 27 престъпления.", "date": "2017.06.08", "title": " 66-годишен асеновградчанин изгърмя заради кражба на ток"}
{"url": "https://trud.bg/%d1%82%d0%b0%d0%b7%d0%b8-%d0%b8%d1%82%d0%b0%d0%bb%d0%b8%d1%8f-%d0%b8%d0%bc%d0%b0-%d1%81%d0%b2%d0%b5%d1%82%d0%bb%d0%be-%d0%b1%d1%8a%d0%b4%d0%b5%d1%89%d0%b5/", "text": " Италия отново е онзи съперник, който никой не иска срещу себе си. В сряда вечер тимът на селекционера Джампиеро Вентура разби Уругвай с 3:0. За урусите това бе 5 поредно поражение , а „скуадра адзура“ е в серия от 9 мача без загуба. Във втора поредна среща след контролата с Холандия легендарният страж Джанлуиджи Буфон остана резерва за сметка на суперталанта на „Милан“ Джанлуиджи Донарума. Италия нямаше победа над Уругвай от Мондиал„Този състав има бъдеще – каза Вентура. – Работим по проект, а децата придобиват самочувствие. Доволни сме, на прав път сме. В процес сме на смяна на поколенията. Имаме голям потенциал и светло бъдеще.“ Бившият треньор на „Торино“ даде да се разбере, че има място в състава му и за скандалния Марио Балотели. Нападателят, реализирал 13 гола за „Ница“ през сезона, първо трябва да изчисти главата си.„Не таланта му се поставя под въпрос – каза Вентура. – Неговата цел е да вкарва голове, останалото не го интересува. Всички треньори, работили с него, са имали проблеми. Балотели не може да бъде като никой друг. Има футболисти, които не са в помощ на тима, а актьори. Такъв е неговият случай. В деня, в който той промени това, вратите ще бъдат широко отворени. Знае го отлично, говорили сме по темата.“На стадиона в Ница бранителят на южноамериканците Хосе Хименес си вкара нелеп автогол след топовен шут, Едер удвои с глава, а капитанът Даниеле де Роси бе точен от дузпа. В неделя Италия приема Лихтенщайн в световна квалификация.", "date": "2017.06.08", "title": " Тази Италия има светло бъдеще"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%bf%d0%b8%d1%8f%d0%bd%d0%b8-%d0%b8-%d0%b4%d1%80%d0%be%d0%b3%d0%b8%d1%80%d0%b0%d0%bd%d0%b8-%d0%b7%d0%b0%d0%b4-%d0%b2%d0%be/", "text": "Две бързи производства са образувани през последното денонощие срещу двама мъже, шофирали под въздействието на алкохол и наркотици по пътищата в Пловдивска област.В сряда около 15 часа служители на реда спрели за проверка на пътя  Сопот-Карлово товарен автомобил „Мерцедес“ и установили, че го управлява пиян 50-годишен шофьор от Павликени. С полицейска заповед водачът е задържан за едно денонощие в РУ-Карлово.По същото време в полицията в Асеновград бил отведен 21-годишен местен жител, седнал зад волана на лек автомобил „Ауди“ под въздействието на наркотици.", "date": "2017.06.08", "title": " Спипаха двама пияни и дрогирани зад волана по пътищата в Пловдивско"}
{"url": "https://trud.bg/40-%d0%b8%d0%b7%d0%b4%d0%b0%d1%82%d0%b5%d0%bb%d1%81%d1%82%d0%b2%d0%b0-%d0%bf%d1%80%d0%b5%d0%b4%d0%bb%d0%b0%d0%b3%d0%b0%d1%82-%d0%bd%d0%b0%d0%b9-%d0%bd%d0%be%d0%b2%d0%b8%d1%82%d0%b5-%d1%81%d0%b8-%d0%b7/", "text": "40 издателства ще изложат най-новите си заглавия в 14 шатри пред Централна поща в града под тепетата от 12 до 18 юни, когато ще се проведе 15-ото издание на литературния фестивал „Пловдив чете“. Той е сред любимите преживявания на местната културна общественост, която ще може да се наслади на куп срещи с писатели, премиери на книги, пърформанси, блицинтервюта, литературни четения и др.Официалното откриване на „Пловдив чете“ ще стартира на 13 юни от 19.30 часа на Античния театър с приветствено слово от министъра на културата Боил Банов. После ще бъдат връчени престижните награди „Орфеев венец“ за най-изявен поет през изминалата година и „Златна четка“ за най-добро художествено оформление на книга, а за финал публиката ще се наслади на едни от най-известните хитове на Орлин Горанов и Тони Димитрова.Официален гост на 15-ото издание на форума „Пловдив чете“ ще бъде турският автор Хасан Еркек, а всяко издателство е избрало да представи себе си чрез най-новия и най-интересен автор, който е издал през последната година. Милен Русков, Георги Господинов, Александър Секулов, гръцкият писател Макис Цитас, световноизвестният мим Герасим Дишлиев и сръбският поет Радомир Андрич са само малка част от творците, до които ще могат да се докоснат пловдивчани и гости на града в дните на литературния фестивал.Афишът предлага срещи с творчеството на утвърдени творци като Михаил Вешим, Емил Андреев, Петър Чухов, Оля Стоянова, Здравка Евтимова и други. За поредна година партньори на „Пловдив чете“ са Община Пловдив, Министерството на културата, асоциация „Българска книга“, а домакин е издателство „Жанет 45“.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL", "date": "2017.06.08", "title": " 40 издателства предлагат най-новите си заглавия на „Пловдив чете“"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b7%d0%b0-72-%d1%87%d0%b0%d1%81%d0%b0-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%bd%d0%be-%d0%bf%d1%80%d0%be%d1%8f%d0%b2%d0%b5-2/", "text": "32-годишният пловдивчанин В.А. е задържан за 72 часа в полицейския арест заради кражба на CD устройство от лек автомобил „Мицубиши“.Посегателството било извършено в събота, когато стартирали оперативните и издирвателни действия. При тях криминалистите разкрили, че именно В.А., който е известен на полицията за подобни посегателства и е осъждан, е извършителя на грабежа. Пред разследващите криминално проявеният 32-годишен мъж направил пълни самопризнания.Случаят е докладван в Районната прокуратура. ", "date": "2017.06.08", "title": " Задържаха за 72 часа криминално проявен и осъждан пловдивчанин за кражба от „Мицубиши“"}
{"url": "https://trud.bg/%d0%b2%d0%be%d0%b8%d0%bd%d0%b8%d1%82%d0%b5-%d0%bd%d0%b5%d0%bf%d0%be%d0%b1%d0%b5%d0%b4%d0%b8%d0%bc%d0%b8-%d0%bd%d0%b0-%d0%bc%d0%b0%d1%87-%d1%81%d0%b0-%d0%be%d1%82-%d1%82%d0%b8%d1%82/", "text": "„Голдън Стейт Уориърс“ е само на още една победа от титлата в НБА, след като продължи победната серия във финалите с миналогодишния шампион „Кливланд Кавалиърс“. „Воините“ спечелиха със 118:113 първото гостуване в Охайо и вече водят с 3-0, а серията се играе до четири победи. Ако завърши успешно мисията, „Голдън Стейт“ ще стане първият отбор в историята, спечелил титлата без загубен мач в плейофите. Момчетата на Стив Кър са с 15 поредни успеха след края на редовния сезон. Триото Кевин Дюрант (31 точки), Клей Томпсън (30) и Стеф Къри (26) се оказа по-ефективно от ударния дует на домакините Леброн Джеймс (39) и Кайри Ървинг (38). „Играл съм срещу всякакви отбори, но никога не бях виждал такава нападателна мощ“, призна спортсменски Крал Джеймс. Според статистиката каузата на „Кавалерите“ е обречена, тъй като нито един отбор не е наваксвал изоставане от 0-3 в историята на плейофите. Миналата година обаче Леброн и компания станаха първият тим, обърнал финал от 1-3, при това именно срещу „Голдън Стейт“.", "date": "2017.06.08", "title": " „Воините“ непобедими, на мач са от титлата"}
{"url": "https://trud.bg/57-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d1%84%d0%b8%d0%b0%d1%82-%d0%b1%d0%bb%d1%8a%d1%81%d0%bd%d0%b0-22-%d0%b3%d0%be%d0%b4%d0%b8%d1%88%d0%b5%d0%bd-%d0%b2%d0%b5%d0%bb%d0%be%d1%81/", "text": "22-годишен велосипедист пострада в сряда около 17.50 часа в Пловдив, след като бе блъснат от лек автомобил „ФИАТ“ на кръстовището на бул. „Освобождение“ и ул. „Недялко Шилев“ в жк „Тракия“.Пристигналият на местопроизшествието екип на „Пътна полиция“ установил, че вината за инцидента е на 57-годишния пловдивчанин Х.К., който със своя „ФИАТ“ отнел предимството на колоездача. След преглед младият мъж е настанен в болница за лечение.Алкохолните проби на двамата участници в произшествието са отрицателни. По образуваното досъдебно производство работят разследващи от Пето РУ на МВР-Пловдив.", "date": "2017.06.08", "title": " 57-годишен с „ФИАТ“ блъсна 22-годишен велосипедист на кръстовище в Пловдив"}
{"url": "https://trud.bg/%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0-%d0%be%d1%85%d0%bb%d0%b0%d0%b6%d0%b4%d0%b0%d0%bd%d0%b5-%d0%bd%d0%b0-%d0%b2%d1%8a%d0%b7%d0%b4%d1%83%d1%85%d0%b0-%d0%bc%d0%be%d0%bd%d1%82%d0%b8/", "text": "Система за охлаждане на въздуха чрез водна мъгла и пръскалки бе монтирана и пусната в експлоатация в четвъртък в общинския приют за бездомни животни в Пловдив, похвали се Георги Божев, директор на общинско предприятие „Зооветеринарен комплекс“.Технологията използва водна помпа и специални дюзи – пръскалки, които превръщат водата във водна мъгла с микрокапка до 0.08 микрона. Именно тези микрокапки поглъщат топлинната енергия от въздуха и се изпаряват. Когато тази фина водна мъгла се изпари, тя отнема от температурата на въздуха и я понижава с до 10 градуса по Целзий и се получава свеж бриз. Колкото по-горещ и сух е обкръжаващият въздух, толкова по-интензивно е изпарението, a съответно и охлаждането, обясни Георги Божев.По този начин се осъществява едно ествествено саморегулиране на температурата в зоната на изпарение на мъглата. Ползите от охлаждането с водна мъгла освен понижаване на температурата до 10 градуса и филтриране на околния въздух, е, че тя предпазва и от летящи насекоми – комарите избягват водната мъгла, защото микрокапките полепват по техните крила.Охлаждането с водна мъгла е също така по-ефективно и енергоспестяващо от всички останали системи за охлаждане на открити пространства, допълва директорът на ОП „Зооветеринарен комплекс“ в Пловдив.", "date": "2017.06.08", "title": " Система за охлаждане на въздуха монтираха в кучкарника в Пловдив"}
{"url": "https://trud.bg/%d0%bb%d0%b0%d0%bb%d0%be%d0%b2%d0%b0-%d1%81-%d1%82%d1%80%d0%b8-%d0%bf%d0%be%d0%b1%d0%b5%d0%b4%d0%b8-%d0%b2-%d1%82%d1%83%d1%80%d1%86%d0%b8%d1%8f/", "text": "Ивет Лалова спечели две победи за клуба си ЕНКА в турския отборен шампион по лека атлетика в Анкара. Българската спринтьорка се наложи с лекота в бягането на 100 метра с време 11,46 секунди, а малко по-късно помогна на тима си да спечели и щафетата на 4 по 100 м с резултат 45,94 сек. Вчера софиянката очаквано триумфира и в новата си коронна дисциплина 200 м – 23,56 сек, а участието й завърши с нетрадиционна поява в щафетата на 4 по 400 м. Венелина Венева пък бе над всички в скока на височина. 43-годишната българка донесе победата на „Фенербахче“ със 185 см.", "date": "2017.06.08", "title": " Лалова с три победи в Турция"}
{"url": "https://trud.bg/%d0%b4%d0%b2%d0%b0%d0%bc%d0%b0-%d0%bf%d0%be%d1%81%d1%82%d1%80%d0%b0%d0%b4%d0%b0%d1%85%d0%b0-%d1%81%d0%bb%d0%b5%d0%b4-%d0%bf%d1%80%d0%b5%d0%be%d0%b1%d1%80%d1%8a%d1%89%d0%b0%d0%bd%d0%b5-%d0%bd%d0%b0/", "text": "Двама мъже пострадаха при пътен инцидент в Хисаря, станал в сряда около 11.20 часа за изхода на курортния град в посока село Черничево.На място пристигналите полицаи от РУ на МВР-Хисаря установили, че при движение с несъобразена скорост лек автомобил „Дайхатсу“ се е преобърнал извън пътното платно, след като 79-годишният шофьор зад волана е загубил контрол над колата. На възрастния водач е оказана медицинска помощ, а неговият спътник е настанен в болница, но без опасност за живота. Взетата алкохолна проба на шофьора е отрицателна, а автопроизшествието е отработено по административен ред.В сряда по пътищата на Пловдивска област са  станали 22 произшествия с материални щети. Регистрирани са 3 катастрофи с четирима ранени.", "date": "2017.06.08", "title": " Двама пострадаха след преобръщане на „Дайхатсу“ край Хисаря"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%bf%d0%b0%d1%87%d0%ba%d0%b8%d1%82%d0%b5-%d0%ba%d0%be%d0%b8%d1%82%d0%be-%d0%b3%d0%b4%d0%b1%d0%be%d0%bf-%d0%be%d1%82%d0%ba%d1%80%d0%b8-%d0%b2-%d0%b4%d0%b0%d0%b8/", "text": "МВР разпространи видеозапис и снимки от акцията в Изпълнителна агенция „Автомобилна администрация“. На този етап са задържани 14 мъже, 12 от които – служители на областни дирекции на ИААА (бившата ДАИ), и 2-ма – собственици на автошколи. Операцията е реализирана след получен на 14 май сигнал за корупционна схема и проведена разработка на ГД „Борба с организираната престъпност“, в рамките на която е изяснено, че в агенцията действа организирана престъпна група.Корупционните схеми са били с малки суми – от 50 до 100 лева, но редовни. По този начин се е генерирала доста голяма сума на годишна база. При извършените над 36 претърсвания  на адреси и обиски на лица, са открити парични средства в различни валути в размер на повече от 115 хиляди лева, като претърсванията и изземванията продължават и в момента, така че сумата, генерирана от престъпната дейност на групата, може да се увеличи.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL", "date": "2017.06.08", "title": " Вижте пачките, които ГДБОП откри в ДАИ (ВИДЕО, СНИМКИ)"}
{"url": "https://trud.bg/%d0%b7%d1%80%d0%b5%d0%bb%d0%be%d1%81%d1%82%d0%bd%d0%b8%d1%86%d0%b8%d1%82%d0%b5-%d0%be%d1%82-%d0%b1%d0%be%d1%81%d0%b8%d0%bb%d0%b5%d0%b3%d1%80%d0%b0%d0%b4-%d0%b8%d0%b4%d0%b2%d0%b0%d1%82-%d0%b2-%d0%b1/", "text": "Повечето от зрелостниците в гимназията в Босилеград ще кандидатстват в български университети. Към сръбски висши учебни заведения са се насочили десетина от младежите, съобщи директорът на училището Антон Тончев, предаде .Тази година броят на местата за кандидат-студенти от Сърбия е увеличен на 170. За тях ще се конкурират не само младежи от Босилеград, но и от Димитровград /Цариброд/, от Вранье, Сурдулица, Лесковац.Предпочитани са медицина и фармация, психология, архитектура, инженерни специалности.Кандидат-студентският изпит е насрочен на 3 юли в босилеградската гимназия, за там ще заминат квестори на Министерството на образованието. Кандидатите ще решават тест по български език и литература и история.Директорът Тончев е убеден в добрата подготовка на младежите.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL", "date": "2017.06.08", "title": " Зрелостниците от Босилеград идват в български университети\t\t\t"}
{"url": "https://trud.bg/%d1%81%d1%8a%d0%b4%d1%8a%d1%82-%d0%be%d1%81%d1%82%d0%b0%d0%b2%d0%b8-%d0%b2-%d0%b0%d1%80%d0%b5%d1%81%d1%82%d0%b0-%d1%82%d1%80%d0%b8%d0%bc%d0%b0%d1%82%d0%b0-%d1%81%d1%8a%d0%bf%d1%80%d0%b8%d1%87%d0%b0/", "text": "31-годишният Апостол Кечев може да прекара следващите 20 години в затвора, след като Окръжна прокуратура-Пазарджик му повдигна обвинение за причиняване на смърт по непредпазливост при ПТП на повече от едно лице – престъпление по чл.343 ал.3 буква Б от Наказателния кодекс. Законът предвижда от 5 до 20 години лишаване от свобода при особено тежки случаи, какъвто е този, при който на 4 юни (неделя) в района на 97-и км на автомагистрала „Тракия“ загинаха деветима мигранти от Пакистан, Афганистан и Сирия и 16-годишният неправоспособен шофьор на жълтия микробус ковчег „Мерцедес Спринтер“ Трайчо Димитров. Именно Кечев е осигурил буса за нелегален превоз на мигрантите.Това стана ясно днес в Пазарджишкия окръжен съд при гледане искането на прокуратурата за вземане на мерки за неотклонение „задържане под стража“ на Кечев и двамата му съучастници – афганистанецът Фарук Уафа и 29-годишният Никола Спасов от София. Апостол Кечев е осъждан за средна телесна повреда при катастрофа през 2013 г. и за трафик на хора през 2014 г. Той имал намерение да се укрие в Македония, а Фарук Уафа – в Турция, съобщи прокурор Анжел Панков. Афганистанецът, който е у нас от 2015 г., освен в незаконно подпомагане на чужденци да преминат през България е обвинен и за притежание на наркотици, намерени в дома му в София.Никола Спасов е с обвинение за нелегален трафик на бежанци – престъпление по чл. 281, ал2, т.1 и т.5 от НК, за което законът предвижда затвор от 1 до 6 години и глоба от 5 до 20 хиляди лева. Спасов е осъждан за управление на такси без книжка и лишен от свобода за 3 месеца за шофиране на МПС след употреба на алкохол над 1,2 промила. По време на досъдебното производство е направил пълни самопризнания и е съдействал за залавянето на Апостол Кечев. Адвокатът му поиска по-лека мярка – домашен арест или подписка, тъй като бил баща на 3 деца, едно от които болно от епилепсия.Съдия Александър Александров обаче реши да остани и тримата обвиняеми за постоянно в следствения арест. Решението за задържаното подлежи на обжалване пред Апелативен съд – Пловдив. При постъпване на жалба, съдебното заседание се насрочва за 15 юни от 10.00 часа.", "date": "2017.06.08", "title": " 31-годишен обвинен за смъртта на мигрантите на АМ „Тракия“, грозят го 20 години затвор\t\t\t"}
{"url": "https://trud.bg/%d0%b4%d0%bf%d1%81-%d0%bf%d1%80%d0%b5%d0%b4%d0%bb%d0%be%d0%b6%d0%b8-%d0%be%d1%82%d0%bc%d1%8f%d0%bd%d0%b0-%d0%bd%d0%b0-%d0%be%d0%b3%d1%80%d0%b0%d0%bd%d0%b8%d1%87%d0%b5%d0%bd%d0%b8%d0%b5%d1%82%d0%be/", "text": "Депутати от ДПС начело с председателя на партията Мустафа Карадайъ са внесли проект за промени в Изборния кодекс.„Партиите и коалициите имат право при регистрация на кандидатските си листи за всеки вид избори под номера на листата, който съвпада с номера на жребия, да няма кандидат. В този случай подредбата на съответната кандидатска листа не се преномерира служебно”, гласи един от предложените текстове, чиято цел е да избегне феномена 15/15 на случайно избраните кандидати.В законопроекта се предлага още предизборната агитация да може да се води и на език, различен от българския, но при осигурен превод.Премахване на задължителното гласуване, както и квадратчето „Не подкрепям никого“ са другите основни идеи в проекта.От ДПС предлагат още отмяна на ограничението за образуване на секции в чужбина чрез връщане на правилата, важали за изборите през 2014 г. и 2015 г.", "date": "2017.06.08", "title": " ДПС предложи отмяна на ограничението за секции в чужбина\t\t\t"}
{"url": "https://trud.bg/%d1%81%d0%b5%d0%bb%d0%b5%d0%ba%d1%86%d0%b8%d0%be%d0%bd%d0%b5%d1%80%d1%8a%d1%82-%d0%bd%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5-%d0%bf%d0%bb%d0%b0-3/", "text": "Три тежки мача очаква селекционерът на националния отбор по волейбол Пламен Константинов на втория турнир от Световната лига във Варна. Днес от 19,10 часа в зала „Конгресна“ на Двореца на културата и спорта момчетата му излизат срещу световния шампион Полша, а преди това е двубоят между златните медалисти от Рио 2016 – Бразилия срещу Канада. „Турнирът ще бъде изключително тежък с едни от най-силните отбори в света – смята Константинов. – Българската публика едва ли може да си пожелае нещо по-добро от това световният и олимпийският шампион да играят тук. Безспорно фаворит е Бразилия, но в никакъв случай не мога да кажа, че Полша е по-слаб. Така че за нас лек мач няма да има. Искам да видя надграждане в нашия тим, но естествено ще търсим победи.“ Треньорът на поляците Фердинандо ди Джорджи призна, че целта му в момента е да натрупа впечатления, тъй като заема поста едва от месец. „Ще мога да опозная по-добре своите играчи и нивото на отбора“, заяви италианецът, който се съгласи, че Бразилия е фаворит в групата. Константинов разчита на 17 играчи за мачовете, като към групата от първия турнир се присъедини разпределителят Любомир Агонцев. Той обаче тренира на облекчен режим. За първи път на волейболни мачове у нас ще бъде изпробван хибрид между системите „ястребово око“ и „видео челиндж“. Благодарение на 27 камери, разположени от всичките страни на игрището, спорните ситуации ще бъдат сведели практически до нула.", "date": "2017.06.08", "title": " Селекционерът на волейболистите Пламен Константинов: За нас няма лек мач, Бразилия е фаворит"}
{"url": "https://trud.bg/%d0%bc%d0%b5%d0%bd%d0%b8%d0%b4%d0%b6%d1%8a%d1%80%d1%8a%d1%82-%d0%bd%d0%b0-%d0%b4%d0%b6%d0%be%d1%88%d1%83%d0%b0-%d0%b1%d0%be%d1%8f%d1%82-%d1%81-%d0%bf%d1%83%d0%bb%d0%b5%d0%b2-%d0%be%d1%81%d1%82%d0%b0/", "text": "Кубрат Пулев ще може да разчита на бой за световната титла в тежката категория на профи бокса едва напролет, заяви Еди Хърн, мениджър на шампиона Антъни Джошуа. Британецът получи разрешение да отложи защитата на пояса на Международната боксова федерация (IBF), за да даде реванш на Владимир Кличко. „Това ще е страхотен мач – заяви Хърн. – Сега Антъни има какво да губи, а Владимир няма причини да се отказва. Първо е той, а през пролетта – Пулев. Най-хубавото за нас е, че сме наясно с бъдещето, тъй като в бокса човек лесно може да загуби ориентация.“ Кличко обаче не бърза да предизвика Джошуа. 41-годишният украинец все пак обеща да обяви решението си до две седмици. „Имам достатъчно време и ще се възползвам от него – отговори Влад. – Животът ми не е само спорт и бокс.“", "date": "2017.06.08", "title": " Мениджърът на Джошуа: Боят с Пулев остава за пролетта"}
{"url": "https://trud.bg/%d0%bf%d0%bb%d0%be%d0%b2%d0%b4%d0%b8%d0%b2%d1%81%d0%ba%d0%b8%d1%8f%d1%82-%d0%be%d0%ba%d1%80%d1%8a%d0%b6%d0%b5%d0%bd-%d1%81%d1%8a%d0%b4-%d0%bf%d1%83%d1%81%d0%bd%d0%b0-%d0%be%d1%82-%d0%b0%d1%80%d0%b5/", "text": "Пловдивският окръжен съд остави днес без разглеждане жалбата на обвиняемия Георги Близнаков, известен като Фараона от Дупница, да бъде постановено освобождаването му от ареста.Пред съда представителят на Окръжна прокуратура-Пловдив Костадин Паскалев представи постановление с днешна дата – 8 юни 2017 г. От него е видно, че наблюдаващият прокурор е разпоредил обвиняемият да бъде освободен от сектор „Арести“ още днес, тъй като мярката му за неотклонение задържане под стража по досъдебното производство е взета на 8 октомври 2016 г. Според чл. 63, ал.4 от НПК тя не може да продължи повече от 8 месеца. С оглед представеното по делото постановление Окръжният съд прие, че искането, което обвиняемият Георги Близнаков е отправил, е вече удовлетворено от прокуратурата.Срещу Георги Близнаков са повдигнати три обвинения. Първото е за това, че през периода от 1 януари 2010 г. до 30 март 2016 г. в град Дупница и в град Пловдив, при условията на продължавано престъпление, в качеството си на председател на КСК „Дупнишка популярна каса“ Кооперация – в ликвидация – Пловдив, е избегнал установяването и плащането на данъчни задължения в особено големи размери – данък ЗКПО в размер на 135 701,96 лева, като е потвърдил неистина в писмени декларации – годишни данъчни декларации, които се изискват по силата на закон – престъпление по чл. 255 ал.3 във вр. ал.1 т.2 във вр. чл. 26 ал.1 от НК.Другото обвинение е за това, че през периода от 29 април 2005 г. до 18 май 2016 г. в град Дупница в съучастие като съизвършител с Ивона Близнакова, без съответното разрешение съгл. чл.13 ал.1 от Закона за кредитните институции, е извършил по занятие банкови и др. финансови сделки, съгласно чл. 2 ал.1 от Закона за кредитните институции, за което се изисква такова разрешение, а именно е извършил публично привличане на влогове срещу получаване на лихва от 92 физически лица общо в размер на 258 047 евро, 10 650 американски долара и 1 450 826 лева и им е изплатил пари, представляващи главница и лихва от 297 690 лева и 40 052 евро, 150 американски долара, като от тази дейност са причинени другиму – на горните лица, значителни вреди, и са получени значителни неправомерни доходи от 297 994 евро, 10 500 американски долари и 1 153 136 лева – престъпление по чл. 252 ал.2 във вр. ал.1 във вр. чл. 20 ал.2 във вр. ал.1 от НК.Третото обвинение са за това, че през периода от 15 януари 2010 г. до 20 януари 2015 г. в град Дупница при условията на продължавано престъпление в съучастие като съизвършители с Ивона Близнакова 10 пъти е извършил сделки с имущество – пари, като е знаел към момента на получаването му, че е придобито чрез престъпление, такова по чл. 252 ал.2 във вр. ал.1 във вр. чл.20 ал.2 във вр. ал.1 от НК, като имуществото е в особено големи размери – 1 458 828 лева и случаят е особено тежък и деянието е извършено от 2 лица, сговорили се предварително – престъпление по чл. 253 ал.5 във вр. ал.3 т.1 и т.2 във вр. ал.1 във вр. чл. 26 ал.1 от НК.", "date": "2017.06.08", "title": " Пловдивският окръжен съд пусна от ареста дупничанин, завлякъл 92 души с милиони\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b0%d0%b9-%d1%82%d0%be%d1%87%d0%bd%d0%b0%d1%82%d0%b0-%d0%be%d1%86%d0%b5%d0%bd%d0%ba%d0%b0-%d0%b7%d0%b0-%d0%bf%d1%80%d0%b0%d0%b2%d0%b8%d1%82%d0%b5/", "text": "Намаляването на административната тежест върху бизнеса и гражданите зависи колкото от правителството, толкова и от местната власт. Това е коментирано на днешното заседание на Министерския съвет по повод готвените мерки за намаляване на бюрокрацията, съобщиха от правителствената пресслужба.Министър-председателят Бойко Борисов е подчертал, че е необходимо да се използват всички инструменти за съвместна работа с общините за разрешаване на проблема.„Публично, в присъствието на Националната здравноосигурителна каса, на кметовете ще водим този дебат. Обясняваме, чуваме и техни мнения. Ако трябва някъде да се финансира, ще дофинансираме; важното е накрая максимум да скъсим времето на бизнесмена или на гражданина, отишъл да си изважда документ и да не го размотават по етажите. На практика, ние десетократно ще изплатим това, ако някъде се налага да финансираме, с човекочасовете, които се губят по администрации”, е казал премиерът Борисов.Министърът на икономиката Емил Караниколов е подчертал, че до 15 юни трябва да е готов анализът, който ще се предостави и на бизнеса, и на Комисия по икономическа политика в парламента, за да се запознаят и те с реформите, които се предприемат за облекчаването на административната тежест. БИСЕР ПЕТКОВ: Уважаеми господин министър-председател, уважаеми колеги, с предложените промени се облекчават процедурите по даване на достъп до пазара на труда на чужденци за получаване на синя карта на Европейския съюз по професии, за които има недостиг на висококвалифицирани специалисти. Облекчават се процедурите по регистрация на краткосрочната сезонна заетост на чужденци до 90 дни, като по-конкретно отпада изискването за представяне на документи за образование, специалност, правоспособност, професионална квалификация и опит. Уточнява се, че работодателите само декларират пред Агенцията по заетостта спазването на определени изисквания от закона. Отпада изискването към представената обосновка за краткосрочно наемане на чужденци да се прилагат копия от обяви в местни национални средства за масово осведомяване, интернет и други.Отразени са бележките в рамките на съгласувателната процедура.БОЙКО БОРИСОВ: С една дума, това е реформа. От почти всички браншове, с които сме срещали, браншови организации са искали това от нас. Нали така, Валери?ВАЛЕРИ СИМЕОНОВ: Това е реформа, която не е правена 27 години и с тая реформа за 7 дена получават право гражданите на трети страни да работят в България до 90 дена. Борим се да удължим този срок през Европейската комисия, живот и здраве, но по този начин удължаваме решаваме много тежкия въпрос за туристическия сезон, от една страна, и от друга страна – за недостига на кадри не само в бранша. Това е много добро решение.БОЙКО БОРИСОВ: Икономиката го подкрепя, предполагам?ЕМИЛ КАРАНИКОЛОВ: Самият бизнес го подкрепя и бяха много доволни от това, когато го чуха от господин Валери Симеонов. Приеха го много добре.БОЙКО БОРИСОВ: Добре.Това означава много за бизнеса, за сектори, в които имаме недостиг на работни места, защото, за съжаление, в момента икономиката – виждате от последните изследвания – 3,5% ръст, а ни трябват работници и квалифицирана работна ръка. Така че, аз се надявам час по-скоро и много българи да се върнат от чужбина, за да може да се случи всичко това.Аз мисля, че и това, което осигурихме с ин-витрото, също е много добра стъпка. Така че, без да се кичим с епитети какво правителство сме, мисля, че най-точната оценка е решаването – практически и веднага, на натрупани от десетилетия проблеми.Вие видяхте, между другото, това е оценка за всички вас, за България като държава – големите, моторите на европейската икономика и развитие, действително в наше лице виждат хора амбицирани да работят за държавата си. А когато се работи добре за държавата, и Европейският съюз е щастлив от тая работа, защото и на тях вече им идва в повече, защото и при тях социалните системи са претоварени с проблеми на други държави. Ние да си свършим нашето домашно, да си довършим реформите – преди малко чухте – в съдебната система, да направим това, с което да улесним бизнеса, там, където не достигат работници, да дръпне икономиката, ред и дисциплина.Тази българска поговорка за казана – където само при българския казан в ада няма пазач… Във вчерашния ден президентът на Франция казва: „България най-добре пази границите“. Президентът на Германия, канцлерът на Германия казват: „България най-добре пази границите“. Европейският комисар казва: „България най-добре пази границите“. И в същото време…Преди няколко дена с Валери Симеонов си говорихме и той казва, цитирам го: „Искам да заведа парламентарните групи, да минем през цялата ограда. Ще дадем каквото е необходимо, да видят какво истинско съоръжение е”. Ние не шумим, защото това не е туристически обект да го показваме. Президентът Макрон август месец ще е в България и казва: „След като Камерън, Орбан идват и са толкова впечатлени, искам да дойда и аз да го разгледам, да видя как България се справя. Никой друг така добре не се справя”. А ние, българите, продължаваме да си създаваме всеки ден напрежение.Аз моля вицепремиера Симеонов да организира една подобна среща, да я видят колегите депутати, да спрем да се тричаме вътрешно в България. При положение, че обикновено отвън идва натискът с лошите коментари, само във вчерашния ден всички отговорни институции и важни хора в Европа са ни дали отлична оценка. Защо трябва да си го причиняваме? Че някъде се навела оградата, ние говорим срещу предишно правителство, или защо била един ред… Симеонов ще им обясни още веднъж там на място – искахме бързо да я опънем. Те и през Берлинската стена прескачат, от Алкатрас има избягали хора. Тя не може да е 100-процентна преграда, тя служи да помогне на граничарите и военните, които са там, ако дойде маса от хора, да може да ги блокира и да ги спре.Всеки ден питаме за поръчките МВР. Вчера и на канцлера Меркел казах: може да ги направим и през закона за националната сигурност, има такава възможност веднага да ги направим чрез директно договаряне. Но нали не е прието това, няма да го погледнете добре, няма. Ще изчакаме още седмица, две, три, колкото трябва, за да може да минат поръчките законово, прозрачно, така, както всички искаме… Да, много хора ми казаха, че трябваше с директно договаряне да стане, веднага, така е, Симеонов. Но представям си тогава пък какво щеше да се говори.И когато вече дойдат всичките автомобили, когато термокамерите дойдат, когато цялата ограда е с датчици – и това ще стане в следващите месеци, това ще стане едно действително много надеждно съоръжение. Просто процесът е технологичен. В Европейския съюз ни разбират и казват: „Да, така трябва“. Ние тук се разправяме всеки ден и си нанасяме щети. И това не носи полза на никого. А че ще стане действително добро съоръжение…ВАЛЕРИ СИМЕОНОВ: То е станало. Нашето съоръжение е по-добро от унгарското. Нашето съоръжение може би е най-доброто в момента в Европейския съюз. Унгарците го правят с оградна мрежа в средата, нашите са панели – стабилно съоръжение, с бетонови основи.БОЙКО БОРИСОВ: Те го отчитат. Ние с колегите от БСП водим спора. Навън всички го знаят.ВАЛЕРИ СИМЕОНОВ: Там, според мен, какъвто и спор да се води, става въпрос за столетни идейни деформации, според мен, а не за същностна критика, основателна.И по тая причина, просто ви информирам, днес, в качеството си на вицепремиер аз ще сезирам главния прокурор, за да може госпожа Йончева да дава обяснения как така тя фиксира точно между кои гранични пирамиди е била едноредова, пък къде нямало камери и т. н. Това си е абсолютно изказване в ущърб на държавните интереси. И аз ще искам тя да си получи заслуженото.БОЙКО БОРИСОВ: Продължаваме нататък.Очаквам в най-скоро време да ми подготвите това, което Министерството на икономиката, данъчните и финансите работим по гарантиране по горивата. Аз там виждам действително огромен резерв за бюджета. Работим денонощно, дал съм им дал срок това да бъде променено с наредби и промяна на закона. Вече е идентифициран проблемът, запознали сме колегите.Това, което сме говорили – как да преодоляваме бюрокрацията, да помагаме на бизнеса, Министерството на финансите вече си го направи. Докъде стигнахме?ЕМИЛ КАРАНИКОЛОВ: В частта за горивата вече текстовете са готови. Предстои изменение на два закона и няколко наредби. Започва обществено обсъждане, качваме ги съвсем скоро.БОЙКО БОРИСОВ: Не съвсем скоро, днес да стане, искам да го приключим това, да знам, че 100% всеки литър се контролира и не може да се…ЕМИЛ КАРАНИКОЛОВ: Разбрах Ви. Разчитайте.А по другата тема – на 15 юни трябва да сме готови с анализа и трябва да бъде предоставен на бизнеса, на Вас, както и на Икономическата комисия, за да се запознаят и те с реформите, които се правят от Министерството на икономиката относно облекчаване на административните тежести.БОЙКО БОРИСОВ: Тук с вицепремиера Симеонов искам да направите веднага, щом е готово това, да поканим и да се срещнем с кметовете и общините. Да подготвим необходимото и да използваме всички инструменти на съвместната си работа с общините, да ги накараме да спазват това, което имаме като програма за борба с бюрокрацията – документите, които се вадят от едно учреждение, в общините. И там със Сдружението на общините, ако трябва, с всички кметове, точка по точка: този си документ така трябва да бъде направен, онзи документ – така трябва да бъде направен. Ще поканите медиите да присъстват през цялото време, за да могат те да ни съдействат после по контрола. И ще видите, че поне 10-15 документа и сега, по сега действащото законодателство ние можем да ги правим като държава и общини, като администрация, без да товарим хората с дни наред да чакат и да ходят от гише на гише. Петнадесети – промяна на наредбите, за да можем да излезем и да кажем: Ето, един месец сме работили по тези теми, така изглеждат, така звучат, това трябва да се изпълнява. И някоя община или държавна администрация ако не го изпълнява… Ние общините не може да ги санкционираме, но когато народът знае какво може да се направи без да ходиш на опашка или кои документи са длъжни от общината да си ги извадят, като отиде на гишето и му кажат: „Сега иди на следващото гише“, ще каже: „Чакай, чакай!“. Когато на хората им дадем инструмент, ще кажат: „Извинявайте, господин Х, по тази тема чухме, че се вадят и този, и този, и този документ заедно”. Като кажеш: „Не, не, не е така“, ще се чуе, ще дойде до нас сигналът, ще отидат, ще направят журналистите проверка, интервюта и накрая ще принудим с много мек и демократичен натиск всички да си свършат работата.ТОМИСЛАВ ДОНЧЕВ: Добрият подход е да се бръкне в сърцето на проблема, който включва това: тези регистри, които вече позволяват служебен достъп… тоест, една администрация, вместо да иска гражданинът да й носи бележка или документ, да може в реално време да прави справка в регистъра на друга администрация. Та тези регистри, които са готови, трябва да бъдат вкарани в употреба, тоест, администрациите да се научат да ги ползват, а не да искат от гражданина да им носи документ. За тази цел съвсем скоро ще направя предложение пред колегите от Министерски съвет да задължим всички администрации от всякакъв тип да дадат ясна справка за услугите, които са базирани на регистрите, които вече са готови и позволяват служебен достъп.Но поучени от опита в предишни години, ние всъщност имаме много записи в законодателството, където принуждават една или друга администрация и да предоставя интегрирани услуги, и да предоставя услуги с определено качество, и какви ли не други хубави неща. И установявам с горест, че много често подобно законодателство не се спазва. Затова, освен всякакъв вид положителни и насърчителни мерки, според мен трябва да бъдат предвидени и санкционни такива. Тоест, една публична администрация, ако не си изпълнява ангажиментите, предвидени в законодателството по отношение и на улесняване на административното обслужване, и по отношение на предоставяне на интегрирани услуги, да има възможност да й бъде ограничавана или спирана субсидията до момента, в който не се научи да предоставя такава услуга.БОЙКО БОРИСОВ: И за да не кажат, че има намеса в разделение на властите, публично, в присъствието на Националната здравноосигурителна каса, на кметовете водим този дебат, обясняваме, чуваме и техните мнения. Ако трябва някъде да се финансира, ще дофинансираме; важното е накрая бизнесменът или гражданинът като отиде максимум да му скъсим времето, в което да си изважда документа, за който е отишъл, и да не го размотават по етажите. На практика, ние десетократно ще изплатим това, ако някъде се налага да финансираме, с човекочасовете, които се губят по администрации.Зная, всички работят. Просто, понеже ми се иска да стане веднага, затова 15 юни ми се вижда далечен срок , но нека да ги доизпипат. Искам да знам по седмици кое как се движи, за да може, когато го обясняваме на хората, да не си мислят, че губим време. Винаги съм казвал: имаме прекрасен шанс и вътре в страната, и извън нея да направим добри неща, и това се очаква от нас.По този повод – на нито едно място, понеже тук какви ли не писма се написаха до Брюксел, до къде ли не – на нито едно място не съм попитан за коалицията или за коалиционни партньори. Навсякъде казаха: Много сме радостни, че има стабилно правителство и България ще работи. Една дума не съм чул! Очаква се от нас много – и от хората, и от Европейския съюз. Имаме реалния шанс да го свършим. Всеки ден, всеки час ни е важен. Не искам, а и не е нужно на нас да ни се дават 100 дни. Всички сте достатъчно опитни, за да знаем какво се иска от нас, екипите са комплектовани, на максимална степен да се работи.С „Дондуков“ какво става? Сега чета, че има протести за велоалеите. Боиле?БОИЛ БАНОВ: Така трябва, господин премиер. Обществото е разнопосочно, нормално е, всеки трябва да излезе със становище.БОЙКО БОРИСОВ: А защо не ги съберете с кмета на София – и едните, които искат павета, и другите, които не искат павета, искат велоалеи – и да се постигне консенсус? Защото щели днес хора да протестират пред Министерския съвет, все едно ние сме виновни, че едните искат павета, другите не искат павета! За бул. „Дондуков“ става въпрос. Съберете ги и просто нека да се разберат. Ние искаме да го направим по-хубаво.БОИЛ БАНОВ: Събрахме ги. Това е – едните искат павета, другите искат велоалея. Двете неща трудно се съчетават.БОЙКО БОРИСОВ: Добре, а кое е правилното, според теб?БОИЛ БАНОВ: Правилно е да се пази културно-историческото наследството и да се развива градът. Вероятно има решение и малко трябва да се помисли. Има решение и павета да има, и велоалеи да има. Въпрос на…БОЙКО БОРИСОВ: Моля ви, седнете с кмета, с двете различно искащи да им се случват добри неща групи. Ние искаме да го направим, а накрая да излизаме виновни и да идват пред Министерския съвет, не е справедливо.БОИЛ БАНОВ: Така е, прав сте, ще си продължим разговора. Трудно е да се намери пресечната точка на обществения интерес тук.БОЙКО БОРИСОВ: А в същото време, искаме да направим булеварда с нова канализация, с нови трамвайни линии и с хубава настилка. И разбираме защо никога не е ремонтиран. Изглежда, че ако не правиш нищо, е по-правилно.Моля те, Боиле, с госпожа Фандъкова съберете хората в нормална обстановка и намерете начин да се реши това.БОИЛ БАНОВ: Ще търсим варианти, господин премиер.", "date": "2017.06.08", "title": " Борисов: Най-точната оценка за правителството е решаването – практически и веднага, на натрупани от десетилетия проблеми (СТЕНОГРАМА)\t\t\t"}
{"url": "https://trud.bg/%d0%bf%d1%80%d1%8a%d1%81%d0%ba%d0%b0%d1%82-%d1%81%d1%80%d0%b5%d1%89%d1%83-%d0%bb%d0%b8%d1%81%d1%82%d0%bd%d0%b8-%d0%b2%d1%8a%d1%88%d0%ba%d0%b8-%d0%bf%d0%be-%d0%bc%d0%b0%d0%bb%d0%ba%d0%b0%d1%82%d0%b0/", "text": "На 13 юни (вторник) след полунощ служители на общинско предприятие „Дезинфекционна станция“ в Пловдив ще извършат дезинсекция – пръскане срещу листни въшки на растителността в района на Малката главна улица „Райко Даскалов“ в града под тепетата – от Римския стадион до подлеза на аптека „Марица“.От районно кметство „Централен“ съобщават, че процедурата ще бъде наблюдавана и контролирана от служител на администрацията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL", "date": "2017.06.08", "title": " Пръскат срещу листни въшки по Малката главна в Пловдив"}
{"url": "https://trud.bg/sputnik-%d0%bd%d0%b0%d1%82%d0%be-%d1%89%d0%b5-%d0%bf%d1%80%d0%b8%d0%b5%d0%bc%d0%b5-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bf%d1%80%d0%b5%d0%b7-2018/", "text": "НАТО планира до пролетта на 2018 година да приеме Македония като пълноправен член, пише информационният сайт Sputnik, позовавайки се на източници, близки до преговорния процес. Генералният секретар на НАТО Йенс Столтенберг планира да посети Скопие до средата на юли и да разговаря по този въпрос.Целта на НАТО е страната да бъде приета в алианса, заявил източник, според когото САЩ активно работят за тази цел. „Американският посланик в Скопие вчера имаше среща с министъра на отбраната (г-жа Радмила Шекеринска – ред.) разговаря по този въпрос“, добави източникът.В първото си интервю като премиер преди два дни Зоран Заев съобщи, че очаква това лято в Скопие генералният секретар на НАТО Йенс Столтенберг, който му е обещал да съобщи добра новина. В понеделник македонският премиер ще посети Брюксел, за да се срещне със Столтенберг. Той ще има срещи и с висши представители на Еврокомисията.Източник: ", "date": "2017.06.08", "title": " Sputnik: НАТО ще приеме Македония през 2018"}
{"url": "https://trud.bg/%d1%83%d1%87%d0%b5%d0%bd%d0%b8%d1%86%d0%b8-%d0%be%d1%82-%d1%81%d0%b2%d0%b8%d1%89%d0%be%d0%b2-%d1%81%d1%82%d0%b0%d1%80%d1%82%d0%b8%d1%80%d0%b0%d1%85%d0%b0-%d0%bf%d1%8a%d1%80%d0%b2%d0%b8%d1%82%d0%b5/", "text": "Деца, учители и медицински персонал от двете  училища в Свищов на 7 юни се отправиха на три обучителни пътувания и едно зелено училище. Обучителните двудневни екскурзии ще запознаят децата от три клуба с исторически забележителности в град Велико Търново и Арбанаси. На зелено училище отпътуваха 80 деца от , VIII и  клас, които ще прекарат пет незабравими дни сред чистия планински въздух на тетевенска Рибарица. По проекта, който е двугодишен, са заложени общо 59 посещения, които целят повишаване образователните резултати на учениците, социална интеграция и приобщаване на родителите.На 9 юни предстои изпращането на две групи за тридневно посещение на фолклорен фестивал в Арбанаси и празник на етносите в град Айтос. Графикът на предстоящите пътувания, за следващите две години, е изпълнен с културни и образователни мероприятия отговарящи на целите на проекта и стимулиращи толерантност между децата.Одобреният проект „Да успеем всички заедно“ на стойност 763 734.52 лв. и предвижда работа за интеграцията на 531 деца и приблизително същия брой родители. Целта на дейността е да укрепи връзката между семейството и училището и да мотивира учениците, на възраст от 7 до 19 години, за образователни постижения и техните родители за участие в образователния процес. В изпълнението на целта са ангажирани психолози, социални работници и медиатори, които ще работят с децата и семействата.", "date": "2017.06.08", "title": " Ученици от Свищов стартираха първите дейности по проекта „Да успеем всички заедно“"}
{"url": "https://trud.bg/%d0%b2%d0%b8%d1%86%d0%b5%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d0%b9%d0%be%d1%82%d0%be%d0%b2%d0%b0-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%81%d0%bc%d0%b5/", "text": "Българското гражданство е въпрос на суверенитет на една държава. Българският документ за самоличност има много висока цена и всички трябва да имаме това убеждение. Това заяви вицепрезидентът Илияна Йотова по БНР.Около 1200 са постъпилите молби за предоставяне на българско гражданство и 10 са молбите за предоставяне на политическо убежище от встъпването в длъжност на вицепрезидента Йотова. „За мен издаването на българското гражданство не е просто издаване на един документ и на един паспорт. В този неспокоен и тревожен свят трябва да сме много внимателни към това кой, как и защо получава български документ за самоличност“, каза Илияна Йотова.„Много усилия се полагат за охрана на българската граница, но извън официалната статистика стои една друга действителност. Последните трагични случаи показват, че има проблем с каналджийството. Намален е общият миграционният натиск в тази част на Европа, но в никакъв случай не трябва да се успокояваме, че сме решили въпроса“, коментира вицепрезидентът.Според Илияна Йотова българското председателство на Съвета на ЕС ще бъде изключително важно, тъй като точно през този период ще трябва да се вземат едни от най-важните и тежки решения за ЕС, включително и по политиките за миграция.„Три са основните направления в това отношение. От една страна, това е промяната в Дъблинското споразумение, което всички признават, че на практика не работи и е безкрайно остаряло. Второто е по отношение на сигурността и това е една по-добра система за снемане на пръстови отпечатъци. Третото направление е създаване на нова агенция за убежище“, посочи вицепрезидентът.Йотова уточни, че вече има такава агенция, която отговаря за условията за убежище, но амбицията на ЕС е да засилят нейните правомощия и функции. Вицепрезидентът отбеляза, че България трябва да подготви много точна преценка и по степените за отбранителното сътрудничество в рамките на ЕС.АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL", "date": "2017.06.08", "title": " Вицепрезидентът Йотова: Трябва да сме внимателни към това кой и защо получава български документи"}
{"url": "https://trud.bg/%d0%b3%d0%b5%d1%80%d0%b1-%d1%83%d0%bb%d0%b8%d1%87%d0%b8-%d0%b1%d1%81%d0%bf-%d0%b2-%d0%bc%d0%b0%d0%bd%d0%b8%d0%bf%d1%83%d0%bb%d0%b0%d1%86%d0%b8%d1%8f-%d0%bd%d0%b0-%d0%bf%d0%b8%d1%81%d0%bc%d0%be-%d0%be/", "text": "„Председателят на Групата на ЕНП в Европейския парламент Манфред Вебер категорично и по никакъв начин не е осъждал участието на „Обединени патриоти“ в правителството. Манипулирането от страна на БСП на думи от писмото на Манфред Вебер до Петър Курумбашев и Джани Питела е грозен и непочтен опит за подвеждане на българското общество и медиите“, заявиха от ГЕРБ в позиция-опровержение на съобщение на БСП по-рано днес.„От ГЕРБ осъждаме остро този опит за създаване и тиражиране на фалшива новина и като доказателство за думите си изпращаме оригинала на писмото на Манфред Вебер до Петър Курумбашев и Джани Питела“, заявиха още от ГЕРБ, прилагайки документа. Преводът на писмото, разпространен от БСП, също не съдържа такава позиция, изразена в прав текст. Съдържа я само придружаващото го прессъобщение.Писмото завършва с упрек към БСП, че не е приела сътрудничество с Бойко Борисов. Уважаеми г-н Президент, уважаеми г-н Курумбашев,Бих искал да благодаря за Вашето писмо от 31 май относно поведението на няколко политици от коалиция „Обединени патриоти“, в т.ч. на заместник-министъра от коалиция „Обединени патриоти“, който бе заснет да отправя нацистки поздрав, и във връзка с което бе налице незабавна реакция от страна на министър-председателя Бойко Борисов, в следствие на която заместник-министърът се оттегли от длъжността си.Моята политическа група винаги е била на фронтовата линия, когато става въпрос за това да се защитят европейските ни ценности, да се води борба с ксенофобията, антисемитизма и езика на омразата. Ето защо осъждам подобно поведение, което не може да бъде толерирано в нито едно европейско общество.Оставам убеден, че присъединяването към проевропейски настроените, основни политически сили е единствената сигурна гаранция за това, че бъдещето на нашите държави членки не е оставено в ръцете на екстремисти, подход, който, за съжаление, не бе споделен от Вашето политическо семейство в България, което отказа да си сътрудничи с настоящия министър-председател. И ЕНП осъдиха участието на националисти в правителството. Това става ясно от отговор от Манфред Вебер, председател на Групата на ЕНП в ЕП, на писмо от евродепутата от S&D Петър Курумбашев и председателя на групата на S&D в ЕП Джани Питела във връзка със скандала с нацисткия поздрав на зам.- министъра от българското правителство. Вебер заявява, че ЕНП винаги е била на фронтовата линия, когато става въпрос да се защитят европейските ценности, да се води борба с ксенофобията, антисемитизма и езика на омразата. „Ето защо, осъждам подобно поведение, което не може да бъде толерирано в нито едно европейско общество”, пише Манфред Вебер.Той благодари за писмото от 31 май относно поведението на няколко политици от коалиция „Обединени патриоти“, в т.ч. на заместник-министъра от коалиция „Обединени патриоти“, който бе заснет да отправя нацистки поздрав и заради което той се оттегли от длъжността си.", "date": "2017.06.08", "title": " ГЕРБ уличи БСП в манипулация на писмо от шеф на ЕНП"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b0%d0%ba%d1%82%d1%8c%d0%be%d1%80-%d0%ba%d0%b0%d0%b7%d0%b0%d0%bb-%d0%be%d1%80%d1%8a%d0%b6%d0%b8%d0%b5-%d0%b2-%d1%82%d0%be%d0%b0/", "text": "Актьор, репетирал роля в тоалетната на високоскоростен власт Марсилия – Париж е бил арестуван в сряда, след като кондукторът дочул английските думи за пистолет и оръжие и вдигнал тревога, информира . Ден преди това ислямист нападна с чук полицай пред катедралата „Нотр Дам“ в Париж.Влакът спрял извънредно във Валанс, дошли и военни. След разпит в местния участък актьорът бил освободен. Оказало се, че репетирал в тоалетната на влака, за да не безпокои останалите пътници, но очевидно е бил много убедителен в ролята.", "date": "2017.06.08", "title": " Арестуваха актьор, казал „оръжие“ в тоалетната на влак за Париж"}
{"url": "https://trud.bg/%d1%81%d1%8a%d0%b4%d1%8a%d1%82-%d0%bf%d1%83%d1%81%d0%bd%d0%b0-%d0%be%d1%82-%d0%b0%d1%80%d0%b5%d1%81%d1%82%d0%b0-%d0%bf%d1%80%d0%be%d0%ba%d1%83%d1%80%d0%be%d1%80%d0%b0-%d0%b4%d0%b8%d0%bc%d0%b8%d1%82/", "text": "Специализираният наказателен съд освободи от ареста прокурора Димитър Захариев и служителя на „Съдебна охрана“ Мирослав Минков, обвинени за изнудване и участие в престъпната група на Камен Балбузанов-Куката.Съдът не уважи искането на прокуратурата, че има опасност двамата да се укрият или извършат друго престъпление, а предвид служебното положение на Захариев – и да окажат натиск над свидетели.Захариев получи мярка за неотклонение „Домашен арест“. Според съда прокурорът е имал трайни контакти с Камен Балбузанов-Куката, но няма опасност да се укрие. Освен това е представил и медицински документи за ортопедично заболяване.Мирослав Минков пък е с мярка „Подписка“, като съдът реши, че няма достатъчно доказателства, че той е участвал в престъпната група.Според свидетелски показания бандата е притискала и изнудвала търговски лица в Плевен. Дейността им е била прикривана под формата на охранителна дейност от техни фирми. Търговци и бизнесмени в Плевен са били привиквани и заплашвани, че трябва да прехвърлят охраната на обектите си на една от тези фирми. В противен случай са ставали жертва на вандалски прояви.Според прокуратурата по време на цялата си прокурорска кариера Захариев е бил собственик на такива охранителни фирми, а в престъпната група са участвали и действащи полицаи.Захариев е обвинен и в изнудване и заплаха на лекар, а Минков – за отправена заплаха към своя колежка.", "date": "2017.06.08", "title": " Съдът пусна от ареста прокурора Димитър Захариев и служителя на „Съдебна охрана“ Мирослав Минков"}
{"url": "https://trud.bg/%d1%81%d1%86%d0%b5%d0%bd%d0%b0-%d0%bd%d0%b0-%d0%ba%d1%80%d1%8a%d1%81%d1%82%d0%be%d0%bf%d1%8a%d1%82-2017-%d0%b7%d0%b0%d0%bf%d0%be%d1%87%d0%b2%d0%b0-%d1%81-2-%d0%bf%d1%80%d0%b5%d0%bc%d0%b8%d0%b5/", "text": "Две премиери на Пловдивския драматичен театър „Н.О.Масалитинов“ ще дадат началото на 21-ия международен театрален фестивал „Сцена на кръстопът“.Откриването на престижния форум ще е на 10 септември от 19 часа с „Вишнево сладко. По руска рецепта“, а на следващия ден от 19.30 ч. в малката зала на Драматичния театър е премиерата на спектакъла „Момчето от последния чин“. Екипът на „Сцена на кръстопът“ обещава и тази есен незабравими преживявания на ценителите на театралното изкуство, защото в продължение на 2 седмици под тепетата ще гостуват най-добрiте заглавия от цяла България. Афишът включва 19 постановки, сред които и „Последното изкушение“ на режисьора Веселка Кунчева, представление на Народния театър „Иван Вазов“, чиято трупа ще представи в града под тепетата и „Мнимият болен“.Плевенският театър ще участва с номинирания за 2 награди „Икар“ спектакъл „Цимбелин“ на Лилия Абаджиева. Друго забележително представление – „Саломе“ на театър „Българска армия“, ще даде възможност на пловдивската публика да се наслади на таланта на режисьора Диана Добрева, която излиза на сцената и като актриса. Под тепетата пристига и най-добрият спектакъл на тазгодишните Аскеери – „Еквус“ на Младежкия театър.„Театър 199“ гастролира в Пловдив с „Разговори с мама“, донесъл „Аскеер“ на Меглена Караламбова. „Сцена на кръстопът“ не изневерява на традицията и ще срещне пловдивската публика с бъдещите звезди на сцената – студентите от НАТФИЗ от класа на Ивайло Христов, които ще представят своята „Комедия от грешки“. Чуждестранното участие също е много силно – „Сцена на кръстопът 2017“ ще посрещне трупите на Шекспировия театър от Великобритания, Академичния театър на Лвов (Украйна) и Държавния театър на Измир (Турция). Екипът на фестивала подготвя и множество съпътстващи събития, които ще превърнат Пловдив в есенна театрална столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – TRUD@TRUD.BG И TRUDONLINE@GMAIL", "date": "2017.06.08", "title": " „Сцена на кръстопът 2017“ започва с 2 премиери на Пловдивския театър\t\t\t"}
{"url": "https://trud.bg/%d0%b3%d0%bb%d1%83%d1%88%d0%ba%d0%be%d0%b2-%d1%81%d1%8a%d0%b2%d0%b5%d1%82%d0%b2%d0%b0-%d0%b2%d0%b5%d0%b7%d0%b5%d0%bd%d0%ba%d0%be%d0%b2-%d0%b7%d0%b0-%d0%bd%d0%b1%d0%b0/", "text": "Президентът на баскетболната федерация Георги Глушков посъветва Александър Везенков да последва примера му и да стане вторият българин в НБА. „Има реален шанс, казвам искрено, че е готов – смята Глушков, който преди 30 години игра във „Финикс Сънс“. – И Алекс много го иска.“ Везенков ще е част от групата от 16 играчи, с които националният отбор ще преследва първо място в предварителните квалификации за световното първенство през 2019 г. Освен него в тима са Станимир Маринов, Евгени Хаджирусев, Павлин Иванов, Чавдар Костов, Христо Захариев, Николай Стоянов, Йордан Минчев, Александър Янев, Димитър Димитров, Алекс Симеонов, Павел Маринов, Станислав Ваклинов, Велислав Гълъбов и Николай Вангелов. Не са повикани Иван Лилов и Асен Великов. „Целта е класиране, друга не може да има“, заяви селекционерът Любомир Минчев, който ще разчита само на един чужденец в състава – гарда на „Монако“ Дий Бост.", "date": "2017.06.08", "title": " Глушков съветва Везенков за НБА"}
{"url": "https://trud.bg/%d0%b2%d1%8a%d0%bd%d1%88%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d0%ba%d0%b0%d1%82%d0%b0%d1%80-%d0%b7%d0%b0%d1%81%d1%82%d1%80%d0%b0%d1%88%d0%b5%d0%bd/", "text": "Застрашена е стабилността на целия регион заради спора между Катар и някои арабски страни. Този проблем няма военно решение, а предпочитаният от Доха вариант е дипломацията, заяви катарският министър на външните работи шейх Мохамад бин Абдулрахман ал Тани, цитиран от .Той добави, че страната му никога не е изпитвала върху себе си подобна враждебност и увери, че няма промяна в разположението на катарските войски.Министърът направи изявлението си, след като в понеделник Саудитска Арабия, Обединените арабски емирства и още няколко държави прекъснаха дипломатическите си отношение с Доха и наложиха транспортна блокада на Катар.", "date": "2017.06.08", "title": " Външният министър на Катар: Застрашена е  стабилността на целия регион заради спора между Катар и някои арабски страни"}
{"url": "https://trud.bg/3-%d0%bc%d0%b8%d0%bb%d0%b8%d0%be%d0%bd%d0%b0-%d0%b4%d1%8a%d0%bb%d0%b3-%d0%ba%d1%8a%d0%bc-%d1%85%d0%b0%d0%b7%d0%bd%d0%b0%d1%82%d0%b0-%d0%b8%d0%bc%d0%b0%d1%82-%d1%84%d0%b8%d1%80%d0%bc%d0%b8-%d0%bd%d0%b0/", "text": "Светските лъвове Евгения и Николай Баневи се радват на изключителен медиен комфорт вече повече от 20 години. Светски събития, сватби, партита – те са в центъра на вниманието. Би трябвало да са в центъра на вниманието и на държавата и по специално на НАП и органите на реда, но не са. Само публичните задължения на Баневи са над 3 млн. лв., сочат справки от различни източници.„Хелио Тур“ АД, чийто изпълнителен директор  е Евгения Банева има задължения към община Созопол за над 450 хил. лв.  Това бе потвърдено от администрацията на морския град. Въпросното дружество е собственик на комплекс „Каваци“ и дискотека „Теодора“ в град Созопол. Известната управителка на дружеството не е плащала МДТ на обектите си от 2011 година. Не е ясно защо обаче не е започнало дело за принудително събиране на дълговете.Други две фирми – АКБ АКТИВ АД и ПАРРУС ООД, с управители Николай и Евгения Баневи имат задължения към община Каварна за над 100 хил. лв. Въпросните дружества стопанисват хотел „Монако“ в Каварна и емблематичния курорт „Русалка“, прочул се с незаконното взимане на 5 лв. такса вход  на туристите. Тези дългове бяха потвърдени лично от кметицата на Каварна – Нина Ставрева.„ПАРТНЪРС КОМЕРС“ ООД, с управител Николай Банев има задължения към държавата в размер на над 2 млн. лв. Въпросният управител има издаден ревизионен акт от 2012 г. на стойност 1 950 млн. лв. Ревизионният акт е за начислявано ДДС на така известната къща на Баневи, показана ни в предаването на Сашо Диков, фиктивно използвана за корпоративна резиденция. Вече е започнало дело от НАП по събиране на дълговете, но съществува огромен риск държавата да се прости с тези пари, поради давност. Отделно дружеството на Баневи дължи над 40 хил. лева за осигуровки на работници и служители. И това са само доказаните дългове.Най-редовно в миналото задлъжнелите дружества се фалират, а след това през синдик успяват да си върнат имуществото си в ново дружество, разказа бивш служител на компанията. По данни на същия източник в периода 2014-2015 година скандалната съдия Румяна Ченалова е посещавала офиса на семейство Баневи с цел прокарване на несъстоятелност и лобизъм в съда. Ако това се окаже вярно, съдия Ченалова може да има доста сериозни проблеми със собственото си правосъдие.Баневи се прочуха и с опита си да  присвоят имоти на „Ню Бояна филм“. Семейството буквално си заградило парче от земята на киностудията, но новия шеф Ави Лернер бързо върна законността. Булдозери влязоха с охрана в имението на бизнесмена Николай Банев и премахнаха три фургона и ограда и разрушиха част от път. Акцията бе в изпълнение на заповед от 2012 г. за премахване на незаконни постройки, които според Общината са в технологичната територия на „Ню Бояна филм“, а според Баневи – на тяхна земя и за имота се води съдебен спор.„Това, че още спорят, не доказва, че собствеността е на Баневи. Ние в момента не раздаваме собственост, ние премахваме незаконни постройки. В кадастъра собственик на имота е „Ню Бояна филм“, каза тогава арх. Влади Калинов от дирекцията. Изпълнителният директор на „Ню Бояна“ Ярив Лернер отговори писмено: „Земята е наша и Баневи незаконно поставиха оградите си там. Три години отне на съда да реши този проблем. В действителност „Ню Бояна филм“ съди Банев за обезщетение за периода, в който незаконно ползва имота, а Банев претендира, че е придобил имота по давност“.Интересно дали има над това семейство солиден чадър от страна правораздавателните и данъчните органи?", "date": "2017.06.08", "title": " 3 милиона дълг към хазната имат фирми на Баневи\t\t\t"}
{"url": "https://trud.bg/%d1%82%d0%be%d0%bc%d0%b8%d1%81%d0%bb%d0%b0%d0%b2-%d0%b4%d0%be%d0%bd%d1%87%d0%b5%d0%b2-%d1%81%d1%82%d1%80%d0%b0%d0%bd%d0%b8%d1%82%d0%b5-%d0%b8%d0%b7%d0%b2%d1%8a%d0%bd-%d0%b5%d0%b2%d1%80%d0%be%d0%b7/", "text": "Ядрото на Европа – и политическото, и икономическото, и финансовото, ще бъдат страните от еврозоната. Всички останали мигом попадат в периферията, а на България мястото не й е там. Това коментира вицепремиерът Томислав Дончев по БТВ. По думите му влизането в еврозоната е нещо много повече от приемането на еврото, то има огромен политически смисъл.„Чисто географски България е в периферията на Европа, но не може да си позволи да бъде в политическата периферия на ЕС“, отбеляза още Дончев.„За нас най-важното е влизането в чакалнята на еврозоната, а ползите са безспорни. Приемайки единната валута, страната ни става част от клуба на най-богатите и най-сигурните държави не само в Европа, а и в света. Това означава огромна сигурност за всички, които работят и правят бизнес у нас, за всички нови инвеститори, както и много по-изгодни лихвени равнища“, заяви вицепремиерът.По думите му борбата с корупцията не може да се извърши за една година и след това всички да станат ужасно некорумпирани. „Това е процес, който не трябва да спира никога“, каза Дончев.Най-важното е да има силен граждански импулс, гражданите да не престават да повдигат тази тема, защото за зло или за добро политиците в България често работят много добре под натиск, подчерта вицепремиерът.Той се обяви за разсекретяването на стенограмата за КТБ, тъй като по думите му степента на обществен интерес в случая е по-силна от всичко останало.", "date": "2017.06.08", "title": " Томислав Дончев: Страните извън еврозоната ще попадант в периферията на Европа"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%b5-%e2%84%962-%d0%b2-%d1%80%d0%b0%d0%bd%d0%b3%d0%bb%d0%b8%d1%81%d1%82%d0%b0%d1%82%d0%b0/", "text": "Рафаел Надал (Испания) почти сигурно ще се изкачи до №2 при следващото обновяване на ранглистата на АТП в понеделник. Матадора започна „Ролан Гарос“ на 4-о място, но класирането му за полуфиналите и провала на действащия шампион Новак Джокович (Сърбия) ще го изстрелят напред. Единственият сценарий, при който Рафа ще стане трети, е ако загуби днешния си полуфинал с Доминик Тийм (Австрия), а Стан Вавринка грабне титла. Швейцарецът обаче първо трябва да бие №1 в света Анди Мъри (Великобритания) във втория полуфинал. Борис Бекер пък нападна Андре Агаси, който го замени като „супертреньор“ на Джокович. „Той си тръгна точно когато Новак имаше нужда от него – заяви германецът. – Джокович трябва да си намери друг треньор.“ Късно снощи завърши битката за новата №1 в женския тенис между втората в схемата Каролина Плишкова (Чехия) и третата Симона Халеп (Румъния). Шансът на настоящата водачка Ангелик Кербер (Германия) е румънката да се класира за утрешния финал и да го загуби от сензацията Елена Остапенко. Вчера 20-годишната латвийка спечели със 7:6 (4), 3:6, 6:3 „битката на рожденничките“ срещу Тимеа Башински (Швейцария), която навърши 28.", "date": "2017.06.08", "title": " Надал е №2 в ранглистата"}
{"url": "https://trud.bg/%d0%b0%d0%bb%d0%bc%d0%b0-%d0%bc%d0%b0%d1%82%d0%b5%d1%80-e-%d1%81%d1%80%d0%b5%d0%b4-%d0%bd%d0%b0%d0%b9-%d0%b4%d0%be%d0%b1%d1%80%d0%b8%d1%82%d0%b5-%d1%83%d0%bd%d0%b8%d0%b2%d0%b5%d1%80%d1%81%d0%b8%d1%82/", "text": "СУ запазва позицията си от миналата годинаИ тази година Алма матер запазва позицията си е отново е класиран в групата от 701 до 750 място сред над 26 000 висши училища. Алма матер няма конкретна позиция, тъй като след 500-ото място вузовете се класират в групи по 50.На първо място за шеста поредна година е Масачусетският технологичен институт, второто е за Станфордския университет, третото за Харвард.Класацията QS отчита шест критерия: постиженията в областта на научните изследвания, съотношението между броя на преподавателите и този на студентите, репутацията на висшето училище след работодателите, цитирането на научни публикации, присъствието на чуждестранни студенти и преподаватели.", "date": "2017.06.08", "title": " Алма матер e сред най-добрите университети"}
{"url": "https://trud.bg/%d0%bb%d0%b8%d0%b9%d0%b2-%d1%82%d0%b0%d0%b1%d0%b0%d0%ba%d0%be-%d0%b0-%d0%bc%d0%b8%d1%85%d0%b0%d0%b9%d0%bb%d0%b8%d0%b4%d0%b8%d1%81-%d1%80%d0%b0%d0%b7%d0%bf%d0%bb%d0%b0%d1%89%d0%b0-%d1%82%d1%8e%d1%82/", "text": "Предстои развръзка на кризисната ситуация, създадена по изплащане на реколта 2016 от тютюн. Това е резултатът след поредица от срещи и разговори между „Национална Асоциация на тютюнопроизводителите“ и задлъжнялото за изкупена реколта  акционерно дружество “Лийв Табако А. Михайлидис”.От гръцкия оператор са на път да излязат от тежката ситуация и земеделските стопани да получат средствата си за предадена преди месеци продукция, съобщи Цветан Филев, председател на „Национална Асоциация на тютюнопроизводителите“ в България, цитиран от . “Лийв Табако А. Михайлидис” е едно от дружествата, които изкупуваха основно тютюневата продукция от област Кърджали. Към момента дружеството има задължения към над 500 производители от региона.", "date": "2017.06.08", "title": " Лийв Табако А. Михайлидис разплаща тютюневата реколта 2016"}
{"url": "https://trud.bg/%d0%b2%d1%81%d0%b8%d1%87%d0%ba%d0%b8-%d0%bd%d0%b0-%d1%85%d0%b5%d0%bb%d0%b8%d0%ba%d0%be%d0%bf%d1%82%d0%b5%d1%80%d0%b8%d1%82%d0%b5-%d0%be%d0%b1%d0%b7%d0%be%d1%80/", "text": "Елена Йончева разкри неработещи камери, внасят сигнал срещу нея за изнасяне на държавна тайнаВсички неверници за стабилността на оградата по границата ще бъдат качени на хеликоптер от вицепремиера Валери Симеонов. Но вероятно ще се наложи повече от една машина да се вдигне във въздуха над браздата, да се облети първо от изток на запад, а после в обратна посока. Защото въпросите около фирмите и средствата за изграждането на защитното съоръжение се увеличават. Власт и опозиция завихриха пореден скандал за оградата по южната ни граница.“Мога да ви кажа за какво става въпрос – изключително тежко, сериозно инженерно съоръжение, с което България трябва да се гордее, така както Китай се гордее с Великата китайска стена. България трябва да се гордее с най-стабилната ограда в целия ЕС, която спокойно може да бъде наречена Великата българска стена. Нелепо е да се правят словесни нападки, квалификации от хора, които не са виждали за какво става въпрос”, посочи вицепремиерът.Симеонов отрече да има фирми на Патриотичния фронт, които да изграждат съоръжението. В същото време обаче Елена Йончева (БСП) предупреди, че в петък социалистите ще сезират прокатурата и ДАНС за оградата по българо-турската граница. Поводът – има решение цялата ограда по българо-турската граница да бъде двуредова. Но през ноември м.г. Главна дирекция “Гранична полиция” с писмо нарежда на областните управители на Хасково, Ямбол и Бургас да преминат от строителството на двуредова ограда към едноредова.Йончева заяви, че голяма част от камерите за наблюдение по границата не работят: “Става дума за един участък, който е много натоварен от преминаване на мигранти”. А малко след това Валери Симеонов отсече: „Внасям сигнал срещу Елена Йончева за престъпления срещу националните интереси и сигурност”. По думите му тя разпространявала информация къде работят камерите и къде – не. А това е свързано с държавна тайна и конфиденциална информация.", "date": "2017.06.08", "title": " Всички на хеликоптерите (обзор)\t\t\t"}
{"url": "https://trud.bg/%d0%bb%d1%83%d0%ba%d0%be%d0%b9%d0%bb-%d0%bf%d1%80%d0%b5%d0%b4%d1%81%d1%82%d0%b0%d0%b2%d0%b8-%d1%81%d0%b2%d0%be%d1%8f%d1%82%d0%b0-%d0%b5%d0%ba%d0%be%d0%bb%d0%be%d0%b3%d0%b8%d1%87/", "text": "Ръководители на ПАО „ЛУКОЙЛ“, сред които вицепрезидентът по Нефтопреработка, нефтохимия и газопреработка г-н Рустем Гималетдинов, се срещнаха днес в Бургас с представители на местната администрация, държавните органи, природозащитни организации, бургаската академична и културна общественост, депутати и журналисти в Експозиционен център „Флора“, за да представят корпоративната програма обменят мнения и идеи за сътрудничество в областта на опазването на околната среда.Своите програми и проекти в областта на опазването на околната среда представи и Община Бургас. Интегрираният последователен подход в управлението е насочен към подобряване на качеството на живот в града, като планираните мерки обхващат всички секторни политики: енергия, транспорт, градско планиране и инфраструктура.Българските дружества от Групата „ЛУКОЙЛ“ поддържат високи корпоративни стандарти в областта на екологията, при пълно спазване на изискванията на европейското и българското законодателство. В „ЛУКОЙЛ Нефтохим Бургас” е постигнато значително намаляване на вредните емисии, с показатели за безопасност и надеждност на оборудването сред най-високите в нефтопреработвателния бранш в ЕС. Реконструирани са всички основни инсталации в рафинерията и са построени 13 нови обекта. С въвеждането в експлоатация на новия комплекс за хидрокрекинг на гудрон е постигната уникална дълбочина на преработката от 90%.Модернизацията на нефтопреработвателните мощности позволява на пазара да се предлагат горива от ново поколение с по-високи експлоатационни показатели и щадящи околната среда. В края на март тази година „ЛУКОЙЛ“ първи в Русия предложи на пазара горивото ЕКТО-100, което значително подобрява разхода на гориво и намалява вредните емисии. Скоро се очаква ЕКТО-100 да се появи и на европейския пазар.", "date": "2017.06.08", "title": " „Лукойл“ представи своята Екологична програма в България"}
{"url": "https://trud.bg/%d0%be%d0%b1%d0%b5%d0%b7%d1%89%d0%b5%d1%82%d1%8f%d0%b2%d0%b0%d1%82-%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%86%d0%b8-%d0%bd%d0%b0-%d0%b0%d0%bf%d0%b0%d1%80%d1%82%d0%b0%d0%bc%d0%b5/", "text": "Потърпевшите обитатели на скандално известният жилищен блок „Сердика“ в Мездра, който се прочу като покривът му протече от дъждовете по време на саниране, ще бъдат обезщетени финансово, съобщават от местната управа. Представители на застрахователна компания вече са  направили оглед, а средствата ще бъдат изплатени от фирмата- изпълнител, след като комисия, сформирана със Заповед на кмета на Общината, направи оценка на щетите.Междувременно ремонтът на жилищната сграда, която се санира в изпълнение на „Националната програма за енергийна ефективност на многофамилни жилищни сгради“ напредва, но обилните валежи през последните дни продължават да създават неудобства на живеещите и на строителите. Появили са се  течове в апартаментите, разположени на последните етажи.Хората обаче са категорични, че организацията на работата се е подобрила, а течовете са много по-слаби в сравнение с тези от края на май. Специалист с богат опит в сферата на строителството и енергийната ефективност осъществява помощ и контрол дейностите по саниране на обекта да се реализират в съответствие с технологията и с предписаните материали. Вече са поставени два слоя на покрива, но докато валежите не спрат, хидроизолация не може да бъде положена, тъй като ще се наруши технологията на процеса и санирането няма да е качествено.Община Мездра и представители на строителния надзор осъществяват непрестанен контрол на ремонтните дейности в жилищния блок, допълват от общинската администрация.", "date": "2017.06.08", "title": " Обезщетяват собственици на апартаменти, наводнени по време на саниране\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%be%d1%82%d0%be-%d0%ba%d0%be%d0%bb%d0%be%d0%b5%d0%b7%d0%b4%d0%b5%d0%bd%d0%b5-%d0%ba%d1%8a%d1%81%d0%b0-%d1%81%d1%8a%d1%81-%d1%81%d0%ba%d0%b0/", "text": "Британската колоездачна централа преустановява отношенията си с професионалния отбор „Скай“, който доминира световния тур в последните години. Досега тимът на телевизионния гигант използваше множество помещения и съоръжения на организацията. Разкритията, че „Скай“ е замесен в нарушаване на антидопинговия кодекс, довело до разследване от страна на британския парламент, е принудило централата да скъса с отбора. Това от своя страна доведе до прекратяване на спонсорския договор на стойност 2,5 млн. паунда, с които „Скай“ подпомага спорта. Разривът докара слухове, че трикратният шампион от Тур дьо Франс Крис Фрум ще смени тима с американския „ВМС“. Колоездачът обаче твърди, че ще изпълни договора си със „Скай“, който е до края на 2018 г.", "date": "2017.06.08", "title": " Британското колоездене къса със „Скай“"}
{"url": "https://trud.bg/100-%d0%b4%d1%83%d1%88%d0%b8-%d0%bd%d0%b0-%d0%b4%d0%b5%d0%bd-%d1%83%d1%85%d0%b0%d0%bf%d0%b0%d0%bd%d0%b8-%d0%be%d1%82-%d0%ba%d1%8a%d1%80%d0%bb%d0%b5%d0%b6%d0%b8/", "text": "Лекарите съветват да се приеме антибиотикСтоличани се притесняват от инфекции и носят свалените от тях паразити в лабораторияСпоред данните на Националния център по заразни и паразитни болести тази година има с 32 по-малко регистрирани случаи на лаймска болест, в сравнение със същия период на 2016 г.Силно завишен интерес към изследванията на кърлежи отбелязват от Националния център по заразни и паразитни болести. “Между 65 и 127 души всеки ден търсят помощ за определяне на наличието на борелия в кърлежи, която предизвиква лаймска болест”, заяви пред “Труд” директорът на института проф. Тодор Кантарджиев.По думите му най-правилното поведение при ухапване от кърлеж е той да се свали внимателно от кожата и да се огледа дали хоботчето му не е скъсано – ако е така, то трябва да се извади. След това мястото на ухапване трябва да се дезинфекцира много добре и ако паразитът е от градинка, парк или междублоково пространство, е необходимо в най-кратък срок еднократно да се приеме антибиотик.“Това елиминира над 90% вероятността да се развие някоя бактериална инфекция, пренасяна от кърлежи”, допълни проф. Кантарджиев.Данните от центъра по заразни болести сочат, че от началото на годината в страната са регистрирани 54 случая на лаймска болест, а за същия период през миналата година те са били 86.", "date": "2017.06.08", "title": " 100 души на ден ухапани от кърлежи"}
{"url": "https://trud.bg/%d0%b1%d0%be%d0%b6%d0%b8%d0%b4%d0%b0%d1%80-%d0%b4%d0%b8%d0%bc%d0%b8%d1%82%d1%80%d0%be%d0%b2-%d0%b2%d0%be%d0%b4%d0%b8-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b2-%d0%bf%d0%bb%d0%b8%d1%81/", "text": "Министърът на културата Боил Банов и министърът на туризма Николина Ангелкова заедно с директора на Националния исторически музей Божидар Димитров ще посетят голямата базилика в Плиска утре.Визитата е по поръчка на министър-председателя Бойко Борисов, съобщават от НИМ и на нея трябва да се реши как да продължи реставрацията на най-голямата църква на Балканите през средните векове.Правителството отпусна 800 хил. лв. за обекта, който е туристическа атракция, посещавана от 250 000 души годишно.", "date": "2017.06.08", "title": " Божидар Димитров води министри в Плиска"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d0%b5%d0%b2%d1%80%d0%be%d0%b4%d0%b5%d0%bf%d1%83%d1%82%d0%b0%d1%82%d0%b8-%d0%b2-%d0%b1%d1%80%d1%8e%d0%ba%d1%81%d0%b5%d0%bb-%d0%b4%d1%8a%d0%b1/", "text": "Отговорността на граничните страни да бъде намаленаКонсерваторите в ЕП са против квотно разпределение на бежанциНастоящият Дъблински регламент за регулиране на проблеми с бежанци не работи и новото споразумение, което Европарламентът ще гласува през лятото, се нуждае не от козметични, а от решителни промени, за да има трайни резултати. Около това мнение се обединиха българските евродепутати Емил Радев (ГЕРБ) и Сергей Станишев (БСП) на семинар в Брюксел, посветен на справедливото разпределение на бежанците на Стария континент и създаване на обща система за убежище.Двамата са представители на най-големите политически групи в ЕП – Европейска народна партия и Социалисти и демократи, и членове на Комисията по граждански свободи, правосъдие и вътрешни работи, която подготвя реформите в регламента от Дъблин.“Отговорността на граничните страни членки на ЕС трябва да бъде намалена, а държави с висока безработица трябва да са с намалени квоти”, обясни позицията на ЕНП Радев. “Суверенно право е отказът за предоставяне на убежище при заплаха за националната сигурност на дадена страна”, подчерта той. “Интересите на юг са различни от тези на Вишеградската четворка или западните страни, така че предстоят трудни дебати, на които възнамеряваме да защитим интересите на България”, обеща Радев.Според ЕНП коригиращ механизъм за преразпределение на мигранти – прехвърлянето им в други страни, трябва да се задейства при 75% надвишена квота на дадената страна. Социалистите в ЕП настояват за 100% надвишена, докато предложението на ЕК е за 150%.“Ограждането не решава проблема с миграцията”, каза Станишев, който поясни, че в основата на позицията на групата му е солидарността между страните членки. Той допълни, че квотата на България от 1600 мигранти от Италия и Гърция не е фундаментален проблем предвид големия брой роми, които не са интегрирани в нашето общество. Трябва да има стимули“Държавите да не бъдат заплашвани с глоби и финансови санкции. Ние сме против квотното разпределение – трябва да има стимули за държавите, които биха искали да интегрират чужденци”, заяви Ангел Джамбазки (ВМРО), представител на Европейските консерватори и реформисти (ЕКР), третата по големина група в ЕП. Според ЕКР граждани на трети страни с криминални прояви трябва да бъдат репатрирани в държавите, от които са влезли в ЕС, или в родината си.", "date": "2017.06.08", "title": " Български евродепутати в Брюксел: Дъблинският регламент се нуждае от коренни промени"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83%d0%b4/", "text": "Боршош и Ко. брулят здраво ремонта на НДКНикой не знае къде са потънали 10 млн. лв., отпуснати от правителството. Нито лев не е изплатен досега на строителя. Срокът за ремонта вече е удължен с месец.    След публикация на „Труд“: Търсят виновника за скандала с млякотоМинистерство на земеделието няма да подкрепи промяна в БДС. Трябва да се изясни дали служител на ведомството има вина, заяви министърът на земеделието Румен Порожанов.    Български евродепутати в Брюксел: Дъблинският регламент се нуждае от коренни промениОколо това мнение се обединиха българските евродепутати Емил Радев (ГЕРБ) и Сергей Станишев (БСП) на семинар в Брюксел, посветен на справедливото разпределение на бежанците на Стария континент и създаване на обща система за убежище.    Арест за 12 от ДАИ, пускали убийци на пътяПродавали изпитите по кормуване срещу 50-100 лв. Задържани са и двама собственици на софийски автошколи, уреждали книжки на курсистите. 15 бона открити в книги в дома на чиновник.    С какво ще влезем в европейския армейски строй?Нужни са не само думи, за да не играем ролята на обслужващ батальон – коментар на Спирдон Спирдонов       Нужни са регионални демографски политики в БългарияСредногодишно намаляваме с между 50 и 60 хиляди души. Как може да се подобри възрастовата структура на населението – анализ на д-р Султанка Петрова, зам.-министър на труда и социалната политика    Интеграцията на Западните Балкани ще е добър акцент за българското председателствоСмисълът на едно председателството на ЕС не е да се самоизтъкваме и да покажем колко добри домакини сме. А да покажем че можем ефективно да осигуряваме функционирането на тази организация, според правилата, които тя си е създала – интервю на Благовест Бенишев с посланик Георги Димитров   Нина Ставрева – Металната кметицаСилует на кметицата на Каварна", "date": "2017.06.08", "title": " Вижте акцентите в броя на вестник „Труд“ в петък, 9 юни"}
{"url": "https://trud.bg/%d1%82%d1%8a%d1%80%d1%81%d1%8f%d1%82-%d0%b2%d0%b8%d0%bd%d0%be%d0%b2%d0%bd%d0%b8%d0%ba%d0%b0-%d0%b7%d0%b0-%d1%81%d0%ba%d0%b0%d0%bd%d0%b4%d0%b0%d0%bb%d0%b0-%d1%81-%d0%bc%d0%bb%d1%8f%d0%ba%d0%be%d1%82/", "text": "Министерство на земеделието няма да подкрепи промяна в БДССлед , че се подготвя промяна на стандарта БДС за българското кисело мляко, министерство на земеделието .Трябва да се изясни дали служител на ведомството има вина, заяви за „Труд“ министър Румен Порожанов.Както първи „Труд“ съобщи в Института по стандартизация са постъпили две предложения – за промяна в съдържанието и съотношението на двата основни щама – Lactobacillus bulgaricus и Streptococcus thermophilus, както и на опаковките на киселото мляко по БДС.Първото предложение е внесено от директора на Дирекция “Политики по агрохранителната верига” на МЗХ Лора Пастухова, БАБХ и фирма “Вамид 2002”. А второто – от компаниите „ОМК“ АД, „Димитър Маджаров – 2“ ЕООД и „Полидей-2“ ООД.И двете са подадени през април по време на служебния кабинет, но са внесени в Института по стандартизация на 9 май.Министерството на земеделието категорично няма да подкрепи промяна на БДС стандарта за киселото мляко, обявиха от ведомството. И ще внесат становището си веднага в Института по стандартизация. Според него количеството на двата основни щама трябва да остане без промяна, така както е записано в сега действащия БДС.Българският институт по стандартизация не взима решенията за промяна на стандарта БДС12:2010 „Българско кисело мляко“, коментира за „Труд“ Ирен Дабижева, изпълнителен директор на БИС. Ние сме длъжни да разгледаме всяко искане за промяна на български стандарт. Окончателното решение ще се вземе от Техническия комитет, в който влизат представители на производители, лаборатории, министерства, контролни органи, браншови асоциации, университети и т.н.На 16 юни ще бъде общественото обсъждане на предложенията. Д-р Людмила Емилова:Евтиният продукт е вреден“Ако се приемат промени в стандарта, вече няма да имаме кисело мляко и то няма да има лечебен ефект”, посочи пред “Труд” специалистът по здравословно хранене д-р Людмила Емилова. Ако БДС се спазва, хората ще търсят истинско мляко, полезно за здравето, а не евтино и вредно, допълни тя.   Проф. Донка Байкова:Промените са кощунство“Да намаляваме брой на Lactobacillus bulgaricus би било кощунство. Ще загубим всички характеристики на киселото мляко, а ние създадохме БДС стандарта, за да намалим имитиращите кисело мляко продукти. Такова като нашето по вкус и качество няма”, заяви пред “Труд” диетологът проф. Донка Байкова.   Бизнесмен ще търси правата си в съдаБизнесменът Васил Николов ще търси правата си в съда. Причината е, че от името на неговата фирма, която се занимава с биопроизводство на млечни продукти, е подадено фалшиво искане за промяна на микробиологичния състав на киселото мляко. Николов изпрати и декларация до Института по стандартизация. В нея той заявява, че не е подавал искане за промяна на БДС на киселото мляко. Моята баба не се казва Данон“Да ви кажа, че моята баба не се казва Данон”, пише читател на “Труд” до редакцията. “Киселото мляко “На баба” заблуждава с името си, че е домашно, а всъщност се произвежда от международната компания “Данон”.Името на фирмата обаче е изписано с малки букви на етикета и ако не се загледате, няма да го видите. Марката претендира, че продуктът е домашен, но млякото дори не пада, като се обърне кофичката. Пробвали ли сте да заквасите прясно мляко с продукта “На баба”. Е да ви кажа – не става. Това означава, че в него няма полезните млечнокисели бактерии.Ясно е, продуктът не е “от ръцете или сърцето на баба”, както го рекламират по телевизията.” Производителите:Новият стандарт е заради детските градиниОрганизацията не участва в исканата промяна за БДС. По думите му за нея се настоява заради новото правило всички продукти в детските градини и болниците да са по БДС. Новото поколение иска по алкални продукти, т. е. с не толкова кисел вкус, допълни той.    „Ел Би Булгарикум“:Закваската ни отличава от йогурта“Ел Би Булгарикум” подкрепя предложението за промяната на стандарта с кофичките за кисело мляко по БДС, но не и това за изменение на микробиологичните показатели. Това заяви пред “Труд” Моника Кръстанова, главен експерт “Интелектуална собственост” в дружеството. Държавната компания държи патента за българската бактерия лактус бациликус и съхранява близо хиляда щама от нея.Полимерните материали са инертни материали, миграцията при тях е минимална и няма как да окаже влияние върху микробиологията на продукта, уточни Николай Кошутански, зам.-директор на “Ел Би Булгарикум”.Според тях полезната микрофлора (закваската, която е изолирана само в територията на България) в млякото отличава продукта от йогурта и всяко изменение в нея трябва да е добре аргументирано.", "date": "2017.06.08", "title": " Търсят виновника за скандала с млякото"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b8%d0%b7%d0%b4%d0%b8%d1%80%d0%b2%d0%b0-%d0%b4%d1%8a%d1%89%d0%b5%d1%80%d1%8f%d1%82/", "text": "Изчезнала е българска студентка, съобщават украински сайтове, като се позовават на съобщение на . Съобщението е публикувано и на сайта на управлението на Националната полиция в Ивано-Франкивска област.Момичето е в неизвестност от 1 юни, когато излязла от дома си. На 6 юни е обявена е за издирване със снимка и подробно описание.24-годишната Еля Зия Дишли е от разградското село Езерче. Студентка е четвърта година в Стоматологичния факултет на Държавния университет в Ивано-Франкивск в Украйна.Изчезналото момиче е дъщеря на депутата от 36-тото Народно събрание от групата на ДПС Зия Дишли.", "date": "2017.06.08", "title": " Украинската полиция издирва дъщерята на бивш депутат от ДПС\t\t\t"}
{"url": "https://trud.bg/130-%d0%bb%d0%b2-%d0%bd%d0%b0-%d1%87%d0%b0%d1%81-%d0%b7%d0%b0-%d0%b4%d0%b5%d1%82%d1%81%d0%ba%d0%b0-%d0%b3%d1%80%d0%b0%d0%b4%d0%b8%d0%bd%d0%b0-%d0%b2-%d1%81%d0%be%d1%84%d0%b8%d1%8f-%d0%be%d0%b1/", "text": "Таксата за почасово обучение в общинските детски градини в София ще бъде 1,30 лв. на час, гласува Столичният общински съвет. От тази есен за първи път занимания ще се провеждат в учебните заведения в рамките на 3 часа до обяд и ще са по желание на родителите, гласи предложението, внесено от зам.-кмета на София Тодор Чобанов. Новата форма важи за малчугани на 3 и 4 години. Има възможност да се доплаща и за обяд на децата. При този вид организация родителите ползват същата услуга като при целодневното плащане, но фокусът е в сутрешните часове, когато обикновено са занимателните елементи с образователен характер, обясни Чобанов. По думите му, за услугата има вече записани 188 деца. Ще има допълнителни места и на следващи класирания за прием. В момента 53 градини предлагат новата форма, като целта е обхватът й да се разширява. За нея се кандидатства по същия начин, по който и за целодневната, само че в профила на детето се чекира почасово отглеждане.Относно първокласниците, Чобанов увери, че за всички ще има места в училищата. Поради определени демографски причини, за съжаление, тази година първолаците са чувствително по-малко от тези миналата година, съобщи зам-кметът. Според него, обаче, не може всички деца да бъдат приети в няколко елитни училища и затова се създава напрежение. Чобанов поясни, че наредба на Министерството на образованието определя критериите за прием в първи клас и поражда проблеми от различен характер. Той допълни, че още при приемането й Столичната община е уведомила МОН, че изборът на настоящ адрес като критерий, вместо постоянен адрес, ще породи проблеми, но за съжаление ръководството на МОН не е чуло аргументите на общината.", "date": "2017.06.08", "title": " 1,30 лв. на час за детска градина в София (ОБЗОР)\t\t\t"}
{"url": "https://trud.bg/%d0%b1%d0%be%d1%80%d1%88%d0%be%d1%88-%d0%b8-%d0%ba%d0%be-%d0%b1%d1%80%d1%83%d0%bb%d1%8f%d1%82-%d0%b7%d0%b4%d1%80%d0%b0%d0%b2%d0%be-%d1%80%d0%b5%d0%bc%d0%be%d0%bd%d1%82%d0%b0-%d0%bd%d0%b0-%d0%b4%d0%b2/", "text": "Нито лев не е изплатен досега на строителяСрокът за ремонта вече е удължен с месецШефът на НДК Мирослав Боршош и съмишлениците мув управата на двореца брулят здраво ремонта започнал за предстоящото председателство на България на Евросъюза се установява от новите 28 милиона лева от хазната изляти, за да не се изложим пред чужденците.В същото време „Труд“ научи, че на фирмата, спечелила търга за ремонта – „Галчев инженеринг“ не е платен и лев. Няма обяснение къде са потънали 10 млн. лв., които правителството е дало досега.Днес министерски съвет гласува допълнителните 28 млн. лв. за ремонта на НДК. Мирослав Боршош обаче настоявал в писмо до министъра за Българското председателство Лиляна Павлова да получи допълнителни 36 млн. лв.Той представил и документация, но след анализ на искането, парите били орязани. В края на миналата година шефът на НДК твърдеше, че цялата реконструкция ще погълне 35 млн. лв.На днешното си заседание правителството реши да вдигне с още 28 млн. лв. капитала на НДК. Миналата година той скочи със 17 млн. лв. и според Търговския регистър към момента е 393,155 млн. лв.Боршош ще получи забавен транш от 7 млн. лв. (през 2016 г. правителството гласува 17 млн. лв., от които били преведени 10 млн. лв.). Обществената поръчка за ремонта на НДК ще се оскъпи и с други 6,5 млн. лв. и ще достигне 23,5 млн. лв. („Галчев инженеринг“ спечели търга с оферта за 16, 5 млн. лв.)С 50 % се окъпяват и доставките на конгресно-конферентна техника на „Динакорд – България“ ЕООД. Договорът за тях бе 3,9 млн. лв., а МС днес гласува още 1,5 млн. лв.Други 12 млн. лв. ще отидат за изграждане на „Единна хомогенна глобална система за сигурност“. Предстои да бъде обявена обществена поръчка.Лиляна Павлова призна, че досега такава система не е била предвидена. Пропуснато било и изграждането на пресцентър за 250 журналисти.Любопитна подробност е, че „идейния проект за преустройство и адаптация на основната сграда на НДК“, както и „обобщените предварителни количествено-стойностни сметки“ бяха направени от наемателя на офис в НДК арх. Любомир Станиславов.Той се оказа единствения участник в обществената поръчка за идейния проект. „Въпросния проект не е съгласуван с никого“. Така отговориха на въпрос на „Труд“ от министерството на Лиляна Павлова. Затова не е странно, че изграждането на пресцентър въобще не е било предвидено.Официалната версия за пропускането на пресцентъра е, че в първоначалната обществена поръчка не били ясни изискванията. Това няма как да е вярно, тъй като въпросните изисквания са еднакви за всички страни, които са поемали председателството на ЕС. Достатъчно е било само да ги поискаме, но тогава Боршош и компания едва ли биха имали основание да искат допълнителни милиони.Няма да е изненада, ако до председателството шефът на НДК поиска още пари. Срокът за приключване на ремонта по договор бе до края на септември, но вече е удължен с месец. Къртят мраморни подове, слагат гранитогресПри строгия пропускателен режим в НДК е много трудно за неканени журналисти да огледат на място къде и какво точно се работи по шумно пропагандираната, включително и с билбордове по булевардите „модернизация” на централната сграда.Екип на „Труд” все пак успя да влезе в сградата, за да види как вървят ремонтите. Общото впечатление е за хаотична, некоординирана дейност по всички 10 етажа (включително и по двата подземни).Специалисти коментираха, че сред разрушените подови настилки има и такива от мрамор и качествена керамика. На тяхно място се поставя еднотипен гранитогрес. Всичко е подчинено на идеята да се създаде представа за огромен ремонт, в който да се изхарчат повече пари.В Зала 3 е подменен досегашният, специално внесен от чужбина алуминиев таван – италианско производство, който според архитекти, като визия и конструкция е актуален и в днешно време.Реномираната фирма Armstrong – Cello и в момента оферира такъв таван с доставна цена 50 евро на кв.м. Доводът, че подмяната е необходима заради подобряване на акустиката, е несъстоятелен според експерти – установено е, че залата е била в акустичните норми и не е имала проблеми в това отношение. Площта на тавана на същата зала е около 1500 кв.м. Източници на „Труд” коментираха, че сваленият вносен алуминий от тавана, както и от целия 6-ти етаж, е откаран на „вторични суровини”.Странно е и решението за закриване на съществуващия VIP вход А-5, където изобилстваха ценни произведения от дърворезба и мозайки на български художници и дръзкото му обявяване за „Ново културно пространство” – с името Зала 42.Излишно се ремонтират помещения, нямащи отношение към Председателството като фоайето на Зала 2. Там са положени гранитогресни плочки върху мраморна настилка, а коридорите на етажи -1 и -2 са с изкъртена подова настилка и некачествено боядисани стени. Конгресният център е построен за 12 млн. лв.Строежът на НДК е част от инициативите. за отбелязването на 1300 години от създаването на българската държава през 1981 г.Проектирането е поверено на ателието на арх. Александър Баров и конструктора инж. Богдан Атанасов. Те са подпомогнати от главния архитект на София ВладимирРоменски, арх. Стефан Стайнов – министър на архитектурата, проф. Милчо Брайнов, основен консултант по конструкцията на сградата. На арх. Атанас Агура и арх. Валентина Атанасова е възложено да проектират изграждането на околното пространство и парка.Първата копка на Двореца на културата е направена на 25 май 1978 г. Строителството му поглъща 335 000 куб. м бетон, изкопани и извозени са 1,7 млн. тона земна маса. В двореца има около 10 000 тона метални конструкции, приблизително толкова има и в Айфеловата кула в Париж. Първата колона в сградата е монтирана на 20 юли 1979 г., а последната (15-а) – на 25 март 1980 г. НДК е построен върху площ от 18 300 m2 и има обем 576 800 m3. Стойността на сградата е 120 млн. лв.Най-голямата зала „Зала 1“ разполага с 3380 места. Сградата е разположена на 123 000 m2 площ, разгърната на 8 етажа и 3 подземни нива.В НДК има 13 зали. Инициативата за създаване на голям културен център в София датира от средата на 70-те години на миналия век.Първите стъпки, свързани с намерението, проучването и проектирането, са направени през 1975 г. Тогава в зоната, оглеждана за строителство на НДК е имало десетина набързо струпани след бомбардировките през Втората световна война неугледни постройки, товарна жп гара за въглища, стари казарми и стотици декари пустеещи площи. Лиляна Павлова:Преустройството трябва да приключи до 30 октомвриРемонтът на НДК трябва да приключи до 30 октомври, не можем да минем извън този срок. В договора има предвидени санкции към строителя и всички изпълнители при закъснение.Санкциите обаче няма да ни помогнат, имаме срок, извън който не можем да излезем. В края на октомври трябва да бъде завършено всичко, за да може през ноември да направим нужните тестове и проверка на всички системи Изпълнителният директор на НДК трябва да проведе процедурата за избор на изпълнител за системата за сигурност и да съгласува с Агенцията по обществени поръчки необходимото анексиране на договорите в изпълнение на допълнително възникналите дейности, които трябва да се възложат.Ще бъде обявена и обществена поръчка за създаването на сайт, който да предава онлайн заседанията и срещите по време на форума.Предстои да се направят сметки за бюджет 2018 г. за това дали ще са нужни допълнителни средства за председателството.", "date": "2017.06.08", "title": " Боршош и Ко. брулят здраво ремонта на двореца\t\t\t"}
{"url": "https://trud.bg/%d1%82%d0%b5%d0%bb%d0%b5%d0%b2%d0%b8%d0%b7%d0%b8%d1%8f-%d0%b0%d0%bb-%d0%b4%d0%b6%d0%b0%d0%b7%d0%b8%d1%80%d0%b0-%d0%b5-%d0%bf%d0%be%d0%b4%d0%bb%d0%be%d0%b6%d0%b5%d0%bd%d0%b0-%d0%bd%d0%b0-%d0%bc/", "text": "Катарската телевизия „Ал Джазира“ обяви, че е подложена на масивна хакерска атака, предаде .Високопоставен служител от сателитната медия обяви, че от медията се борят с атаката.„Ал Джазира“ е емблематична телевизия за Катар. Държавата е изправена пред изолация, след като в понеделник Саудитска Арабия, Обединените арабски емирства, Египет и Йемен обявиха решението да скъсат дипломатически отношения с нея.По-рано днес катарският министър на външните работи шейх Мохамад бин Абдулрахман ал Тани обяви, че  заради спора между Катар и някои арабски страни е застрашена е стабилността на целия регион .Държави от Персийския залив  обвиняват Катар във връзки с терористични групировки.   ", "date": "2017.06.08", "title": " Телевизия „Ал Джазира“ е подложена на масивна хакерска атака"}
{"url": "https://trud.bg/%d1%81%d1%82%d0%be%d0%b8%d1%87%d0%ba%d0%be%d0%b2-%d0%bf%d0%b0%d0%ba-%d0%bf%d0%be%d0%b2%d0%b5%d0%b6%d0%b4%d0%b0-%d0%b4%d1%80%d0%b8%d0%b9%d0%bc%d1%82%d0%b8%d0%bc%d0%b0/", "text": "Христо Стоичков отново ще води атаката на „Барселона“ и на първия „дриймтим“ в историята на каталунците. Кавалерът на „Златната топка“ се прибра в Каталуния за бенефисен мач на ветераните срещу „Бенфика“ в събота вечер. На „Камп Ноу“ великият тим на „Барса“ от 1992 година ще покаже още веднъж купата на европейските шампиони, спечелена на „Уембли“.За първи път след пет години отсъствие в клуба се завръща Пеп Гуардиола. Треньорът на „Манчестър Сити“ също ще е на терена заедно с Роналд Куман и Хосе Мария Бакеро. След като напусна „Барса“, Гуардиола каза, че повече няма да се завърне в клуба. Но склони да играе за ветераните.В същото време голямата новина на „Камп Ноу“ е новият договор на Лионел Меси. Аржентинецът преподписа за още 3 сезона до 2021 година, с което се позлати. Заплатата на Меси стана 30 милиона евро след данъци. А откупната му клауза скочи от 250 милиона до 400 милиона евро! През този сезон Лео спечели за четвърти път „Златната обувка“ за голмайстор на Европа.Меси се показа и като голям джентълмен. В Австралия преди контролата с Бразилия той каза: „Кристиано Роналдо е феноменален футболист с много качества, всяка година става все по-добър! Медиите ни правят врагове, ние не сме.“", "date": "2017.06.08", "title": " Стоичков пак повежда „Дриймтима“"}
{"url": "https://trud.bg/%d0%b0%d1%80%d0%b5%d1%81%d1%82-%d0%b7%d0%b0-12-%d0%be%d1%82-%d0%b4%d0%b0%d0%b8-%d0%bf%d1%83%d1%81%d0%ba%d0%b0%d0%bb%d0%b8-%d1%83%d0%b1%d0%b8%d0%b9%d1%86%d0%b8-%d0%bd%d0%b0-%d0%bf%d1%8a%d1%82%d1%8f/", "text": "Дванадесет инспектори от Изпълнителна агенция „Автомобилна администрация” – бившата ДАИ, както и двама собственици на софийски автошколи бяха арестувани при разбиването на поредната рушветчийска схема за търговия с шофьорски книжки.Акцията на спецпрокуратурата и ГДБОП започна късно вечерта в сряда и продължи през целия ден вчера, съобщи Румяна Арнаудова, говорител на главния прокурор.До късно следобед в четвъртък разследващите решаваха на колко от 14-те задържани да бъдат повдигнат обвинения и колко да останат само свидетели и да излязат на свобода. Част от насрочените за вчера изпити за кандидат-шофьори в София бяха отложени.Задържаните инспектори били от средно и ниско ниво в ДАИ. Повечето от тях изпитвали по кормуване курсистите, които вече са минали на първата фаза с листовките. Сутрин даяджиите се събирали и теглели жребий. Той обаче бил нагласен така, че на конкретен изпитващ да се паднат кандидат-водачи, които предварително са си платили. Парите се давали чрез инструкторите и шефовете на школи.„Подкупите са от 50 до 100 лева – дребни суми, но редовно”, коментира шефът на спецпрокуратурата Иван Гешев. Според него тази корупционна практика е опасна дори за националната сигурност, доколкото чрез нея на пътя биват пускани шофьори без нужните умения, а България е на водещо място по жертви при катастрофи.На разпитите един от даяджиите казал гордо: „Ние не вземаме пари от онези, които могат да кормуват”. Рушвети давали предимно „тежки случаи” – кандидати, които по няколко пъти са късани на кормуване.15 000 лева били намерени при обиск в дома на един от инспекторите от ДАИ. Банкнотите били пъхани между страниците на книгите от цяла една библиотека. Ченгетата разгърнали книгите една по една и накрая чиновникът даже им благодарил, че са намерили толкова пари, за които той бил забравил. От касета в трезор на друг даяджия пък били извадени 9000 евро. Търсенето на банкови сметки и тайници с пари продължи и след редакционното приключване на броя. Министър Ивайло Московски:Предстоят кадрови промени„Държавата има воля и ще бъде абсолютно безкомпромисна към всякакви нерегламентирани практики, свързани с всички контролни органи, които имат отношение по безопасност на пътя и намаляване на катастрофите”. Това заяви вчера министърът на транспорта Ивайло Московски. Той обясни, че от месец и половина работят „непробиваеми” терминали за теоретичния изпит, през които вече са минали 20 000 курсисти. Според него обаче е останал проблемът с практическите изпити по кормуване. Московски добави, че със сигурност предстоят кадрови промени в ръководството на ДАИ.През февруари 2015 г. бе арестуван бившият шеф на ДАИ Цветелин Цветанов, а преди 2 месеца в спецсъда бе внесен обвинителен акт срещу него и още 7 души, които ще отговарят за участие в организирана престъпна група.", "date": "2017.06.08", "title": " Арест за 12 от ДАИ, пускали убийци на пътя (обзор)\t\t\t"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d0%b8%d1%8f-%d1%81%d0%b5-%d0%be%d1%82%d0%ba%d0%b0%d0%b7%d0%b2%d0%b0-%d0%be%d1%82-%d0%b4%d0%b8%d0%b7%d0%b5%d0%bb%d0%b0/", "text": "Спадат продажбите и на нови, и на стари автомобилиВсе по-малко германци купуват автомобили с дизелов двигател. Това сочат актуалните статистики. Спадът се усеща както при продажбите на нови коли, така и при автомобилите втора ръка. Тенденцията, която експертите прогнозираха още през 2015 г. след дизеловия скандал с „Фолксваген“, става все по-очевидна: в Германия търсенето на нови и стари автомобили с дизелов двигател намалява. Това става ясно както от статистическите данни, така и от допитвания до търговците на леки коли.Така например през май 2017 г. продажбите на такива автомобили са спаднали с 6% в сравнение с май 2016. При това май беше един от най-успешните месеци за германския автомобилен пазар, който е и най-големият в Европа: като цяло продажбите на нови автомобили са скочили с 13 процента в сравнение с месец май 2016 година.Не само частни лица, но и фирмите започват да се отказват от изобретената в Германия дизелова технология. Доскоро три четвърти от закупените от юридически лица автомобили бяха с дизелови двигатели. Освен че дизелът в Германия е по-евтин от бензина, покупката на автомобил с дизелов двигател позволява на собствениците да ползват данъчни облекчения.Още по-ясно тази тенденция усещат продавачите на автомобили втора ръка. Във втората половина на месец май тази година 730 търговци на употребявани автомобили взеха участие в анкета на маркетинговия институт DAT (DeutscheAuto­mobilTreuhand). 58 процента признават, че са принудени да продават своите стари дизелови автомобили с необичайно големи отстъпки.Противниците на дизела твърдят, че азотният диоксид, изхвърлян от дизеловите двигатели, е особено вреден не само за околната среда, но и за човека. Затова някои големи германски градове възнамеряват да последват Щутгарт и да въведат забрана за движение на дизелови автомобил в градските центрове при неблагоприятна екологична обстановка.", "date": "2017.06.08", "title": " Германия се отказва от дизела?\t\t\t"}
{"url": "https://trud.bg/%d1%80%d0%b8%d0%b1%d0%b0%d1%80-%d0%bf%d0%be%d0%bf%d0%b0%d0%b4%d0%bd%d0%b0-%d0%bd%d0%b0-%d1%82%d1%80%d1%83%d0%bf-%d0%b2-%d1%8f%d0%b7%d0%be%d0%b2%d0%b8%d1%80-%d1%82%d0%b8%d1%87%d0%b0/", "text": "Труп на мъж изплува от язовир „Тича“ край Шумен в района на село Кьолмен. Рибар мятал въдица и закачил зловещата находка късно в четвъртък, научи „Труд“.На мястото веднага отишъл спасителен екип от пожарната служба в Шумен и тялото било извадено.В дрехите е намерена лична карта и вече е известна самоличността на мъжа. Той е на 51 г. Имал психопроблеми.Не е ясно как е попаднал във водата. Дали се е удавил сам или е станал жертва на насилствена смърт. Аутопсия ще изяснява причините за смъртта му в петък.", "date": "2017.06.08", "title": " Рибар попадна на труп в язовир „Тича“"}
