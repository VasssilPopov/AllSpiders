{"url": "https://trud.bg/%d0%b4%d0%b5%d0%b2%d0%b5%d1%82%d0%b0-%d0%b6%d0%b5%d1%80%d1%82%d0%b2%d0%b0-%d0%bd%d0%b0-%d0%b7%d0%b0%d0%b2%d0%be%d0%b4-%d1%83%d0%b1%d0%b8%d0%b5%d1%86-%d0%b2-%d0%b0%d1%80%d1%81%d0%b5%d0%bd/", "text": "Работник загина, а друг бере душа в болница с тежки изгаряния при инцидент в един от заводите на оръжейната фирма “Арсенал”АД – Казанлък. Трудовата злополука стана в Завод 3, където се произвежда барут за патрони, гранати и снаряди и стават най-много злополуки. От 1995 г. в цеховете на този завод са загинали 8 души, показа проверка на “Труд”. Причината за поредната злополука е човешка грешка, сочи основната версия на разследващите прокурори, следователи, инспектори по труда и шефове от предприятието. Към 10,10 ч 26-годишният Цеко Василев, който от 2 години бил в Завод 3 и по -опитният му колега Красимир Желев (46 г.), който е с 10-годишен стаж в цеховете за димни и термобаритни смеси, работели на нова инсталация. Пламнала е смес за димни гранати, която не е взривоопасна, но е лесно запалима при разбъркването. Точно затова самото смесване се прави в бронирана кабина, т.нар. бъркалка или миксер, а работниците стоят отвън, където е и пултът за управление на процеса. Неизвестно защо те са се оказали наблизо по време на възпламеняването. Василев издъхнал на място, а колегата му е откаран в болницата в Стара Загора с 80% изгаряния. Късно следобед пострадалият Желев бе транпортиран до специализираната клиника по изгаряния в Пловдив. “Става въпрос за нарушение на технологията, при която се работи в този цех. По обясненията на технолозите, работниците не е трябвало да бъдат там”, съобщи след посещението си в “Арсенал” областният управител на Стара Загора Гергана Микова. Изпълнителният директор на заводите инж. Николай Ибушев заяви, че двамата не са спазили инструкциите, в които изрично е посочено, че когато миксерът работи, вратата на помещението да бъде затворена и в него да няма хора.  “Непонятно е за нас защо са били вътре при работещия миксер. Има назначена комисия, която ще разследва случая и ще разпита свидетелите”, добави Ибушев. След приключилия оглед окръжният прокурор на Стара Загора Дичо Атанасов заяви, че тепърва ще се назначават технически експертизи, за да се изясни причината за тежкия инцидент. “Възможно е да е станал поради човешка грешка, но може и причината да е заради технологична грешка или машините да са дефектирали”, поясни той. Няма завишения на измерените 26 показателя за качеството на атмосферния въздух в градовете Казанлък и Мъглиж. Резултатите са получени от извънредното измерване с преносима апаратура за аварийни ситуации на Регионална лаборатория – Стара Загора.   “Инцидентът е в помещение, което е “бъркалка” и където буквално се забърква някаква смес. Двамата работници са били вътре, а не е трябвало да са там, – заяви вътрешният министър Валентин Радев. – Съгласно технологията и мерките за безопасност управлението на този процес е изнесен, има си табло с бутони отвън. Защо двамата са били вътре, ще става ясно, но са нарушили технологичната дисциплина. Запалва се сместа, но няма взрив, а сместа пламва и ги обгаря. Това е особена смес на барутна основа, но е взривно вещество”, уточни Радев, който е един от най-големите експерти по боеприпаси и взривни вещества у нас. Той посочи, че най-вероятно става дума за човешка грешка, но проверките тепърва предстоят.    53-годишният Динко Делийски загина след взрив на пресоваща машина в клона на завод „Арсенал“ в град Мъглиж.  Взрив избухна във военния завод в Казанлък. Загинаха двама души – инж. Върбан Петков, зам.-директор на Завод 3 и монтьорът Румен Райчев. Инцидентът е възникнал при ремонт в сграда на територията на предприятието.  мъж загина при взрив в цех на завод на оръжейния комплекс на „Арсенал“ край Мъглиж. Георги Костадинов, който бе работник в цеха, е починал в следствие на множествена травма с около 98% изгаряния.  Жена пострада тежко и почина по-късно от раните си в болницата в Казанлък при инцидент в Мъглиж.  Взрив доведе до смъртта на 48-годишния Атанас Атанасов. Тогава гръмна центрофуга за нитроцелулоза, а работникът издъхна под срутилата се стена от помещението. При същия инцидент други двама работици бяха обгазени, а един се отърва с драскотини.  в Завод 3 гръмна топлообменник при ремонтни работи. Четирима души пострадаха тежко, а на място загина 47-годишният Петър Курумлиев. Два дни по-късно в реанимация почина и 42-годишният Георги Атанасов.  При взрив в Завод 3 загина 39-годишният Коста Иванов.   “Производството, в което е станал инцидентът, е ново и е обезпечено с ново оборудване”, съобщиха Главна инспекция по труда (ГИТ). Заради инцидента те са командировали в Казанлък и Мъглиж експерти от София, които да подпомогнат колегите си при разследването на поредния инцидент в заводите “Арсенал”. “От 2016 година, когато са последните злополуки с фатален изход в предприятието, досега инспекторите по труда са извършили 100 планирани и последващи проверки в различните производства на дружеството, включени в списъка. Установени са 460 нарушения, от които 395 по осигуряване на здравословни и безопасни условия на труд. Издадени са 11 акта за спиране на машини, работни места, обекти и др., пряко застрашаващи живота и здравето на хората и 4 предписания за въвеждане на специален режим, когато не може да бъде приложена мярка “спиране”. В 22 случая на работодателя е потърсена административно-наказателна отговорност. В сила са влезли 20 акта. Като цяло издадените предписания се изпълняват”, обобщават от инспекцията по труда. Общо за всички производства в заводите “Арсенал”, установените нарушения, които са застрашавали пряко живота и здравето на работниците са необезопасени въртящи части на машините; неосигурен метрологичен контрол на средства за измерване (манометри, термометри); корозия на работно оборудване; неправомерно съхранение на горими материали; непочистени работни места от остатъчни взривни вещества в края на работната смяна; използване на искрообразуващи инструменти; метални съоръжения и машини, които не са надлежно заземени. Според изпълнителния директор на “Арсенал” Николай Ибушев при последния инцидент е имало нарушение на инструкциите за безопасна работа, което почти винаги в професията на оръжейниците води до инцидент.", "date": "2018.03.14", "title": " Девета жертва на завод убиец в „Арсенал“ (обзор)\t\t\t"}
{"url": "https://trud.bg/%d1%80%d0%be%d0%b9%d1%82%d0%b5%d1%80%d1%81-%d1%80%d1%83%d1%81%d0%b8%d1%8f-%d1%89%d0%b5-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80%d0%b0-%d0%b1%d1%8a%d0%bb%d0%b3%d0%b0%d1%80/", "text": "Българските власти са избрали руската РСК „МиГ” за ремонта и модернизацията на 15-те си изтребителя МиГ-29 до 2022 г., предаде „Ройтерс”, като се позова на документи от Министерството на отбраната, информира  Сделката е на стойност 81,3 млн. лева. Агенцията отбелязва, че нашата страна е член на ЕС и НАТО, но от ведомството на Красимир Каракачанов са преценили, че само руснаците могат да се грижат за доставените в края на 80-те бойни самолети. Затова и не са били поканени други кандидати. Договорът с РСК „МиГ” се забави заради обжалване в съда от страна на украинската „Украинмаш”, но КЗК на 6 март е излязла с позиция, че няма нарушения.  В материала се посочва, че процедурата за закупуване на 8 нови изтребителя от натовска държава е претърпяла провал и се очаква да започне практически отначало по-късно през годината. Отбелязва се също, че и други членки на Алианса имат на въоръжение съветска техника (напр. две трети от ВВС на Полша), но политиката на НАТО е източноевропейските държави да бъдат насърчавани да развиват и купуват оборудване западно производство, което да е съвместимо със системите от съветския период. Дълги години се смяташе, че ще бъде взето политическо решение нашите ВВС да преминат на американски Ф-16 втора или трета ръка. Изненадващо, в края на мандата на служебното правителство на Огнян Герджиков обаче излезе експертен анализ в полза на чисто новите шведски “Грипен”. След връщането на власт на ГЕРБ те стопираха процедурата, появиха се обвинения към президента Румен Радев, че е лобирал за конкретен участник в конкурса и така се стигна до поредния многомилионен транш към руския военнопромишлен комплекс. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " “Ройтерс”: Русия ще модернизира българските МиГ-29\t\t\t"}
{"url": "https://trud.bg/16-%d0%be%d1%82-%d0%bf%d0%b5%d0%bd%d1%81%d0%b8%d0%be%d0%bd%d0%b5%d1%80%d0%b8%d1%82%d0%b5-%d0%b2%d0%b7%d0%b8%d0%bc%d0%b0%d1%82-%d0%bd%d0%b0%d0%b4-500-%d0%bb%d0%b5%d0%b2%d0%b0/", "text": "Само 16% от пенсионерите могат да се похвалят, че взимат сравнително висока пенсия в размер над 500 лв., сочат данните на Националния осигурителен институт (НОИ). Точно 272 305 са българите, които получават пенсии колкото или над размера на минималната работна заплата в страната, която от началото на годината беше повишена на 510 лв. Групата на пенсионерите, които взимат суми до 200 лв., е близо двойно по-голяма – 416 636 души, или почти една четвърт от всички пенсионери. През следващата година предстои да отпадне максималният размер на новоотпуснатите пенсии у нас, като от това ще се възползват не повече от 8000 души. От 1 юли 2019 г. таванът на старите пенсии ще бъде увеличен от сегашните 910 лв. на 1040 лв., гласят текстове от Кодекса за социално осигуряване (КСО). Според данните на НОИ, към момента общо 55 хил. пенсионери са на прага от 910 лв. От тях 25 хил. души от средата на следващата година ще получават реалния размер, на който са се осигурявали. За останалите ще остане ограничението от 1040 лв. и отново няма да могат да получават пълния размер на пенсиите си. Хората, които ще се възползват от промяна, имат малък дял от всичките над 2,169 млн. пенсионери у нас. От увеличението на прага до 1040 лв. ще се възползват само 2,5% от пенсионерите. Към края на 2017 г., хората с доста високи пенсии в размер между 800 лв. и 910 лв. са 80065 души, или 3,7% от всички пенсионери. Още по-малко са хората (47 632 хил., или 2,2%), които получават между 700 лв. и 800 лв. на месец. Между 600 лв. и 700 лв. взимат 75098 души, или 3,50% от всички пенсионери, сочат данните на НОИ.  Най-многобройна е групата на тези, които получават между 250 лв. и 300 лв. на месец – те са 16,9% от всички пенсионирани, или общо 366 160 души. Оказва се, че всеки шести пенсионер у нас получава месечно средства в тези граници.", "date": "2018.03.14", "title": " 16% от пенсионерите взимат над 500 лева\t\t\t"}
{"url": "https://trud.bg/%d1%87%d0%b0%d0%b4%d1%8a%d1%80-%d0%bd%d0%b0-%d0%bf%d0%bb%d0%b0%d0%b6%d0%b0-%d1%89%d0%b5-%d0%b5-%d0%be%d1%82-7-%d0%b4%d0%be-10-%d0%bb%d0%b5%d0%b2%d0%b0/", "text": "Между 7 и 10 лв. ще струва тази година наемането на чадър или шезлонг на Южното Черноморие. Това стана ясно от решение на правителството, с което са определени концесионерите на четири плажа до Бургас. Договорите за плажовете са за срок от 15 години. За плаж “Росенец-север” концесионерът се задължава да предлага цена за чадър от 10 лв. и за шезлонг също от 10 лв. Цените за съоръженията на плаж “Св. Влас – болницата” са съответно по 7 лева. Чадър и шезлонг за по 9 лв. ще се предлагат на “Слънчев бряг – север”, а на плаж ,,Несебър – юг” цената ще им е по 8 лева. За концесионер на морски плаж “Росенец-север” е определен “Хермес Солар”, на плаж “Св. Влас – болницата” – “Тера Тур Сервиз”, а за “Слънчев бряг – север” е избран “Голден сендс бийч”. Концесионерът на плаж ,,Несебър – юг” ще бъде “Ауто Фактор”. Съгласно приетата от Министерския съвет Методика за определяне на минималния размер на концесионното плащане, кабинетът определи сумата от 12 092,40 лв. за плажа “Росенец-север”, 64 807,45 лв. за “Св. Влас-болницата”, 1 664 784,18 лв. за “Слънчев бряг -север” и 320 756,11 лева за плажа, “Несебър-юг”. За целогодишно хигиенно поддържане са отделени 20 000 лв. за плаж “Росенец-север”, за инвестиции за подобряване на пешеходния достъп до морския плаж “Св. Влас-болницата” са планирани 272 000 лева, а за подобряването на облика на плаж “Слънчев бряг-север” са отделени 12 567 875 лв. Инвестициите в мерки за опазване на околната среда и защитените територии на плаж, “Несебър-юг” са 4 891 749 лв.", "date": "2018.03.14", "title": " Чадър на плажа ще е от 7 до 10 лева\t\t\t"}
{"url": "https://trud.bg/%d0%b7%d0%b0%d0%bf%d0%b0%d0%b4%d1%8a%d1%82-%d0%b8%d1%81%d0%ba%d0%b0-%d0%b4%d0%b0-%d0%b8%d0%b7%d0%b2%d0%b0%d0%b4%d0%b8-%d1%80%d1%83%d1%81%d0%b8%d1%8f-%d0%be%d1%82-%d1%81%d1%8a%d0%b2%d0%b5%d1%82%d0%b0/", "text": "Западът иска да извади Русия от Съвета за сигурност на ООН, заяви заместник-председателят на икономическия комитет на Съвета на Руската федерация Сергей Калашников, цитиран от РИА „Новости“. Според Калашников Русия е неудобен играч и Западът иска да я изхвърли отвсякъде. Депутатът посочва, че британската министър-председателка Тереза Мей се опитва да осигури международна подкрепа, включително и в Съвета за сигурност на ООН за наказателни мерки срещу Русия заради покушението срещу бившия руски агент Сергей Скрипал, информира  Калашников изказва предположение, че западните страни ще се опитат да прокарат реформа в ООН, при което Русия да загуби постоянното си място в Съвета за сигурност. При основаването на ООН постоянни места в Съвета за сигурност получават страните победителки във Втората световна война – САЩ, Съветският съюз, Великобритания, Франция и Китай. След разпадането на СССР Русия наследява статута му в ООН. Калашников коментира и санкциите, които Великобритания се готви да наложи на Русия заради покушението срещу Скрипал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Западът иска да извади Русия от Съвета за сигурност на ООН, заяви Сергей Калашников"}
{"url": "https://trud.bg/%d1%81%d0%bb%d0%b0%d0%b2%d1%87%d0%be-%d0%b2%d0%b5%d0%bb%d0%ba%d0%be%d0%b2-%d0%b8%d0%b7%d0%ba%d0%b0%d0%b7%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%b5%d1%80%d0%b4%d0%be%d0%b3%d0%b0%d0%bd/", "text": "„Провокация” и „тест” – по този начин депутатът от „БСП за България” Славчо Велков коментира пред   скандалното  Народният представител подчерта, че не вижда нищо лошо в това, например, нашият премиер да изкаже топлите си чувства към сънародниците ни в САЩ, но в случая се изпробва реакцията на тези, чиито държави са споменати – напр. сега България, Гърция, Босна, Македония и т.н. Велков припомни и последвалата   – че държавните граници не подлежат на преразглеждане. Според него това твърдение в момента е поставено под сериозна въпросителна, защото преди Ердоган е говорил и за своите „братя” от градове в Северна Сирия, които в момента са на практика окупирани от турската армия. „Тази позиция цели да не бъде ядосан Ердоган преди срещата във Варна”, смята Велков, който е ескперт в сферата на сигурността. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Славчо Велков: Изказването на Ердоган за Кърджали е провокация"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b4%d0%b8%d0%bc%d0%be%d0%b2-%d1%81%d0%be%d1%84%d0%b8%d0%b9%d1%81%d0%ba%d0%be%d1%82%d0%be-%d0%bc%d0%b5%d1%82%d1%80%d0%be-%d1%89%d0%b5-%d0%bd%d0%b0/", "text": "Софийското метро ще намалява вредните емисии във въздуха с общо 90 хил. тона годишно след построяването на третия лъч. Това каза министърът на околната среда и водите Нено Димов по време на инспекция с министъра на транспорта, информационните технологии и съобщенията Ивайло Московски и столичния кмет Йорданка Фандъкова на строителството на новия участък на метрополитена, съобщават от Министерството на околната среда и водите. Министър Димов изтъкна, че това е един от големите проекти на Столичната община, пряко свързан с опазването на чистотата на атмосферния въздух. „Това е и една от основните цели, които се опитваме да постигнем заедно с местната власт“, допълни Димов. Той припомни, че автомобилният транспорт е един от двата големи източника на замърсяване с фини прахови частици, наред с битовото отопление. В края на първото полугодие на тази година се очаква да бъде отворена ос „Въздух“ от Оперативна програма „Околна среда“, заяви министър Димов. По нея общините ще могат да кандидатстват и за финансиране, свързано с намаляване на замърсяването на въздуха. „С това се надяваме да подпомогнем както Софийската, така и всички останали български общини да направят крачка напред за подобряване на качеството на въздуха“, заключи министърът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Министър Димов: Софийското метро ще намалява вредните емисии във въздуха с общо 90 хил. тона годишно"}
{"url": "https://trud.bg/%d0%b0%d0%bb%d0%b1%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%b7%d0%b0%d0%bb%d0%be%d0%b2%d0%b8-650-%d0%ba%d0%b8%d0%bb%d0%be%d0%b3%d1%80%d0%b0%d0%bc%d0%b0/", "text": "Албанската полиция залови близо до южния град Тепелена 650 килограма марихуана, предаде агенция МИА. При операцията са арестувани двама души, баща и син, а полицията издирва още един заподозрян от същото семейство. Наркотикът бил опакован в торби и подготвен за транспортиране. Полицията смята, че марихуаната е трябвало да бъде откарана по море до Гърция. Същевременно местните медии съобщиха, че в рамките на борбата с наркотиците рано тази сутрин е предприета мащабна полицейска операция в Албания и Италия, в която участват над 200 полицаи. Арестувани са 43 души, 20 от които албанци, за контрабанда на марихуана, кокаин и хашиш с плавателни съдове от Албания към Италия, главно в района на Пулия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Албанската полиция залови 650 килограма марихуана"}
{"url": "https://trud.bg/%d0%bf%d0%b8%d0%b5%d0%bc-%d0%bf%d0%be-74-%d0%bb%d0%b8%d1%82%d1%80%d0%b0-%d0%b1%d0%b8%d1%80%d0%b0-%d0%bd%d0%b0-%d0%b3%d0%be%d0%b4%d0%b8%d0%bd%d0%b0/", "text": "Средно по 74 литра бира изпива всеки пълнолетен българин за година. По този показател страната ни се нарежда на челните места в Европа. През 2017 г. пазарът на бира е нараснал с 2% по отношение на обема и почти е достигнал тавана си. Затова, за да се развиват успешно компаниите в сектора ще заложат на по-голямо разнообразие, предлагане на специални бири за ценители и развитие на световната тенденция пивото да се предлага като придружител на вкусни ястия, чиито вкус подсилва. Това стана ясно от думите на директора на „Карслбърг България“ Бранимир Братанов. Сред другите тенденции на пазара, е увеличението на продажбите на бира в кенове. Към момента 16 на сто от предлаганите бири в България се продават именно в тази опаковка, докато преди 5-6 години процентът е бил два пъти по-малък. Значителен ръст бележи и продажбата на специални стилове бири, които се търсят повече от ценители.  За да образоват служители и партньорите си, от компанията са създали „Бирена академия“, в която хората могат да се учат как да съчетават подходящо различните видове бира с ястия. Основно правило е леките храни да се комбинират с по-леко пиво, а тежките с по-тежки. Вкусът на десертите пък отлично отварят тъмните бири с карамелен аромат и вкус.", "date": "2018.03.14", "title": " Пием по 74 литра бира на година"}
{"url": "https://trud.bg/%d0%b5%d0%b8%d0%b1-%d1%89%d0%b5-%d0%be%d1%82%d0%bf%d1%83%d1%81%d0%bd%d0%b5-%d0%be%d1%89%d0%b5-37-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%b7%d0%b0-%d0%bc%d0%b8%d0%b3%d1%80%d0%b0%d1%86/", "text": "Лиляна Павлова, министър за Българското председателство на Съвета на Европейския съюз, и Антонио Таяни, председател на Европейския парламент, подписаха четири ключови законодателни акта на ЕС, за да могат те по-бързо да влязат в сила. Подписаните документи ще позволят на Европейската инвестиционна банка (ЕИБ) да отпусне допълнително 5,3 милиарда евро, от които 3,7 милиарда евро ще бъдат използвани за справяне с първопричините за миграцията, съобщиха от министерството на европредседателството ни. Държавите членки и застрахователният сектор ще разполагат с повече време за подготовка при прилагането на новите правила за разпространение на застрахователните продукти, което ще доведе до по-голяма защита на правата на потребителите на застрахователни услуги. ЕС ще направи крачка към постигането на целта си за намаляване на емисиите на парникови газове с най-малко 40% до 2030 г. чрез реформата след 2020 г. на Системата на ЕС за търговия с емисии (СТЕ). Благодарение на законодателството ЕС ще може да предприеме по-нататъшни мерки за укрепване на сигурността, преминаване към приключване на работата по изграждането на Съюза на капиталовите пазари и прилагане на разпоредбите на Парижкото споразумение за климата.", "date": "2018.03.14", "title": " ЕИБ ще отпусне още 3,7 млрд. евро за миграцията"}
{"url": "https://trud.bg/%d0%bf%d0%bb%d0%be%d0%b4%d0%be%d0%b2%d0%b5%d1%82%d0%b5-%d0%bf%d0%be%d1%81%d0%ba%d1%8a%d0%bf%d0%bd%d0%b0%d1%85%d0%b0-%d1%81-8/", "text": "Плодовете поскъпнаха със 7,9% за година, а цените на зеленчуците паднаха с 11,5%. В края на февруари годишната инфлация е 2%, обявиха от Националния статистически институт. Повишението на цените вече втора година топи парите на хората и бизнеса в банките. Лихвите по левовите влоговете масово са по 0,2-0,3% годишно и инфлацията реално ги изяжда. В рамките на година най-много е поскъпнало парното – с 23,1%. Сериозно повишаване на цените се отчита и при газообразните горива – с 12,5%. Млякото, млечните продукти и яйцата са поскъпнали със 7,2%. Цените на месото и месните продукти са нараснали с 4,2%. Само за месец февруари инфлацията е 0,3%. Като цените на храните, сметките в ресторанти и хотели, както и сметките за ток, вода и газ са нараснали с 0,3%. През февруари най-сериозно са поскъпнали краставиците (с 23,1%), чушките ( с 18,3%), зелето (с 6,2%) и ябълките (с 5%). Паднали са цените на яйцата (с 8,3%) и доматите (с 3,4%). От нехранителните стоки са поскъпнали цигарите – с 1,4%, бензинът А95Н – с 0,7%, както и автомобилните застраховки – с 6,2%. Паднали се цените на дрехите (с 2,4%), обувките (с 2,9%) и мебелите (с 1,2%).", "date": "2018.03.14", "title": " Плодовете поскъпнаха с 8%"}
{"url": "https://trud.bg/23-%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b0-%d0%be%d0%bf%d0%b0%d1%88%d0%ba%d0%b8-%d0%be%d1%82-%d1%82%d0%b8%d1%80-%d0%be%d0%b2%d0%b5-%d0%bd%d0%b0-%d0%b3%d0%ba%d0%bf%d0%bf-%d0%ba%d0%b0/", "text": "Опашките от ТИР-ове на граничния пункт “Капъкуле” са достигнали около 23 километра, информират от турската митница. Колоната от тирове се е проточила до Одрин. Около 920 тира са на опашка от три дни за преминаване на българската митница на “Капъкуле”, съобщи ръководителят на Oбластната дирекция за митници и търговия в Одрин, информира  Според Анадолската агенция километричната опашка се е образувала заради интензивния трафик на камиони, натоварени със стоки за износ, а дейности по обновяване на системата от българска страна пречат да се отговори на засиленото преминаване през граничния пункт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " 23 километра опашки от ТИР-ове на ГКПП “Капъкуле”"}
{"url": "https://trud.bg/%d0%bf%d0%be-%d0%b8%d0%b7%d0%b3%d0%be%d0%b4%d0%bd%d0%b8-%d0%b7%d0%b0%d0%b5%d0%bc%d0%b8-%d0%b7%d0%b0-%d0%b2%d0%b8%d1%81%d0%be%d0%ba%d0%b8-%d0%b7%d0%b0%d0%bf%d0%bb%d0%b0%d1%82%d0%b8/", "text": "През февруари пет банки подобриха условията по някои от потребителските и ипотечните си кредити. Като прави впечатление, че банките се опитват да привлекат платежоспособни хора, със стабилни доходи. Една от банките понижи лихвите си с 0,30-0,50 процентни пункта за потребителски кредити за клиенти с осигурителен доход над 1400 лв. Наред с това започна да предлага нов потребителски кредит, предназначен за клиенти с максимален осигурителен доход, става ясно от анализ на експертите от MoitePari.bg. Друга банка пусна нов потребителски кредит за хора с осигурителен доход над 1500 лв. Същата банка дава и различни лихви по ипотечните си кредити според размера на месечния доход на клиента. Като нейните лихви по заемите за покупка на жилище вече започват от 2,90% за тези в лева и от 2,80% в евро. Оказва се, че хората, които са осигурени на пълна заплата, могат да вземат по-изгодни заеми. Това е още една причина хората да искат да бъдат осигурявани върху пълния размер на заплатата си. Именно хората с по-високи заплати, които имат достатъчно доходи за да изплащат по-големи заеми, са основният двигател на кредитния пазар в страната.", "date": "2018.03.14", "title": " По-изгодни заеми за високи заплати"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%be-%d0%bf%d1%80%d0%b5%d0%b4%d0%bf%d1%80%d0%b8%d1%8f%d1%82%d0%b8%d0%b5-%d1%89%d0%b5-%d1%83%d0%bf%d1%80%d0%b0%d0%b2%d0%bb%d1%8f%d0%b2%d0%b0-%d1%8f%d0%b7/", "text": "Язовирите, които не се стопанисват от общините, защото няма средства за тях, ще бъдат управлявани от държавата. Това заяви министърът на икономиката Емил Караниколов на брифинг в Министерски съвет. Той обясни, че ще се създаде търговско предприятие, което ще отговаря за общинските водоеми, за които местните власти не могат да се грижат сами. “Държавата ще поеме отговорност за язовирите, които не се стопанисват добре от общините”, каза Караниколов и посочи, че над 4500 от общо 5500 са собственост на общини. “Има предложение да се създаде фонд, който да отговаря за ремонта и поддържането на язовирите. Той ще генерира средства от бюджета и от стопанската дейност”, коментира Караниколов. Той обясни, че с промени в Закона за водите язовирите ще бъдат категоризирани, така че да станат ясни изискванията за експлоатация, а собствениците и операторите ще се задължат да изготвят аварийни планове.", "date": "2018.03.14", "title": " Държавно предприятие ще управлява язовири"}
{"url": "https://trud.bg/%d1%80%d0%b0%d1%81%d1%82%d0%b5-%d0%b7%d0%b0%d0%bf%d0%bb%d0%b0%d1%85%d0%b0%d1%82%d0%b0-%d0%be%d1%82-%d0%ba%d0%b8%d0%b1%d0%b5%d1%80%d0%b0%d1%82%d0%b0%d0%ba%d0%b8-%d0%b8-%d0%b0%d1%81%d0%b8%d0%bc%d0%b8/", "text": "Пълномащабен военен конфликт срещу България е малко вероятен, но расте заплахата от хибридни действия и кибератаки. Това е част от констатациите, които се намират в приетата вчера от парламента Стратегия за национална сигурност. В документа, който бе подкрепен от 118 депутати без представителите на БСП, се казва, че радикализацията и тероризмът ще продължат да генерират заплахи за глобалната и националната сигурност. “Не приемам забележките за липса на капацитет. Ако някой няма капацитет – това не е ГЕРБ”, каза министърът на вътрешните работи Валентин Радев в отговор на нападките от социалистите. До 2024 година бюджетът за отбрана трябва да достигне 2% от БВП. В Стратегията се казва още, че българските национални малцинства се нуждаят от по-голямо внимание от държавата, а в отделни страни те са подложени на икономически, политически и асимилационен натиск. Точно затова в документа са включени нови политики – киберсигурност, транспортна сигурност, управление при кризи и защита на националните архиви, като част от културно-историческото наследство.", "date": "2018.03.14", "title": " Расте заплахата от кибератаки и асимилация на малцинства ни\t\t\t"}
{"url": "https://trud.bg/%d0%bc%d0%b5%d0%bd%d0%b4%d0%b0-%d1%81%d1%82%d0%be%d1%8f%d0%bd%d0%be%d0%b2%d0%b0-%d0%b5%d1%81-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d1%80%d0%be%d0%b4%d1%8a%d0%bb%d0%b6%d0%b8-%d1%81/", "text": "Искаме да има еврофондове, които да са насочени към по-слаборазвитите региони не само в рамките на ЕС, но и вътре в държавата, каза пред  председателят на Комисията по бюджет и финанси в парламента Менда Стоянова. Тя обясни, че кохезизонната политика е основната политика на ЕС и тя трябва да продължи, дори след излизането на Великобритания. “Около 12 -13 млрд. евро ще се намали вноската с излизането на Великобритания. Нейното компенсиране може да стане по няколко начина – или чрез увеличение на вноската от другите страни членки, или чрез допълнителни приходи, или чрез намаление на разходите. Ние твърдо смятаме, че ако ЕС иска да съществува и да води политика за стабилизация, за това да бъде водещ в света, трябва да продължи с кохезионната си политика. А селскостопанската е част от нея”, заяви Стоянова. Благодарения на тази политика имаме сериозни инвестиции в инфраструктурата, поясни още Стоянова.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Менда Стоянова: ЕС трябва да продължи с кохезионната си политика след Брекзит"}
{"url": "https://trud.bg/%d0%b4%d0%b0%d0%bd%d0%b8%d0%b5%d0%bb%d0%b0-%d0%bf%d0%be%d0%bf%d0%be%d0%b2%d0%b0-%d0%b2%d0%b5%d1%87%d0%b5-%d0%bd%d0%b5-%d0%b5-%d1%80%d1%8a%d0%ba%d0%be%d0%b2%d0%be%d0%b4%d0%b8%d1%82%d0%b5%d0%bb-%d0%bd/", "text": "Прокурорската колегия на Висшия съдебен съвет (ВСС) освободи днес от поста ръководителя на Апелативната специализирана прокуратура (АСпП) Даниела Попова, която сама е депозирала молба за освобождаване от длъжността, седем месеца преди края на мандата си, . Причините, поради които Попова напуска, не станаха известни, не са били записани и в молбата й. За и.ф. ръководител на обвинението съдебните кадровици назначиха досегашния й заместник Николай Найденов.", "date": "2018.03.14", "title": " Даниела Попова вече не е ръководител на Апелативната специализирана прокуратура"}
{"url": "https://trud.bg/%d0%b4-%d1%80-%d0%bf%d0%b5%d1%82%d1%8a%d1%80-%d0%b1%d0%b5%d1%80%d0%be%d0%bd-%d1%83%d1%87%d0%b5%d0%bd-%d0%b8-%d0%bf%d0%be%d0%bb%d0%b8%d1%82%d0%b8%d0%ba-%d0%bf%d1%80%d0%b5%d0%b4-%d1%82%d1%80/", "text": "– Не съм в активната политика, но все още се водя заместник-председател на Патриотичния съюз „Защита”. А не съм по три причини. На 78 години е по-добре да остави човек на младите да оправят живота си. Ако ми искат съвет – давам, ако не – не го натрапвам. Второ: много съм зает с работата си, а с политика е по-добре човек да се занимава професионално. През годините натрупах много материал и сега довършвам десетина книги, които да прибавя към публикуваните 30. И най-важното: занимавам се с политика, когато съм в опозиция на някого, и се борим с него. А за разликата между „онова време” и сегашното: някога беше по-ясно, ако не по-лесно: да се махнат червените и да дойдат „нашите”. А сега – кои са нашите? – Да си политик е често неблагодарна работа и обикновено не се разчита на любов, а на популярност, баланс на интереси и пр. Ако не говорим за такива „обичани” вождове като Хитлер и Сталин, нека погледнем съдбата на нашите: Стамболов и Стамболийски посечени, Филов и компания разстреляни, Муравиев в концлагер, Димитров отровен, Луканов убит, Батенберг, Фердинанд и Симеон прогонени, бай Тошо в затвора и т. н. Пък и сума сегашни и доскорошни министри са клиенти на прокуратурата. Е, тия бяха държавници… – Бойко Борисов е уникат в българската политика и засега няма алтернатива. Няма незаменими хора, но той има нюх за нещата и успява да действа по принципа „добрия цар и лошите боляри”. И е голям куражлия – да не говориш чужди езици и да развиваш такава външна политика – ашколсун, казано по депесарски. – Разбира се, положително. И тук трябва да се отдаде заслуженото на Бойко Борисов, защото направи стъпки, немислими в миналото. Македонската част от българския народ постепенно проглежда и не е лошо да има две Българии, каквито случаи има доста. Сръбско-коминтерновската измет дано никога повече не яха тези заблудени хорица, да ги прави потомци на фараоните и да ги отделя от другите българи. – Няма управление без гафове, но е важна общата тенденция. Нещата вървят горе-долу добре, особено за някои. Обединяването на трите патриотични формации беше историческо постижение и е показно за други, които не успяват да го направят. Аз и сега съм част, при това ръководна, на националистическа формация. Някога комунистите пращаха в лагери хората за „национализъм”, сега техните либералстващи дечица се опитват да направят думите националист и патриот ругателни, както вече го направиха с „демократ”. Все ми е чудно защо казват „ГЕРБ и патриотите” – та ГЕРБ не са ли патриоти? Постоянно слушам как трябвало да се махнат сегашните управници и да се заменят с… кого? С БСП и ДПС? E, този филм вече сме го гледали. – Няма да си играем през ден на избори, а и какво изменяне на обстановката биха донесли? Обществените нагласи са ясни и сегашното управление ще си стои пълен мандат. Ако пък ги назорят да правят избори, сегашните управници ще вземат още много гласове. – Навремето в ЦУМ продаваха т. н. „комбинирани подаръци” – портокал, дефицитна книга и демодирани ръкавици. Такава е и тази конвенция, съчинена от една турска професорка и двете й помощнички – служителки на Сорос (сръбкиня и албанка). От всичките 81 члена почти всички са приемливи, но има някои, които не само че не можем да приемем, а и тези, които казват, че можем да ги приемем с резерви, просто лъжат. – Изрично е казано, че точно по спорните членове резерви не се допускат. Не можеш да вземеш само портокала и книгата, а да оставиш ръкавиците – трябва да платиш всичко. Погледнете кой не е ратифицирал това съчинение – САЩ, Русия, Канада, Австралия, Индия, че даже Великобритания, чиято симпатична посланичка напоследък ни агитираше ние да я ратифицираме. Обясняваха ни, че Джендър значело Обществен пол, каквото и да означава тази безсмислица. Според Оксфордския речник, Джендър означава „граматичен род”. В английския език малко неща са от мъжки или женски род, но не можеш да кажеш, например, за кораба, че е от женски пол. Той в английския е от женски РОД. – Като нормален мъж, и бих желал да си остана такъв. Когато престана да харесвам хубавите жени и да се държа мъжки при трудностите, значи животът ми е приключил. То си е природно. А като учен уважавам природните закони повече от либералстващите дрънкала. Бил съм директор 11 години и никога не съм върнал и една жена от участие и успех в конкурс заради пола й. А дърдоренето на феминистките за 50% участие на жените във всичко са безсмислици. Явяваш се на конкурс, печелиш и получаваш каквото се полага за поста. Всички сме равни, но не еднакви, време е това да се разбере. А и приносът на хората не винаги е пропорционален на това, за което претендират, че им било „право”. Правата не са нещо, дадено от Бога, а са част от обществения договор и са свързани със задълженията. – Един човек и един народ стават възрастни, когато се научат да казват „не”. Във всеки гръцки град има булевард „Охи” (Не). Така са отговорили навремето гърците на Мусолини и са изхвърлили нашествениците чак в Албания. И ние трябва да се научим, но за това са нужни хора със съответните принадлежности, а не либералчета от третия пол. Мисля, че за джендърите реагирахме достойно. Могат да се опитат да прокарат тази провокация по терлици, но ще направят грешка. По-добре е да се огледат сегашните закони и ако може да се направи повече – като центрове за защита от насилие и пр., да се направи. В края на краищата, никой не е против защитата на по-слабите, пък и даже ония от „третия пол” никой не ги преследва. Само че не трябва да въвличат деца в „особеностите” си, не трябва да ни натрапват шествията си и не трябва да ни управляват. – Ако може да се вземат от някого пари без политически да се лишаваме от самостоятелност, да се вземат, защо не? Гърците толкова години вземат, и пак се държат достойно. – На върха е тясно и да се коригират взаимно управниците не е лошо. Не мисля, че това са истински сблъсъци – всеки да си гледа функциите по закон и конституция. – Засега президентът Радев постепенно свиква с ролята си. Харесвам как говори – смислено, и не чете, като някои други. Не можем да отминем и последното събитие – срещата с руския уж духовник, който си позволи да хока един български президент. Радев прояви хладнокръвие – друг направо би изпратил агента Михайлов към летището. А и реакцията в Русия беше показателна – там все още ни смятат за някакъв техен Троянски кон в Европейския съюз. Така ни беше нарекъл един друг високопоставен нахал, а не получи подобаващия отговор. Русия много загуби от посещението на „духовника” в България – неговата наглост беше такъв шамар за русофилите, какъвто не може да нанесе никой русофоб. Е, „Курица не птица, а Болгария не заграница”. Някои в голямата страна още така мислят. Между другото, наскоро имахме и друго патриаршеско посещение, от друг нахал, този път „Вселенски”. И той тропаше по масите на държавниците и ни хокаше, че е имало Екзархия, че е поставен паметник на Антим Първи – настояваше да се махне. Който патриарх се е домъкнал тук, добро не сме видели, както нашият народ не е видял добро от фанариотите. Нападнаха Валери Симеонов, че изразил на глас мислите на много хора. Той си е серт, но държа малко да го коригирам. Какво значи „второразрядно ченге”? Човек на такъв пост, а преди това външен министър на руския синод ще да е поне генерал-майор от КГБ. Съвсем първоразряден. Така че Валери може да му се извини за „второразрядното”. – Да е жив и здрав Божидар, но като гледам досегашните президенти, не мисля, че сме за тази работа. Пък и отвреме-навреме републиката е президентска за по два-три месеца (служебните правителства). Президентът е назначавал и професори. Е, след премахването на Висшата атестационна комисия (ВАК) се навъдиха толкова професори, че Божидар ще има избор. – Не. Историята ще ги степенува. – Всеки ден се мъча за пет-шест години да довърша това, което не съм завършил през изтеклите 50-60. В кабинета си в Националния природонаучен музей работя вечер до седем часа, редактирам изданията на Музея, председател съм на Научния му съвет и пр. Последните години бях на високопланинско пътуване в Кения и на пещерна експедиция в Лаос. Още шавам. Току що получих коректурите на новата ми огромна книга „Зоогеография на паякоподобните“ – за целия свят, и ще е на най-голямото издателство в Европа „Шпрингер“. За себе си ще кажа така: „Като нямаше кого да надвива, той пишеше книги, за да си почива”!   Петър Берон е роден на 14 март 1940 г. в София. Той е зоолог и биоспелеолог, политик. Ръководи и участва в много експедиции и самостоятелни пътувания в повече от 80 страни по света. Дългогодишен шеф е на Българската федерация по спелеология. Бил е директор на Природонаучния музей (1993-2005), а сега е шеф на Научния му съвет . Заместник-председател на Съюз на патриотичните сили „Защита“. Берон участва в основаването на СДС през 1989 г., като от август до декември 1990 г. е негов председател. Депутат във ВНС, зам.-председател на 40-ото НС. Два пъти е бил кандидат за президент на страната.", "date": "2018.03.14", "title": " Д-р Петър Берон – учен и политик, пред „Труд“: С либералчета от третия пол трудно ще казваме “не” в политиката"}
{"url": "https://trud.bg/%d1%81-%d1%87%d0%b0%d1%81%d1%82%d0%bd%d0%b0%d1%82%d0%b0-%d0%be%d1%85%d1%80%d0%b0%d0%bd%d0%b0-%d0%b2%d1%81%d0%b5%d0%ba%d0%b8-%d0%ba%d0%bc%d0%b5%d1%82-%d1%89%d0%b5-%d0%b8%d0%bc%d0%b0-%d0%b0%d1%80%d0%bc/", "text": "Определени текстове в приетия тази година и обнародван в „Държавен вестник” Закон за частната охранителна дейност ще постави българските граждани в зависимо положение от волята на кметовете на общините, които ще сключват договори фирми за охраната на поверените им урбанизирани територии. Тези текстове категорично противоречат на принципите на правовата държава и главният прокурор Сотир Цацаров ги атакува пред Конституционния съд. Текстовете са противоконституционни и защото отнемането на правомощия от страна на държавата и възлагането на им на частни субекти представлява опасност както за националната сигурност като цяло, така и за всички български граждани. Хората са смутени, те питат: има ли възможност, когато един кмет наеме частна фирма, тя да изземе всички правомощия и функции на полицията? И какви правомощия ще има тази фирма? Ще има ли право да задържа хора, да ги води до полицейските управления и т.н. Отговорът е да. Тази възможност ще бъде напълно в законовите рамки. Със закон се предоставят правомощия на частно-правни субекти – такива, с каквито разполагат органите на държавната власт и по-конкретно служителите на Министерството на вътрешните работи. Охранителите са, които ще правораздават на улицата. Те ще са хората, които грижейки се за охраната на обществения ред, ще могат и да предотвратяват инциденти, и да използват оръжие в случай на съпротива. На тяхната лична преценка се предоставя по силата на закон дали да се намесят в закононарушение, кога, при какви обстоятелства, дали да вземат властта във свои ръце, дали да отведат с принуда хора до съответното районно полицейско управление. На практика със закон ще се даде възможност на кметовете да преценяват дали, кога и най-вече на кого точно да възложат охраната на съответната урбанизирана територия. Тук очевидно ще се създаде корупционен риск. И категорично ще се стигне до засягане на лични права на българските граждани. Забележете – включително и по време на избори, кметовете с избраните от тях фирми ще са хората, които ще охраняват обществения ред. Това не застрашава ли честността на вота? Ето един въпрос, на който законодателят не е дал решение. Законодателят дори не е предвидил за частните охранители това ограничение, което съществува за служителите на МВР – да не членуват в политически партия. Фактически частната охрана ще бъде една армия под ръководството на кмета на общината. Според главния прокурор категорично се касае за противоконституционна, противодържавна дейност. Защото Министерският съвет и МВР са единствените органи на държавата, които имат задължението за осигуряват спокойствието, здравето и живота на българските граждани, и свободното упражняване на правата им. А равни права ли ще имат двете структури – държавната в лицето на МВР и частната охранителна компания? Това е резонен въпрос, защото в закона няма регламентация за това кой ще има повече правомощия. На практика правата им ще са равни. А е редно държавата на има по-големите права – не да се оставя на оценката на частни субекти, които ще вземат решения, свързани с националната сигурност и ще участват пряко в живота на българските граждани. Напълно е възможно да стане така, че колкото общини има държавата, толкова отделни охранителни формирования да има у нас. В момента в България има 265 общини, следователно ще се появят 265 самостоятелни владения, които ще разполагат със собствена полиция. Така държавата ще бъде парцелирана в зависимост от това коя община с колко финансови средства разполага и кой кмет колко ще реши да отдели от тях за охрана. Още още нещо, зарази което главният прокурор поиска обявяване на противоконституционност на този закон. А именно, че за услугата сигурност” – за да им бъде предоставено общественото спокойствие, българските граждани вече плащат с данъците си – всеки месец, всяка година. Не бива да се допуска те – дори и през бюджета на общината, в която живеят – да бъдат натоварени още веднъж с разноски за услуга която им се дължи от държавата по конституция. И тук отнова ще отбележа, че разпоредбите, които регламентират подобна дейност, са противоконституционни и ще доведат до разпад на държавността.   Главният прокурор Сотир Цацаров и президентът Румен Радев в един ден поискаха от Конституционния съд да отмени въвеждането на частна охрана на селата. Нямам информация да са координирани действията им. Инициативата е на главния прокурор, обявихме я в понеделник преди обяд. Около три часа по-късно видях и съобщението на президентската институции. По-важното е, че аргументите на двете институции са сходни и са със загриженост за здравето, живота и правата на българските граждани.", "date": "2018.03.14", "title": " С частната охрана всеки кмет ще има армия\t\t\t"}
{"url": "https://trud.bg/%d1%80%d0%b5%d0%b9%d1%82%d0%b8%d0%bd%d0%b3%d0%be%d0%b2%d0%b0%d1%82%d0%b0-%d1%81%d0%b8%d1%81%d1%82%d0%b5%d0%bc%d0%b0-%d0%b7%d0%b0%d0%b4%d1%8a%d0%bb%d0%b1%d0%be%d1%87%d0%b0%d0%b2%d0%b0-%d0%b4%d0%b8/", "text": " Рейтинговата система е нещо безспорно позитивно, доколкото съдържа изключително богата база данни, която може да се използва при анализа на конкурентната среда в различни аспекти и при формиране на управленската политика на всяко висше училище. Специално за Шуменския университет тя послужи като идея за разработване на проект по управление на качеството на образованието, свързан с мониторинг на образователната дейност на институцията в контекста на развитието на висшето образование в страната и статуса на Шуменския университет в мрежата от висши училища. Но в този си вид рейтинговата система не дава достатъчно пълна и обективна представа за истинския образователен капацитет на висшите училища. Нещо повече, прави висшите училища или преки бенефициенти, или основни виновници за икономическия статус на регионите, в които те функционират. При един задълбочен прочит възникват следните въпроси: 1. Не е ли прекомерна тежестта на такива индикатори, като брой магистърски и брой бакалавърски програми – съответно 3% и 2 %.  – Справката в Регистъра на действащите и прекъсналите студенти показва, че в редица от тях не се провежда обучение или обучаемите са единици.  – Буди недоумение близостта в названията на някои от тях.  – Не е еднакъв подходът за представянето на магистърските програми в Регистъра на действащите и прекъсналите студенти, което оставя усещане за разночетене при интерпретирането им. Например, някои висши училища разглеждат като различни магистърските програми за завършили същата специалност, за завършили друга специалност в същото направление, за завършили друго професионално направление и за обучаващи се след ОКС „професионален бакалавър“, докато други висши училища ги разглеждат като варианти на една и съща магистърска програма. 2. На този фон е необяснимо недооценяването на два други индикатора, които имат особена тежест в акредитационните процедури: ексклузивност на преподавателския състав – 0.75% и международна мобилност – 0.25%.  Все пак става дума за обективна оценка на академичния и експертния потенциална дадена институция, както и за нейната отвореност към европейското образователно пространство. 3. Буди много въпроси включването в изданието на Рейтинговата система през 2016 г. на такъв индикатор като „брой завършили студенти“. Не е ли това бонус за „печатниците на дипломи“? 4. В същото време отпада такъв важен индикатор, като „Участие в студентски стажове и практики“ – пряко свързан с актуалните европейски политики в сферата на образованието. 5. В пълен разрез с европейските стандарти за качество от 2016 г. отпаднаха напълно и всички индикатори, свързани със студентското мнение. 1. Отчитането на научните постижения на висшите училища в РСВУ единствено по безспорно авторитетните бази Scopus и Web of Scienсе изкривява представата за тяхната дейност. Известно е, че в тези бази данни хуманитарните науки са представени изключително слабо, а и не се наблюдават източници на кирилица. Това неглижира научната продукция по българистика, например. Необходимо е да се вземат предвид и други бази данни, като ERIH + (в която са представени и изданията на МОН), EBSCO, РИНЦ и др. 2. За съжаление, Рейтинговата система не отчита данни за издадени учебници, учебни пособия и монографии и специализирани издания с национална и регионална значимост, речници и справочници с безспорен принос към образователния процес и науката. Те са лесни за верификация благодарение на своите ISBN и ISSN. Тяхното включване в по-нататъшните издания на рейтинговата система безспорно би направило картината по-пълна, по-прецизна и по-обективна, освен това би синхронизирало подходите към оценката на научноизследователския принос на институциите в Рейтинговата система и в Правилника за оценка на научноизследователската дейност, осъществявана от висшите училища и научни организации, както и на дейността на Фонд Научни изследвания. (ДВ, брой 72, 2015 г.)  Опитът на други страни от Централна и Източна Европа показва, че те не се ограничават само със Scopus и Web of Science. Освен това министерствата разработват собствени списъци, в които се определя ранга на всяко научно издание в страната. В редица страни е въведен и собствен индекс за научно цитиране. Това би следвало да направим и ние, ако искаме да повишим статуса на българската наука. 3. И в тази група са включени два (грубо казано) „кухи“ индикатора: „Брой докторски програми във висшето училище и Брой докторски програми в професионалното направление с обща тежест от 3%. Това е относително най-балансираната група, но не намирам за нормално на тази толкова важна група, която отразява истинската грижа и стратегическото мислене на висшето училище за изграждане на оптимална образователна и информационна среда, да се отредят мизерните 2.5%? Към тази група основната забележка е, че от 2016 г. липсват каквито и да е данни за проучване на студентското мнение. Трябва да признаем, че в тази група бяха направени опити за допълнителен акцент върху обективните индикатори и обективните данни. И все пак… Редно ли е престижът на едно висше училище да се оценява единствено от „средния успех от дипломата за средно образование“ на неговите възпитаници? Къде са останалите етапи от „жизнения цикъл“ на студента, които отразяват непосредствено приноса на висшето училище за неговото изграждане: награди, публикации, участия в научни форуми, изложби, концерти и др.? Що се отнася до чуждестранните студенти: не би ли следвало да се санкционира по някакъв начин висше училище, заради учебната дейност на което българските дипломи за висше образование се обявяват за нищожни? Това е групата, която в най-голяма степен ме кара да мисля, че Рейтинговата система в този си вид прави висшите училища, особено провинциалните висши училища, заложници на икономическото състояние на регионите, в които те функционират. Към почти цялата група индикатори дейността на висшето училище има много косвено отношение и нейната тежест от 40 % е неправомерна и несправедлива. 1. Като цяло във всички издания на Рейтинговата система се прилага методика за формиране на базата от данни, която, за съжаление, не може да се определи като изцяло обективна. Данните, които се използват, са непълни и относителни, особено по индикаторите Безработица сред завършилите, Регионална реализация и Регионална реализация на позиция за висше образование. 2. При изчисляването на индикатор Приложение на придобитото висше образованиеи реализация по призвание „са изключени самоосигуряващите се лица, тези на граждански договор и земеделските производители”. Това означава, че голяма част от завършилите редица професионални направления, като „Туризъм”, „Икономика”, „Филология”, „Растителна защита” и др., които са земеделски производители, имат свои преводачески фирми, туристически и рекламни агенции, издателски фирми и др. или упражняват свободни професии на граждански договор като журналисти, специалисти по реклама, екскурзоводи, преводачи и др., т.е. реално упражняват професията си, не влизат в базата данни. Този факт сериозно ощетява тези професионални направления и изкривява картината в този сегмент на образователния и трудовия пазар. Не са взети предвид и реализиралите се в чужбина. 3. Данните за средния осигурителен доход, за приноса към осигурителната система, освен че нямат връзка с качеството на предлагания от висшето училище образователен продукт, са подвеждащи и не случайно дадоха основание за доста спекулации и манипулативни послания. 4. Непълнота се забелязва и при формирането на показателите при индикатора „Регионална реализация” и „Регионална реализация на позиция, която изисква висше образование”, доколкото „делът е пресметнат от завършилите през последните 5 години, чиито работодател е регистриран в региона, в който се намира висшето училище” по данни, предоставени от НОИ и АдминУни. 5. От преосмисляне се нуждае индикаторът Регионална значимост, който в момента отчита единствено нагласите на студентите за реализация в региона, в който е разположено висшето училище. В същото време не се отчита и подкрепя чрез съответно индексиране: обучението в професионални направления, които не се предлагат в други висши училища в региона или съседните региони; осъществяването на дейност в мултиетническа среда и в региони с наличие на висок рисков контингент, с което даденото висше училище изпълнява важна социална функция и подпомага реализирането на европейските политики за насърчаване на изоставащите региони, за повишаване на качеството на живот на хората в тях, за изграждане на техния административен капацитет и за поддържане на националния интегритет. Подборът на индикатори и дисбалансите в тяхната относителна тежест в сега съществуващата Рейтингова система водят до странни класации, при които обучаващо в една единствена образователна степен и дори в една единствена специалност висше училище заема престижни позиции в дадено професионално направление в резултат от действието предимно на финансови, а не на качествени показатели. В познатите ми рейтингови системи (в U-Multirank например) няма нито един индикатор, който да не зависи от висшето училище и да не е плод на неговата образователна политика. Впрочем, именно поради своята обяснима непълнота и относителност, данните от рейтинговите системи се използват в другите страни за общо ориентиране на кандидат-студентите и потребителите, но не и за определяне на финансовата политика на държавата в сферата на висшето образование, която следва да отчита и редица социални функции на образователната система с оглед осигуряването на равен достъп до образование и провеждането на политика за хармонично и пропорционално развитие на всички региони на страната, като част от нейната национална сигурност. Анализът на групите индикатори и на резултатите на Шуменския университет дава основание за следните изводи: 1. ШУ имаше много добри показатели през 2015 г. в голяма част от отпадналите индикатори и преди всичко при индикаторите:  Удовлетвореност от учебния процес  Участие в стажове  Участие на студенти в НИД  Интензивност на научната работа  Удовлетвореност от учебната среда  Удовлетвореност от социално-битовите и административни услуги  Това безспорно се отразява негативно на общата оценка през 2016 г. и 2017 г. 2. ШУ традиционно има много добри показатели в групата „Учебна среда“, но точно нейната тежест се намалява наполовина от 2016 г. 3. Като провинциален университет, развиващ своята дейност в регион с нисък икономически статус, ШУ е особено засегнат от последната група индикатори „Реализация на пазара на труда и регионална значимост“. За съжаление не са отчетени нашите възражения, че тази група индикатори има косвено отношение към дейността на висшите училища, борави се с непълни и относителни данни, поради което трябва да бъде намалена нейната относителна тежест в общата оценка. Напротив – нейният относителен дял е повишен от 35% на 40% от 2016 г. Вероятно отново сме свидетели на различна интерпретация на електронните информационни бази и подбази, за които са абонирани висшите училища. Данните от сайтовете на университетите не дават основание за толкова драстични различия, каквито се наблюдават. Например показателят на НБУ е 38, на РУ – 25, на ПУ – 23, на СУ – 20, на ЮЗУ – 18, на АУ – 17, на ВТУ – 13. Ще настояваме този проблем да се изчисти. В някои от направленията 8 висши училища се вместват в рамките на 1 или 2 точки, така че дори най-малката разлика в интерпретацията може да доведе до сериозни последствия за окончателното класиране на висшето училище. Общият извод, който може да се направи, е, че в този си вид рейтинговата система не просто не решава, но и допълнително задълбочава дисбалансите в сферата на висшето образование. Предвид използваната методика тя не би следвала да се използва като основа за формирането на политиката на МОН, особено в областта на финансирането на висшите училища.", "date": "2018.03.14", "title": " Рейтинговата система задълбочава дисбалансите в сферата на висшето образование\t\t\t"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-47-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0/", "text": "Земетресение с магнитуд 4,7 по скалата на Рихтер е регистрирано на територията на Румъния, в планината Вранча, съобщиха от   сеизмологичен център. Земният трус е усетен в 12,24 ч. местно време с епицентър на 48 км. западно от Фокшани и на 148 км. северно от Букурещ, с дълбочина 140 км. Няма данни за пострадали и материални щети.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Земетресение с магнитуд 4,7 по Рихтер разлюля Вранча"}
{"url": "https://trud.bg/%d0%bf%d0%be%d0%b2%d0%b4%d0%b8%d0%b3%d0%bd%d0%b0%d1%85%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b8%d0%b5-%d0%bd%d0%b0-%d1%81%d0%bb%d1%83%d0%b6%d0%b8%d1%82%d0%b5%d0%bb-%d0%bd%d0%b0-%d0%bd/", "text": "По повод подаден в полицията на 06.01.2018 г. сигнал от представители на предаването „Господари на ефира“ за корупционни практики в ТД НАП София, на 08.01.2018г. Софийска градска прокуратура (СГП) е образувала досъдебно производство за престъпление по чл. 301 от НК (подкуп). Това съобщиха от държавното обвинение. Сигналът, подаден чрез  , се отнася до гражданин, пострадал от действията на длъжностно лице. След проведено изключително интензивно разследване, в хода на което са извършени множества процесуално-следствени действия, на 13.02.2018 г. към наказателна отговорност е привлечен С.Л.-служител на ТД НАП София по обвинение за престъпление по чл. 302 т.1 и т.2 вр. чл. 301 ал.2 вр. 20 ал.2 вр. чл. 26 ал.1 от НК ( получаване на подкуп чрез изнудване посредством служебно положение). Към наказателна отговорност е привлечен и съучастника на С.Л.- В.К.Спрямо нея са предявени две обвинения – за съучастие в престъплението по чл. 302 т.1 и т.2 НК , и за престъпление по чл. 304б ал.1 от НК /търговия с влияние/. С. Л. и В. К. са с наложени мерки за неотклонение „подписка“.   “Господари на ефира” разследваха крупна схема за изнудване на бизнеса, в която са замесени бивши и сегашни служители на НАП. Към тях се обръща търговец с малък бизнес, който е отчаян от постоянното искане на подкупи. Мъжът има малка фирма, която се занимава с разнос на пловоде и зеленчуци. “Имам доста сериозен проблем с държавни служители, които не спират да ни рекетират и тормозят”, разказва търговецът. Той е получил писмо със заповед за ревизия. След като той я е подписал, са му били запорирани банковите сметки и целият транспорт. Причината за това била, че мъжът е работил с неизрядна друга фирма. Търговецът отишъл в НАП. Главният публичен изпълнител на НАП Стефан Лозанов му казал, че само той можел да вдига запори, но това ще му струва 1000 лева. Мъжът поискал да го представлява неговият адвокат, но Лозанов му казал, че няма нужна, защото от НАП ще му назначат адвокат. Въпросната адвокатка Велислава Кирилова също се оказала бивша служителка на НАП. Тя поискала хонорар. Нещата обаче не спират да тук. Започва жестоко изнудване от страна на Лозанов. В един момент изпълнителят на НАП започва да обяснява, че нищо не зависи от него и търговецът трябва да брои пари за по-висшестоящите в агенцията, за да му се помогне. Мъжът платил 3000 лева, но никой нищо не направил, за да му помогне. След това му поискали още 5000 лева, за да не стане по-лошо. Така изнудването продължава с пълна сила, докато търговецът се чуди как да спаси бизнеса си.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Повдигнаха обвинение на служител на НАП за рекет на търговци"}
{"url": "https://trud.bg/%d0%b7%d0%b0-2-%d0%bc%d0%bb%d0%bd-%d0%bb%d0%b2-%d1%81%d0%bc%d0%b5%d0%bd%d1%8f%d1%82-%d0%bb%d0%b0%d0%bc%d0%bf%d0%b8-%d0%b2-%d1%88%d1%83%d0%bc%d0%b5%d0%bd/", "text": "Община Шумен пусна обществена поръчка за подмяна на част от градското осветление, като прогнозната стойност е 2,033 млн.лв. без ДДС. Както “Труд” писа, кметството направи пробна подмяна на лампи в най-близкото населено място Белокопитово, за да види начина на работа и ефективността. Заложените средства няма да стигнат за смяна на лампите по всички шуменски улици, но са предвидени най-належащите тъмни и в същото време натоварени трасета – бул.”С.Велики”, района от 5-ти километър до кръстовището с ул.”Марица”, от паметника на 5-ти полк до ул. “Невен” и по ул. “Климент Охридски”, бул.”Ришки проход” и бул. “В.Преслав” до кв. “Дивдядово”. Ще има и система за автоматично управление на уличното осветление, ще се подменят стълбовете на определени места и кабелите, където са износени и създават проблеми. Осветителните тела ще бъдат LED. Изпълнителят на поръчката трябва да извърши дейностите до 2 години, а е предвидено разсрочено плащане до 2020 г., защото общината е решила да прави инвестицията с бюджетни средства. Първоначалната идея беше да се тегли заем. Общината очаква оферти от фирми до 16 април и ще бъдат отворени на следващия ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " За 2 млн.лв. сменят лампи в Шумен"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%bd%d0%b5-%d1%81%d1%8a%d0%bc-%d0%be%d0%b1%d1%81%d1%8a%d0%b6%d0%b4%d0%b0%d0%bb-%d1%81-%d1%87%d0%b5%d1%88%d0%ba%d0%b8%d1%8f-%d0%bf%d1%80%d0%b5%d0%bc%d0%b8/", "text": "На въпроса, който поставяте, за евентуално назованото “договаряне” на сделката за продажбата на бизнеса на ЧЕЗ в България мога да отговоря ясно. Тези и други двустранни теми не бяха предмет на разговора ни с чешкия министър-председател Андрей Бабиш по време на неговото посещение в България през януари. Това пише премиерът Бойко Борисов в писмен отговор на въпрос от парламентарния контрол на депутата от БСП Антон Кутев. Борисов обяснява, че с колегата си Бабиш на 22 януари в София са обсъждали миграционната политика на ЕС, присъединяването на България към Шенген, кохезионните фондове, Брекзит и двойния стандарт при храните. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Борисов: Не съм обсъждал с чешкия премиер Бабиш сделката за ЧЕЗ по време на неговото посещение в България"}
{"url": "https://trud.bg/%d1%82%d1%80%d0%b8%d0%bc%d0%b0-%d0%bc%d1%8a%d0%b6%d0%b5-%d1%81%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8-%d0%b7%d0%b0%d1%80%d0%b0%d0%b4%d0%b8-%d0%bf%d1%80%d0%b8%d1%82%d0%b5%d0%b6/", "text": "Трима мъже са задържани заради притежание на 8 килограма марихуана. Работата по изясняване на случая продължава, започнало е досъдебно производство. Това съобщиха днес от ОД на МВР в Габрово. Вчера, около около 17.30 часа, на пътя София-Варна край Севлиево, полицейски служители спрели за проверка лек автомобил “БМВ”, управляван от 27-годишен мъж от град Елена. В автомобила пътували и други двама мъже – 26-годишен от село Стара река, област Сливен и 26-годишен от Велико Търново. В купето на автомобила полицаите намерили 6 пакета със суха листна маса, която при полевия наркотест реагирала на марихуана. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Трима мъже са задържани заради притежание на осем килограма марихуана"}
{"url": "https://trud.bg/%d0%bf%d0%be%d1%81%d0%bb%d0%b0%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d1%88%d0%b2%d0%b5%d0%b9%d1%86%d0%b0%d1%80%d0%b8%d1%8f-%d0%b2-%d1%88%d0%b5%d1%81%d1%82-%d0%b1%d0%b0%d0%bb%d0%ba%d0%b0/", "text": "Посланиците на Швейцария в шест балкански държави – България, Албания, Косово, Македония, Сърбия и Румъния, както и швейцарският представител в борда на Ромския образователен фонд (Будапеща), бяха на посещение в ромския квартал „Столипиново” в Пловдив за Четвъртата регионална среща на Швейцарската агенция за развитие и сътрудничество, посветена на ромската интеграция. Гостите посетиха детска градина „Лилия” в ромския квартал. Усвояването на българския език и на професионални умения са в основата на интеграцията на малцинствата в обществото, споделиха дипломатите. Според тях интеграцията на ромското малцинство е в напреднала фаза, за което значение има образованието. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Посланиците на Швейцария в шест балкански държави посетиха Столипиново (СНИМКИ)"}
{"url": "https://trud.bg/%d0%b5%d1%81-%d0%be%d1%82%d0%bf%d1%83%d1%81%d0%ba%d0%b0-%d0%be%d1%89%d0%b5-3-%d0%bc%d0%bb%d1%80%d0%b4-%d0%b5%d0%b2%d1%80%d0%be-%d0%bd%d0%b0-%d1%82%d1%83%d1%80%d1%86%d0%b8%d1%8f-%d0%bf%d0%be-%d1%81/", "text": "ЕС започна подготовката за отпускане на 3 млрд. евро на Турция, което e втори транш по сключената през март 2016 г. сделка за ограничаване на наплива на мигранти към Европа. Европейската комисия мобилизира днес допълнителни средства за Механизма за бежанците, благодарение на който досега 500 000 деца получиха достъп до образование, а 1,2 милиона бежанци получават месечни парични преводи”, съобщиха от Брюксел. С днешното решение се установява правната рамка за втория транш в размер на 3 милиарда евро, като от бюджета на ЕС се мобилизира сума в размер на 1 милиард евро. Първият транш от създадения през 2016 г. механизъм бе съставен от 1 милиард евро от бюджета на ЕС и 2 милиарда евро, предоставени чрез вноски на държавите членки. „Комисията започна днес действия по втория транш от три милиард евро за обекти за бежанци в Турция“, съобщи Европейската комисия (ЕК). Еврокомисарят по миграцията Димитрис Аврамопулос каза, че ЕК напълно е изпълнила ангажиментите си за първите три милиарда. „Сега съюзът и неговите страни членки трябва да финансират втория транш“, добави той на пресконференция в Брюксел. Аврамопулос заяви, че има основание да бъде следвано същото разпределение при фиксирането, както при първия транш – от бюджета на ЕС се осигуряват 1 млрд. евро, а страните членки дават останалите 2 млрд. евро. Турция приютява около 3,5 милиона сирийски бежанци и комисията е решена да продължи да оказва подкрепа, тъй като необходимостта от помощ е все още значителна. Според сделката всички нови нелегални мигранти, достигнали гръцките острови, трябва да бъдат връщани в Турция. В това число влизат хората, бягащи от конфликти и преследване, но и икономическите мигранти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " ЕС отпуска още 3 млрд. евро на Турция по споразумението за мигрантите"}
{"url": "https://trud.bg/%d0%b5%d0%b4%d0%b8-%d1%80%d0%b5%d0%b4%d0%bc%d0%b5%d0%b9%d0%bd-%d0%b7%d0%b0-%d0%ba%d0%be%d0%bd%d1%87%d0%b8%d0%bd%d0%b0%d1%82%d0%b0-%d0%bd%d0%b0-%d1%81%d1%82%d0%b8%d0%b2%d1%8a%d0%bd-%d1%85%d0%be%d0%ba/", "text": "Британският актьор Еди Редмейн, изиграл образа на легендарния учен във филма „Теорията на всичко” и отличен с „Оскар” за ролята си, също отдаде почит към  . „Загубихме един наистина прекрасен ум, удивителен учен и най-забавният човек, когото някога съм имал удоволствието да срещна”, написа актьорът в туитър. Еди Редмейн поднесе съболезнованията си на семейството на великия астрофизик. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Еди Редмейн за кончината на Стивън Хокинг: Загубихме един наистина прекрасен ум"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%89%d0%b5-%d0%b8%d0%b7%d0%b3%d0%be%d0%bd%d0%b8-23-%d1%80%d1%83%d1%81%d0%ba%d0%b8-%d0%b4%d0%b8%d0%bf%d0%bb%d0%be/", "text": "Великобритания ще изгони  23 руски дипломати руски дипломати в отговор на отравянето на бившия руски двоен агент Сергей Скрипал в Южна Англия. Дипломатите са били идентифицирани като „необявени служители на разузнаването“ и имат седмица да напуснат Острова, каза тя.           Мей оттегли покана, отправена по-рано към руския външен министър Сергей Лавров, и обяви, че кралското семейство и министрите няма да присъства на Световното първенство по футбол, което ще се проведе в Русия тази година. Сред другите мерки, наложени от Тереза Мей срещу Русия, са отмяна на всички планирани двустранни контакти на високо ниво между двете страни, засилен граничен и митнически контрол на частните полети,замразяване на руски държавни активи, когато има доказателства, че може да се използват за застрашаване на живота или собствеността на британски граждани или пребиваващи на Острова. Пред парламента премиерът обяви, че Москва „не е дала обяснение“ как веществото е било използвано във Великобритания, като описа руската реакция като „саркастична, презрителна и пренебрежителна“. „Няма друго заключение, освен че руската държава е виновна“ в опита за убийство на Скрипал и дъщеря му, заяви тя. Руския отрича намеса в отравянето на бившия агент Скрипал, както и на дъщеря му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Великобритания ще изгони 23 руски дипломати"}
{"url": "https://trud.bg/%d1%81%d1%82%d0%b0%d0%b4%d0%be-%d0%b4%d0%b8%d0%b2%d0%b8-%d0%bf%d1%80%d0%b0%d1%81%d0%b5%d1%82%d0%b0-%d0%bf%d1%80%d0%b5%d0%b4%d0%b8%d0%b7%d0%b2%d0%b8%d0%ba%d0%b0-%d0%bf%d1%80%d0%be%d0%b8%d0%b7%d1%88/", "text": "Стадо диви прасета предизвика произшествие на адвомагистрала “Тракия” с четири леки автомобила – съобщиха от полицията в Ямбол. Инцидентът е станал в 21,40 ч. на 13 март, на 303-ти км в посока София. Колите ударили животните, докато стадото пресичало напречно платното. Няма пострадали хора. На два от автомобилите – “Мерцедес” и “Ауди”, са причинени материални щети. От МВР са информирали за случая горската стража и Областното пътно управление, за да бъде почистена магистралата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Стадо диви прасета предизвика произшествие с четири автомобила"}
{"url": "https://trud.bg/%d0%b8%d0%bd%d1%81%d0%bf%d0%b5%d0%ba%d1%86%d0%b8%d1%8f%d1%82%d0%b0-%d0%bf%d0%be-%d1%82%d1%80%d1%83%d0%b4%d0%b0-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be%d1%82%d0%be/", "text": "Екип от експерти от Главна дирекция „Инспектиране на труда“ е командирован да подпомогне инспекторите по труда от Дирекция „Инспекция по труда“ Стара Загора при разследването на инцидента в Завод 3 на „Арсенал“ АД, при който един работник загина, а друг е в болница с тежки изгаряния, съобщиха от ГИТ. По първоначална информация инцидентът е възникнал около 10.10 ч. на 14.03.2018 г. в Цех 130 на Завод 3, обект 171 – за производство на димни и термобаритни смеси за снаредяване на боеприпаси. Пострадалите работници са работили на машина за смесване на състави за стартови заряди за боеприпаси. Сместа, с която са работили, не е взривоопасна, но е силно пожароопасна в състоянието, в което се работи с нея. По предварителна информация по време на работата сместа се запалва, в резултат на което двамата работещи получават изгаряния, от които единият работник умира, а другият е откаран в болнично заведение с 80% изгаряния. Производството, в което е станал инцидентът, е ново и е обезпечено с ново оборудване. Предстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите. Ще бъдат разгледани и предоставени резултати от разследванията на други контролни и разследващи органи, имащи отношение към причините за злополуката, като „Пожарна безопасност и защита на населението“, следствени органи и т.н. Производствата на „Арсенал“ АД, които са с висок риск, са включени в списъка за периодичен контрол на рискови производства и дейности. Планирани проверки в тях се извършват на три месеца, в които участват и експерти от Централната администрация на ИА ГИТ. Извършват се и последващи проверки за изпълнението на дадените предписания. От 2016 г., когато са последните злополуки с фатален изход в предприятието, досега инспекторите по труда са извършили 100 планирани и последващи проверки в различните производства на дружеството, включени в списъка. Установени са 460 бр. нарушения, от които 395 бр. – по осигуряване на здравословни и безопасни условия на труд. Издадени са 11 акта за спиране на машини, работни места, обекти и др., пряко застрашаващи живота и здравето на хората и 4 предписания за въвеждане на специален режим, когато не може да бъде приложена мярка „спиране“. В 22 случая на работодателя е потърсена административнонаказателна отговорност. В сила са влезли 20 акта. Като цяло издадените предписания се изпълняват. Общо за всички производства, установените в рамките на контрола нарушения, които  са застрашавали пряко живота и здравето на работещите,  са необезопасени въртящи части на машините; неосигурен метрологичен контрол на средства за измерване (манометри, термометри); корозия на работно оборудване; неправомерно съхранение на горими материали; непочистени работни места от остатъчни взривни вещества в края на работната смяна; използване на искрообразуващи инструменти; метални съоръжения и машини, които не са надлежно заземени. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Инспекцията по труда: Производството, в което е станал инцидентът в “Арсенал”, е ново и с ново оборудване"}
{"url": "https://trud.bg/%d0%bd%d0%b0%d1%82%d0%be-%d0%bf%d1%80%d0%b8%d0%b7%d0%be%d0%b2%d0%b0-%d1%80%d1%83%d1%81%d0%b8%d1%8f-%d0%b4%d0%b0-%d0%be%d1%82%d0%b3%d0%be%d0%b2%d0%be%d1%80%d0%b8-%d0%bd%d0%b0-%d0%b1%d1%80%d0%b8%d1%82/", "text": "НАТО призова Русия да отговори на британските въпроси относно отравянето на бившия шпионин Сергей Скрипал с невропаралитичен газ, наричайки възможната атака „ясно нарушение на международните норми“, предава АФП. „Съюзниците изразяват солидарност с Великобритания, предлагат ѝ своята подкрепа в провеждането на настоящето разследване и призовават Русия да отговори на британските въпроси“, пише в общо заявление на страните членки на Алианса.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " НАТО призова Русия да отговори на бритнските въпроси за отравянето на Сергей Скрипал"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b8-%d0%b4%d0%b2%d0%b0%d0%bc%d0%b0-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%b8%d0%bd%d1%81%d0%bf%d0%b5/", "text": "Столичният кмет Йорданка Фандъкова, министърът на околната среда и водите Нено Димов и министърът на транспорта Ивайло Московски инспектираха изграждането на метростанцията при Александровска болница, на ул.“Георги Софийски“, част от третия лъч на софийското метро. Тя е една от общо 12-те станции, чието изграждане тече в момента, като осем от тях трябва да бъдат пуснати през есента на 2019 г. Според Фандъкова строителството на третия лъч върви по график, а когато бъде завършен ще се спестяват по 90 хиляди тона вредни емисии. Към момента първите осем метростанции са изградени на 56%. От следващата година един милион столичани ще пътуват с най-бързия и екологичен градски транспорт, посочи кметът. Директорът на метрополитена, инж. Стоян Братове, посочи, че в края на 2019 г. подземната железница ще превозва по 50 000 пътници на ден. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Кметът на София и двама министри инспектираха изграждането на метростанцията при Александровска болница (СНИМКИ)"}
{"url": "https://trud.bg/%d1%81%d1%82%d0%b0%d1%80%d0%b8%d1%86%d0%b0-%d0%b4%d0%b0%d0%b4%d0%b5-%d1%81%d0%bf%d0%b5%d1%81%d1%82%d1%8f%d0%b2%d0%b0%d0%bd%d0%b8%d1%8f%d1%82%d0%b0-%d1%81%d0%b8-%d0%bd%d0%b0-%d1%81%d0%be%d1%86%d0%b8/", "text": "Възрастна жена от Ямбол бе измамена от мним социален работник, на когото дала всичките си спестявания от 2 660 лева – съобщиха от ОД на МВР в Ямбол. На 13 март старицата била заговорена на улица в центъра на града от 55-годишен мъж. Той успял да я убеди, че са отдавнашни познати. Разказал й, че в момента работи в социалната служба. Съобщил й, че има новости в закона. Ако пенсионер покажел спестяванията си пред социален служител и парите бъдат описани, то пенсията му щяла да се увеличи с половината сума. 80-годишната баба повярвала на абсурдната история. Тя завела своя “добър познат” даже вкъщи и двамата със съпруга й предоставили 500-те лева, които имали подръка, за да бъдат описани. Той ги описал и ги върнал. След това излязла заедно със “социалния служител”, за да отиде до банката. Изтеглените 2 160 лева отново дала на мъжа. В този момент към тях се присъединил още един “социален работник”. Обяснили, че тъй като тази сума била по-голяма, трябвало да отидат при тяхна колежка за описването. Но “колежката” имала рожден ден и затова накарали старицата да влезе в близкия цветарски магазин, за да й купи цвете за празника в знак на уважение. Възрастната жена купила китката, но като излязла, нямало и помен от двамата “социални”. След като се прибрала, не могла да открие и 500-те лева, които уж “познатият” й върнал, след като ги описал. Семейството старци на по 80 години останали без стотинка.  Подали сигнал в полицията. По случая се води досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Старица даде спестяванията си на “социален работник” за по-висока пенсия"}
{"url": "https://trud.bg/%d1%85%d0%b2%d0%b0%d0%bd%d0%b0%d1%85%d0%b0-%d1%88%d0%be%d1%84%d1%8c%d0%be%d1%80-%d0%bd%d0%b0-%d1%82%d0%be%d0%b2%d0%b0%d1%80%d0%b5%d0%bd-%d0%ba%d0%b0%d0%bc%d0%b8%d0%be%d0%bd-%d1%81%d0%bb%d0%b5%d0%b4/", "text": "Шофьор на товарен автомобил “Мерцедес” е бил заловен зад волана след употреба на наркотици – съобщиха от полицията в Сливен. Автомобилът е бил спрян за проверка около 16,30 ч. на 13 март в Нова Загора. Пробата на 38-годишния И.Ж. от Стара Загора дала положителен резултат за метаамфетамин и амфетамин. Водачът ще бъде изправен пред съда по бързото производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Хванаха шофьор на товарен камион след употреба на наркотици"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d1%82-%d0%bf%d1%82%d0%b8%d1%87%d0%b8-%d0%bf%d0%be%d0%b3%d0%bb%d0%b5%d0%b4-%d1%81%d1%82%d1%80%d0%be%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be/", "text": " Строителството на Сграда 15 в Бизнес Парк София продължава с бързи темпове, показва видео, заснето с дрона на SkyscraperCity. Сграда 15 е най-новата в най-големия бизнеспарк в централна и Източна Европа. Състои сe от 6 етажа с обща застроена площ 31 390 кв/м, включваща: 18 500 кв/м офис площи, 943 кв/м търговски площи и 173 кв/м складови помещения. Плюс подземен паркинг за служители на две нива. Сградата ще бъде завършена в края на 2018. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Вижте от птичи поглед строителството на най-новата сграда в Бизнес Парк София (ВИДЕО)"}
{"url": "https://trud.bg/%d1%88%d1%83%d0%bc%d0%b5%d0%bd%d1%81%d0%ba%d0%b8-%d0%ba%d1%80%d0%b8%d0%bc%d0%b8%d0%bd%d0%b0%d0%bb%d0%b8%d1%81%d1%82%d0%b8-%d0%b8-%d1%83%d1%87%d0%b5%d0%bd%d0%b8%d1%86%d0%b8-%d0%bd%d0%b0-%d0%bc%d0%b0/", "text": "Криминалисти и инспектори от Детска педагогическа стая в Шумен излязоха на терена на СУ “Трайко Симеонов” в сряда следобяд в приятелска футболна среща срещу ученици. Инициативата „Приобщи приятел“ по идея на директора Галина Сакарова е насочена към профилираната паралелка „Физическо възпитание и спорт“ и цели да откъсне децата от лоши прояви. Резултатът от двубоя на малки вратички беше оспорвано изравнен, но след дузпи редът победи и мачът завърши 8:7 за полицаите по фланелки. Областният управител на Шумен проф.Стефан Желев раздаде наградите и поздрави всички ентусиасти в срещата. В спортната паралелка се обучават 22-ма ученици, тренирани от специалисти по волейбол, баскетбол и футбол. За мнозина от учениците тренировките са били решаващи, защото били “кривнали” по лош път, разказаха техни педагози. Пример е осмокласникът Илиян Ангелов, преминал през периоди на отрицание, бунт срещу ограниченията, стремеж да бъде авторитет сред съученици, чрез юмручно право. Подвел се по лоши приятели, изпробвал забранени неща, но вече е влязъл в релси, увери той медиите след срещата. Решаващо било, че избрал спорта, като начин за изява на енергията и се променил коренно. Мечтае един ден да играе в ЦСКА, но в главата му се въртят идеи и за Реал Мадрид. Преди първата спортна проява с полицията момчетата се образоваха що е то престъпление и какви са отговорностите, които носят извършители и съучастници в противозаконни деяния. Идеята е неформалните срещи между ученици и полицейски служители да станат по-чести, каза говорителят на ОДМВР-Шумен Ася Йорданова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Шуменски криминалисти и ученици на мач срещу агресията\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%b4%d0%b8%d1%81%d1%86%d0%b8%d0%bf%d0%bb%d0%b8%d0%bd%d0%b0%d1%80%d0%bd%d0%be-%d0%bf%d1%80%d0%be%d0%b8%d0%b7%d0%b2%d0%be%d0%b4%d1%81%d1%82%d0%b2%d0%be/", "text": "Дисциплинарно производство да бъде образувано срещу следователя в следствения отдел на Софийската градска прокуратура (СГП) Бойко Атанасов. Това реши прокурорската колегия на Висшия съдебен съвет по предложение на шефката на СГП Емилия Русинова. В състава са Огнян Дамянов, Георги Кузманов и Калина Чапкънова, която е докладчик. Причината за дисциплинарката не е ясна, тъй като практиката на ВСС е в такива случаи да се пази тайна, докато влезе в сила окончателното решение. Следователят е по-известен с медийните си изяви. През 2016 г. той заяви, че в прокуратурата действала „шпицкоманда“ към главния прокурор Сотир Цацаров. Проверка на ВСС показа, че това са неверни твърдения. В интервю през февруари т.г. Атанасов пък се оплака, че е обект на серия от проверки по сигнали до етичните комисии на различни прокуратури и че бил подслушван. Колегите му са на мнение, че продължава да разпространява клевети и недоказани твърдения.", "date": "2018.03.14", "title": " Започва дисциплинарно производство срещу Бойко Атанасов\t\t\t"}
{"url": "https://trud.bg/%d0%bd%d0%b0%d1%81%d0%b0-%d0%b7%d0%b0-%d1%81%d1%82%d0%b8%d0%b2%d1%8a%d0%bd-%d1%85%d0%be%d0%ba%d0%b8%d0%bd%d0%b3-%d0%bd%d0%b5%d0%b3%d0%be%d0%b2%d0%b8%d1%82%d0%b5-%d1%82%d0%b5%d0%be%d1%80%d0%b8%d0%b8/", "text": "“Спомен за Стивън Хокинг, известен физик и посланик на науката. Неговите теории отключиха вселена от възможности, които ние и светът изследваме. Продължавай да летиш като Супермен в микрогравитацията.” Това написаха от НАСА в Туитър по повод  . АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " НАСА за Стивън Хокинг: Неговите теории отключиха вселена от възможности, които ние и светът изследваме"}
{"url": "https://trud.bg/%d0%bf%d0%be%d1%87%d0%b5%d1%82%d0%be%d1%85%d0%b0-%d0%bf%d0%b0%d0%bc%d0%b5%d1%82%d1%82%d0%b0-%d0%bd%d0%b0-%d0%b7%d0%b0%d1%81%d1%82%d1%80%d0%b5%d0%bb%d1%8f%d0%bd%d0%b8%d1%8f-%d0%bf%d1%80%d0%b5%d0%b4/", "text": "Четири години след трагичната смърт на командоса Емил Шарков в Лясковец се събраха близките на загиналия. На лобното място пристигнаха съпругата му Милена и бащата му Емил, както и приятели и колеги на командоса от спец-отряда. Те дойдоха да се поклонят на паметната му плоча, поставена от Община Лясковец, година след кървавата драма в града и разположена на фасадата на СУ „Максим Райкович”. Емил Шарков загина на 14 март 2014 година при специализирана акция пред дома на 53-годишния Петко Петков в Лясковец, който се беше барикадирал в дома си. При опит да изземат незаконните оръжия на Петко Стрелеца, той откри огън срещу командосите и уби от упор Емил Шарков. Да се поклонят пред паметта на Емил Шарков на плочата бяха и директорът на училището Даниела Арабаджиева и кметът на Община Лясковец д-р Ивелина Гецова. Всички поднесоха цветя и венци, запалиха свещичка и в минута мълчание отдадоха почит на загиналия. По-рано сутринта цветя поднесоха и възпитаниците на училището, в защита на които бе и акцията на командосите преди четири години.", "date": "2018.03.14", "title": " Почетоха паметта на застреляния преди 4 г. командос Емил Шарков"}
{"url": "https://trud.bg/%d0%bd%d0%b8%d0%ba%d0%be%d0%bb%d0%b0%d0%b9-%d0%b8%d0%b1%d1%83%d1%88%d0%b5%d0%b2-%d0%b8%d0%b7%d0%bf-%d0%b4%d0%b8%d1%80%d0%b5%d0%ba%d1%82%d0%be%d1%80-%d0%bd%d0%b0-%d0%b0%d1%80%d1%81%d0%b5%d0%bd/", "text": "В завод 3 при нарушаване на инструкциите за безопасна работа   един работник, друг е тежко обгорен. Това каза каза пред журналисти изпълнителният директор на завод “Арсенал” Николай Ибушев. Той поясни, че   е възникнал в помещение, където има смесител – миксер за димна смес. Миксерът се задвижва от пулт, който се намира извън помещението. “При затворена врата в същия момент по непонятни за нас причини двамата работници се озовават вътре с работещ миксер. В този момент, случвайки се нещо в самия миксер, той се възпламенява и пламъкът обгаря двамата. Първият е смъртен случай, вторият е тежко ранен в болницата. Какво е състоянието му не мога да кажа”, поясни Ибушев. Той каза също, че инструкцията ясно и точно указва, че миксерът трябва да се включи при затворена врата без да има в помещението хора. Към момента има назначена комисия, която ще разпитва свидетели, ще разследва, ако има веществени доказателства.” Едно е ясно, че има отново нарушение на инструкциите за безопасна работа, както се получава в такива случаи, имаме и инцидент”, каза Ибушев. Той поясни, че по данни на станцията, която прави замервания, няма обгазяване в района. Спокойно протича и работният процес в завода: “Няма никакви причини за безпокойство сред населението”, категоричен бе Николай Ибушев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Николай Ибушев, изп. директор на “Арсенал”: Инцидентът е станал заради нарушение на инструкциите за безопасност"}
{"url": "https://trud.bg/%d0%bd%d0%b0%d0%b4-%d0%bf%d0%be%d0%bb%d0%be%d0%b2%d0%b8%d0%bd%d0%b0%d1%82%d0%b0-%d0%be%d1%82-%d1%80%d0%b0%d0%b7%d1%85%d0%be%d0%b4%d0%b8%d1%82%d0%b5-%d0%bd%d0%b0-%d0%b1%d1%8a%d0%bb%d0%b3%d0%b0%d1%80/", "text": "Над половината от разходите на българина отиват за храна и битови нужди, това показват данни на НСИ за общия потребителски разход за 2016 година, изготвени по случай Световния ден на правата на потребителя – 15 март. 37,3% отиват за храна, 17,3 % за жилища и битови разходи. 8,3 % са разходите за транспорт, следвани от тези за здравеопазване – 6,7 %. 5,8% отиват за свободно време, култура и образование, 5,4% – за съобщения, 5,2 % – за алкохол и цигари, 5,1% – за други стоки и услуги. Разходите за жилищно обзавеждане и поддържане на дома са 4,5%, за облекло и обувки – 4,4%. Данните на НСИ показват още потреблението на основни хранителни продукти и напитки за 2016 г. средно на лице от домакинство. Българинът изяжда 88 кг хляб годишно, 45,6 кг месо и месни произведения. 27,3 литра е консумираният алкохол средно на лице от домакинството за 2016 г. Най-предпочитана е бирата – 20,3 литра, след това виното – 4,4 литра и ракията – 1,9 литра. Други видове алкохол, които са потребявани, са 0,6 литра. Сред млечните продукти на първо място по консумация е киселото мляко – 27,5 кг, след това е прясното мляко – 17,3 литра, сирене – 11,8 кг, кашкавал – 3,9 кг, други млечни изделия – 2,3 кг и яйца – 140 бр. 70 кг зеленчуци и 49 кг плодове консумира средно за година лице от домакинство. Най-предпочитани сред зеленчуците са доматите – 20,6 кг, след което краставиците – 11 кг., пипер – 7,8 кг., зеле – 6,5 кг. Най-консумирани са южните плодове – 14 кг, дините и пъпешите – 12,5 кг, ябълки – 11, 9 кг, круши – 0,8 кг. Средно на лице от домакинство потреблението на компоти на година е 8,3 кг., а на конфитюри – 0,7 кг.", "date": "2018.03.14", "title": " Над половината от разходите на българина отиват за храна и битови нужди\t\t\t"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d0%b9%d0%ba%d0%be-%d0%b1%d0%be%d1%80%d0%b8%d1%81%d0%be%d0%b2-%d1%89%d0%b5-%d1%81%d0%b5-%d1%81%d1%80%d0%b5%d1%89%d0%bd%d0%b5-%d1%81-3/", "text": "Министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София утре, 15 март, съобщиха от правителствната информационна служба. Двамата ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността в темите на Българското и Австрийското председателства на Съвета на ЕС. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Премиерът Бойко Борисов ще се срещне с канцлера на Австрия Себастиан Курц"}
{"url": "https://trud.bg/%d0%b4%d0%b0%d0%b4%d0%be%d1%85%d0%b0-%d0%bd%d0%b0-%d1%81%d1%8a%d0%b4-%d0%be%d0%bf%d0%b8%d1%82%d0%b5%d0%bd-%d0%b8%d0%b7%d0%bc%d0%b0%d0%bc%d0%bd%d0%b8%d0%ba-%d0%be%d0%b1%d0%b5%d1%89%d0%b0%d0%b2%d0%b0/", "text": "Опитен измамник бе заловен и предаден на съд в Петрич. Георги Ц. мамил десетки граждани за различни неща, обещавал уреждането им на пенсии, на имоти, решения от ТЕЛК, дори държавни помощи и евросубсидии. Районна прокуратура – Петрич е внесла за разглеждане в съда обвинителен акт срещу Г.Ц. за набавяне на имотна облага чрез въвеждане в заблуждение на различни граждани – престъпление по чл. 209, ал. 1, пр. 1 и пр. 2, вр. чл. 26, ал. 1 от НК. През 2015 г. обвиняемият Ц. провел няколко лични срещи с И.И., като го убедил, че ще участва в търг за закупуване на общински имот, намиращ се на ул. „Тракия“ в гр. Петрич. Той уверил мъжа, че след като го спечели ще му прехвърли собствеността върху имота. Първоначално обвиняемият взел от И.И. сумата от хиляда лева с обещание, че ще представи пред Община Петрич необходимите документи за участие в търг за закупуване на общински имот. Следващите пари, в размер на петстотин лева, били поискани от Ц. под предлог, че са за почерпка на служителите на Общината, които му съдействали за участието и спечелването на търга. Още две хиляди и четиристотин лева били взети от него за „заплащане на ДДС, нотариални такси и други разноски, необходими за изготвяне на документите по закупуването на общинския имот“. От действията на обвиняемия са пострадали и други пет лица, пред които той поел ангажимент, че ще подготви и представи пред ТЕЛК Благоевград необходимите документи, въз основа на които впоследствие те да се снабдят с решения от ТЕЛК за трудоустрояване, както и ще обжалва решенията на ТЕЛК, с които е постановен отказ за трудоустрояване. За тази „услуга“ той искал различни суми, като по този начин нанесъл на пострадалите имотна вреда в общ размер на 1050 лева. Сумата от хиляда и седемстотин лева обвиняемият получил в резултат на поредна измама, като този път пострадалият И.Р. бил въведен в заблуждение, че чрез съдействието на доктор Лозанова, член на ТЕЛК към МБАЛ гр. Благоевград, ще бъде снабден с решение от ТЕЛК за пенсия. Освен това му било обещано внасянето в НОИ Благоевград на осигурителните вноски за период от време, през който учил във Военното училище в гр. Велико Търново, за да може това време да се зачете като осигурителен стаж при пенсиониране. Г.Ц. уверил мъжа, че ще го снабди и с документ, удостоверяващ това обстоятелство. В продължение на два месеца – от август 2016 г. до октомври 2016 г., обвиняемият Ц. провел няколко срещи в гр.Петрич и в гр.Благоевград с В.И., по време на които го уверил, че има контакти в Държавен фонд „Земеделие“, Областна дирекция Благоевград. Срещу сумата от хиляда лева той обещал на мъжа да окаже съдействие за получаване на държавна помощ/подпомагане по „Директни плащания“ за кампания 2016 г. по програма за отглеждане на пчели. Първоначално поискал пари за регистриране и подаване на заявление от името на пострадалия като кандидат. Следващата сума била за оформяне на документите, които следвало да бъдат представени в ДФ, а впоследствие поискал и за такса за кандидатстване. Предстои насрочване на делото срещу обвиняемия Г.Ц. набавил имотна облага чрез въвеждане в заблуждение на различни граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Дадоха на съд опитен измамник, обещавал имоти, пенсии, ТЕЛК-решения и държавни плащания"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d0%be%d1%82%d0%bf%d1%80%d0%b0%d0%b2%d1%8f-%d0%b7%d0%b8%d0%bc%d0%bd%d0%be-%d0%bf%d1%80/", "text": "Забавна програма под надслов „Зимно предизвикателство“ ще се проведе в местността „Бодрост за поредна година“. Зимният празник ще бъде открит в събота /17 март/ от 11:00 часа в местността „Бодрост“, в ски център „Картала“. По време на инициативата жители и гости на Благоевград ще имат възможност да станат част от разнообразни игри, забавления, състезания и много изненади. През целия ден малкият влек ще работи напълно безплатно за деца и младежи до 18 годишна възраст. За забавлението на малки и вече пораснали деца са се погрижили специалисти, които са подготвили много игри, състезания с шейни и сноуборд. Предвиден е и кът, в който да се изработват снежни фигури. По време на игрите има подготвена музикална програма и водещ. Организаторите на зимното предизвикателство са подготвили много интересни награди за участниците в игрите.  Събитието се организира съвместно с Община Благоевград, Българска асоциация „Спорт за всички” и ски център „Картала“. С тазгодишното издание на „Зимно предизвикателство“ 2018 ски център „Картала“ ще закрие зимния си сезон. Целта на инициативата е да бъде популяризиран здравословния начин на живот чрез практикуване на зимни спортове и туризъм в планината. Програмата се провежда от 1994 година през февруари и март. В последните години проявата се реализира във все повече градове и зимни курорти на страната ни. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Община Благоевград отправя „Зимно предизвикателство“ към деца и техните родители"}
{"url": "https://trud.bg/%d0%b2-%d0%b0%d0%bd%d0%b3%d0%bb%d0%b8%d1%8f-%d0%b7%d0%bb%d0%be%d1%80%d0%b0%d0%b4%d1%81%d1%82%d0%b2%d0%b0%d1%82-%d0%bd%d0%b8%d0%ba%d0%be%d0%bb-%d1%81%d0%bb%d0%be%d0%b6%d0%b8%d0%bb%d0%b0-%d1%80%d0%be/", "text": "Никол Шерцингер е изневерила на Григор Димитров, гърмят британските таблоиди. Докато родният тенисист се мъчел на корта в Индиън Уелс, певицата бе на връчването на „Оскар“-ите и там била хваната в крачка с рапъра Биг Шон. Допълнително масло в огъня наля и колежката й Ариана Гранде, бивша приятелка на Биг Шон, която обяви, че слухът най-вероятно е истина. Таблоидите припомнят, че изпълнителят е изключително последователен в изневерите и е сложил рога на всичките си гаджета досега. Рапърът и сегашната му любов Джейн Айко обаче решително отричат слуховете. „Съжаляваме, че приказките, които толкова много ви харесват, се оказаха измислица“, написа Айко в социалните мрежи. През това време Григор вече е в Маями, където се готви за втория турнир от сериите „Мастърс“. Той пусна видео от поредната си тренировка, а треньорът му Дани Валверду написа: „Мисли за напредъка, а не за съвършенството“. Мотивацията идва на място след злощастното отпадане от испанеца Фернандо Вердаско в първия мач в Индиън Уелс. Димитров пък си припомни някои от добрите си изяви във Флорида. „Една от първите ми големи победи беше тук срещу Томаш Бердих през 2012-а – зяави българинът. – Също и „Ориндж Боул“ при юношите, изобщо харесва ми тук.“ Междувременно още една голяма звезда напусна Индиън Уелс. №3 в света Марин Чилич (Хърватия) падна с 4:6, 4:6 от Филип Колшрайбер (Германия).", "date": "2018.03.14", "title": " В Англия злорадстват: Никол сложила рога на Гришо"}
{"url": "https://trud.bg/%d0%bb%d0%b5%d0%b2%d1%81%d0%ba%d0%b8-%d0%b8%d1%81%d0%ba%d0%b0-%d0%b2%d1%82%d0%be%d1%80%d0%b0-%d0%bf%d0%be%d0%b1%d0%b5%d0%b4%d0%b0-%d0%bd%d0%b0%d0%b4-%d1%86%d1%81%d0%ba%d0%b0/", "text": "„Левски“ ще се опита да затвори още във втория мач полуфиналната серия от женското волейболно първенство с ЦСКА. „Сините“ спечелиха първата битка с 3:1 (16, 15, -21, 22) и имат нужда от още един успех, за да се класират за финала. „В играта едва ли ще има големи промени, всичко е въпрос на мотивация заяви помощник-треньорът на „Левски“ Радослав Бакърджиев. – „Надявам се да победим и във втория мач, след това ще мислим за „Марица“.“ В червения лагер обаче не мислят да се предават след първата загуба. „Мач с мач не си прилича – отговори звездата на ЦСКА Силвия Кьосева. – Домакин сме на втората среща. Абсолютно реално и възможно е да покажем по-добра игра и да бъдем равностоен съперник. Ще се борим за победа.“ Шампионките от „Марица“ пък надиграха с убедителното 3:0 (19, 16, 16) “Берое“ в другия полуфинал и също ще търсят решаване на серията в две срещи. Вторите мачове са утре.", "date": "2018.03.14", "title": " „Левски“ иска втора победа над ЦСКА"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b0-%d0%b7%d0%b0-%d0%bf%d0%b8%d0%b5%d0%bd%d0%b5-%d0%bd%d0%b0-%d0%b2%d0%be%d0%b4%d0%b0-%d0%be%d1%82-%d1%87%d0%b5%d1%88%d0%bc%d0%b8%d1%82%d0%b5-%d0%b2-%d0%b3%d1%80/", "text": "Регионалната здравна инспекция в Монтана наложи забрана за пиене на вода от чешмите в град Бойчиновци и близките села от общината Пали лула, Владимирово и Охрид, съобщават от инспекцията. След извършени лабораторни анализи е установено, че са влошени качествата на питейната вода по показател мътност. Вероятната причината за отклоненията са снеготопенето и обилните дъждове. Във тази връзка РЗИ – Монтана е издала предписание до кмета на община Бойчиновци да информира населението на гр. Бойчиновци, с. Пали лула, с. Охрид и с. Владимирово, че водата от централно водоснабдяване към момента е негодна за питейни цели и следва да се използва само за битови цели. За питейни цели да се използва само бутилирана вода, предлагана в търговската   мрежа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Забрана за пиене на вода от чешмите в град Бойчиновци заради повишена мътност"}
{"url": "https://trud.bg/%d0%b8%d0%bd%d0%b5%d1%80%d0%ba%d0%be%d0%bc-%d1%83%d0%b2%d0%b5%d0%b4%d0%be%d0%bc%d0%b8-%d0%ba%d0%b7%d0%ba-%d0%b7%d0%b0-%d1%81%d0%b4%d0%b5%d0%bb%d0%ba%d0%b0%d1%82%d0%b0-%d1%81-%d1%87/", "text": "„Инерком България” подаде уведомление в Комисията за защита на конкуренцията по реда на чл.79, ал.1 от Закона за защита на конкуренцията за осъществяване на концентрация, чрез придобиване на контрол от страна компанията върху предприятия от групата на ЧЕЗ. Планираната концентрация ще бъде осъществена въз основа на договор за покупка на акции, сключен на 23 февруари 2018 г. между „ЧЕЗ а.с.” и „ЧЕЗ Бългериън Инвестмънтс Би Ви” и „Инерком България” ЕАД, посочват от компанията. И припомнят, че тази стъпка беше тема на проведените в средата на миналата седмица разговори в Прага между „Инерком България” и „ЧЕЗ а.с.”, както и че тя е изискване по вече подписания договор между двете страни.", "date": "2018.03.14", "title": " „Инерком“ уведоми КЗК за сделката с ЧЕЗ"}
{"url": "https://trud.bg/%d0%bb%d0%b8%d0%bd%d0%b4%d0%b7%d0%b8-%d0%b2%d0%be%d0%bd-%d1%81-%d0%bf%d0%be%d0%b1%d0%b5%d0%b4%d0%b0-%d0%bd%d0%be-%d0%b1%d0%b5%d0%b7-%d0%b3%d0%bb%d0%be%d0%b1%d1%83%d1%81/", "text": "Линдзи Вон спечели спускането от финалите на Световната купа в алпийските ски в Оре (Швеция), но остана на косъм от трофея в дисциплината. Американката преодоля само за 55,65 секунди 1499-метровото трасе, съкратено заради силните ветрове. Само на 6 стотни зад нея остана София Годжа (Италия), а двете заедно изгледаха и каранията на останалите си съпернички. Ако някоя беше изместила италианката от второто място, щеше да донесе на Вон малката световна купа в дисциплината. Най-близо бе Алис Маккенис (САЩ), но остана трета на 0,28 секунди и Годжа прибра първи трофей в кариерата си. „София е страхотна, напомня ми за Мария Рийш, с която се борехме за всяка победа и купа“, заяви Вон. Победата обаче може би е по-важна за нея, тъй като е 82-а в кариерата й и американката има нужда само от още 4, за да изравни рекорда на легендарния швед Ингемар Стенмарк. При мъжете Винсент Крийхмайр и Матиас Майер донесоха двоен триумф на Австрия с равно време, но само на 4 стотни зад тях завърши Беат Фойц (Швейцария), което му бе достатъчно да си осигури трофея.", "date": "2018.03.14", "title": " Линдзи Вон с победа, но без глобус"}
{"url": "https://trud.bg/%d1%80%d0%be%d0%bf%d0%be%d1%82-%d1%81%d1%80%d0%b5%d1%89%d1%83-%d0%ba%d0%b0%d1%80%d0%b0%d0%bd%d0%b3%d0%b0-%d0%b4%d0%be%d0%b3%d0%be%d0%b2%d0%be%d1%80-%d0%b7%d0%b0-%d0%bc%d0%b8%d1%82%d1%80%d0%b5%d0%b2/", "text": "Три дни преди голямото дерби на България между ЦСКА и “Левски” се вдигна ропот срещу голмайстора на “червените” Фернандо Каранга. Бразилецът вкара победния гол за 2:1 срещу „Пирин“, което разгневи благоевградския клуб. Някои фенове на „орлетата“ са се почувствали заплашени от жестовете на нападателя. „У нас буди огромно недоумение поведението на състезателя Фернандо Каранга да бъде оставено извън протокола и доклада на срещата“, гласи част от декларацията на „Пирин“. Въпреки недоволството от Благоевград на “Армията” е спокойно и Каранга тренира усилено за предстоящото дерби с “Левски”. БФС не се занимава с негово наказание. На “Герена” пък се похвалиха, че капитанът Божидар Митрев подписа нов договор. Националът на България ще пази „синята“ врата до 2020 г. Снимка: СПОРТАЛ", "date": "2018.03.14", "title": " Ропот срещу Каранга, договор за Митрев"}
{"url": "https://trud.bg/%d0%bc%d0%b8%d1%85%d0%b0%d0%b9%d0%bb%d0%be%d0%b2-%d1%81%d0%b0%d0%bc-%d0%b8%d0%b7%d0%b1%d0%b8%d1%80%d0%b0-%d1%88%d0%b5%d1%84%d0%b0-%d0%bd%d0%b0-%d1%81%d1%8a%d0%b4%d0%b8%d0%b8%d1%82%d0%b5/", "text": "Президентът на Българския футболен съюз Борислав Михайлов ще избере сам новия шеф на съдиите. Това ще се случи преди плейофите в първенството. За последния редовен кръг в шампионата нарядите ще бъдат направени от членовете в комисия Кольо Данев, Костадин Стоичков и Йордан Гулев. „След това президентът ще избере новия шеф и ще ни информира, когато това стане – каза Венцеслав Стефанов, член на изпълкома към БФС и президент на „Славия“. – Петър Петров не трябваше да подава оставка, а да каже кой го натиска. С избора на новия председател нещата ще се променят.“ Михайлов призна, че ще се търси среща с Бойко Борисов. Президентът на БФС добави, че не могат да се справят с натиска срещу съдиите, защото това не е тяхна работа. „Премиерът е запознат със ситуацията, но си има доста държавни дела. Ще има среща между него и президентите – каза Михайлов. – Медиите нагнетяват обстановката още преди дербитата. Не може да се говори само за съдийството.“ Първият на футбола ни разкри, че няма да се бърза с назначаването на нов съдийски шеф. „Трябва да е сериозен човек, авторитетен и да си разбира от работата – добави Михайлов. – Основната тежест ще падне върху мен, защото аз трябва да го предложа. Членовете на изпълкома не могат да гласуват, защото там има президенти на клубове и се получава конфликт на интереси.“", "date": "2018.03.14", "title": " Михайлов сам избира шефа на съдиите"}
{"url": "https://trud.bg/%d0%b1%d0%b0%d0%bd%d1%81%d0%ba%d0%be-%d0%bf%d1%80%d0%b8%d0%ba%d0%bb%d1%8e%d1%87%d0%b2%d0%b0-%d1%81%d0%b5%d0%b7%d0%be%d0%bd%d0%b0-%d1%81-%d0%bd%d0%b0%d0%b4-15-%d1%80%d1%8a%d1%81%d1%82/", "text": "Силен зимен сезон направи Банско, въпреки огромните опашки, които се виха и тази зима пред единствената кабинка на лифта. Първите данни изнесе министъра на туризма Николина Ангелкова, която заяви, че зимната ни столица регистрира ръст от 15% спрямо предходния сезон. “ В двата месеца от зимния сезон чуждестранните туристите дошли в Банско са близо 116 000 и нарастват с 14,8 на сто в сравнение със същия период година по-рано. Броят на нощувките пък се е увеличил с 18,5%, достигайки близо 377 000. Цифрите сочат, че вървим по верния път, каза министър Николина Ангелкова в Банско. А сезона все още не е свършил и по традиция той продължава до Великден. Това го доказват и резервациите, около 10 хиляди ще атакуват курорта през почивните дни около Великден. Този сезон бе емоционален и доста напрегнат за бизнеса в Банско. Хората излизаха на протести всяка седмица, за да кажат високо на глас,че курорта се задъхва и има крещяща нужда от втора кабинка. И разрешението дойде в края на декември, но “зелените” не спряха да организират контрашествия, което подразни хората от региона . За първи път те се обединиха и 14 общини от Пиринско изпълниха заканата си да отидат на жълтите павета в столицата. Хиляди жители от региона шестваха по улиците на София , за да обяснят ,че курорта дава силен и мощен икономически тласък на областта. Хиляди работят там, а десетки цехове реализират продукцията си по хотелите. И успоредно с акциите и защитата на Банско, хората трябваше да приемат туристи с усмивка и да създадат благоприятна среда за отдих. Хотелиерите не криеха притесненията си,че заради протестите и проблемите със срамните опашки и пред лифта, сезона ще бъде слаб. Но се оказа точно обратното. Над 15% повече туристи дойдоха в курорта и дори почиващите изразиха подкрепата си за казуса “Банско”. Напливът бе огромен и част от туристите щурмуваха планината с автомобили и бусове. Поставените камери отчетоха, че само за 15 дни над 27 хиляди автомобила са влезли в планината. “ Това ли е екологичното, данните са стряскащи, това не трябва да се допуска и само втора кабинка може да спре наплива на коли в националния парк”, реагира кмета на Банско Георги Икономов по повод тревожните цифри. Цяла зима банскалии не се умориха да опровергават лъжите на зелените,че щели да се застроят 48% от територията на Пирин. И докато неговото величество “туристът” се забавляваше, в курорта се правеха редица срещи с министри, с експерти за бъдещето на Банско. “Не трябва да лежим на стара слава, а да се развиваме непрекъснато, това мнение изказа кмета Георги Икономов по повод и новата инициатива “Сподели България”. Пиринско участва с две дестинации в проекта – Долината на Места и долината на Струма. За Банско и региона това е огромна реклама и шанс бизнеса да привлече още повече туристи. Добър туризъм без добра храна не върви, каза градоначалникът Икономов. Банскалии имат уникална кухня и мезета, които винаги са били емблема на зимния туризъм. Този сезон доведе повече туристи за Добринище и Разлог. Част от онези, които не искаха да се редят по опашките в Банско, щурмуваха пистите на Добринище и Кулиното. И от там се похвалиха с добър и натоварен сезон, пълни механи и хотели. Ски зоната стартира сезона с малко сняг, но с отлични писти, защото 400-те зимни оръдия работеха на макс. А след това в планината падна доста истински сняг, който направи удоволствието на туристите още по-голямо. Почиващи дойдоха в Банско от Турция, Русия, Англия, Ирландия, Гърция, Сърбия, Италия и дори Австрия. Органите на реда не допуснаха да станат сериозни произшествия в курорта. Но тази година бе отбелязана една тревожна тенденция – засилване пласирането на дрога в курорта и шофирането в дрогирано състояние. Полицаите арестуваха доста дилъри и разбиха мрежа за проституция. Оказа се, че подземните “герои” на крими новините от морските курорти са едни и същи и само са се прехвърлили към Банско. “Не искаме да ставаме като Слънчака и няма да го допуснем, коментира кмета на града. И десетките акции на полицията успя да удържи засега наплива на криминалния контингент към курорта. Опера, балет, театри, концерти и още куп други забавления предложи Банско през сезона на почиващите. Чужденците се дивяха на банските кукери, получиха първите си уроци по плетене, играха хора, учеха се още да точат баници и да правят български гозби. И усетиха възрожденския дух на Банско, който е най-голямото му предимство, защото съчетава отлично и модерното и историята събрани  на едно място.", "date": "2018.03.14", "title": " Банско приключва сезона с над 15% ръст\t\t\t"}
{"url": "https://trud.bg/%d1%81-%d0%bf%d0%be%d1%87%d0%b8%d1%82-%d0%ba%d1%8a%d0%bc-%d0%be%d1%81%d0%b2%d0%be%d0%b1%d0%be%d0%b4%d0%b8%d1%82%d0%b5%d0%bb%d0%b8%d1%82%d0%b5-2/", "text": "Университетът по библиотекознание и информационни технологии издаде специален брой на Кирило-Методиевския вестник „За буквите – О писменехь”, посветен на 140-годишнината от Освобождението на България. Главният редактор на това луксозното издание е д-р Диана Стоянова, а председател на международната редколегия е проф. д.ик.н. Стоян Денчев. Вестникът се разпространява безплатно и предлага на читателите ценни документални свидетелства (аналитични и обзорни текстове, снимки от музейни и лични архиви, изображения на произведения на изкуството), които илюстрират мащабите на Руско-турската освободителна война. За политическото кредо на Любен Каравелов разказва в подробна статия акад. Константин Косев. Синтезът на политика и поезия в личността на Ботев е разгледана в есето на Боян Ангелов „Ботев като упование”. В поредица от статии експерти от Националния военно-исторически музей показват чрез фотоси и факти героичния път на Ботевата чета и участието на Българското опълчение, което е осветлено с необходимата конкретика. Виждаме на снимки опълченци от Видинския край, войводите Иван Кършовски, Панайот Хитов и Иван Зерделийски; припомняме си Никола Корчев – последният знаменосец на Самарското знаме. В статията си „Цената на свободата” проф. Пламен Митев изнася факти за българското участие: стотиците хиляди загинали от мирното население, както и в реалните бойни действия, където са взели участие 12 000 опълченци, 25 000 въоръжени доброволци, стотици разузнавачи, които улесняват действията на руската армия и заблуждават турските генерали. За заслугите на граф Николай П. Игнатиев и за днешните интерпретации на делото му читателите ще прочетат в поредица от материали, дело на Калина Канева, проф. Илия Тодев и Анжела Димчева. В статия на Калина Канева научаваме за подпоручик Мамишев от Стоманената батарея, защитавала Шипченския проход. В друга нейна статия се хвърля светлина и върху малко известни фигури, заслужили нашата почит: един от тях е Юджийн Скайлър, секретар на американската легация и генерален консул в Цариград. Освен дипломат, той е адвокат и първият преводач и издател на Иван Тургенев в САЩ, приятел на Лев Толстой. Именно Скайлър посреща американския журналист Макгахан и го придружава при отразяването на жестоко потушеното Априлско въстание. Проф. Пламен Павлов припомня, че в защита на българите след Априлското въстание се издигат гласовете на най-светлите умове през епохата: Юго, Достоевски, Толстой, Дарвин, Гарибалди, Менделеев. Изследователят отдава дължимото на цар Арлександър ІІ и проследява пътя на ген. Гурко: освобождението на Търново, Казанлък, Стара Загора, София, както и величието на битката при връх Шипка. Говори за обсадата на Плевен и далновидните ходове на ген. Тотлебен, за участието на руси, българи, румънци, украинци, финландци, поляци, народната милиция, горските чети в тази велика кауза, която той определя като „върхов израз на единството на българската нация”. В статията си „От „Здравствуйте, братушки” до „Опълченците на Шипка” доц. Стефан Коларов анализира последователните житейски и творчески препятствия пред Иван Вазов, за да напише емблематични творби за драматичните събития от Априлското въстание, за борбите ни и за освобождението: „Русия”, „Векът”, „Към Европа”, „Разходка до Баняса”, „Горда Стара планина…”, „Падна Плевен”, „Здравствуйте, братушки!”, „Топът заехтя!”, „Погребените солдати”, „Голгота”, „Изгнаниците” и др. Години по-късно Вазов ще напише и „Опълченците на Шипка”. В есето си „Отговорност пред истината” проф. Ваня Добрева говори за забележителната дата 4 януари 1878 г., когато войските на ген. Гурко влизат в София и тя става главният център на възстановената ни държавност: „Свободата на Отечеството не е удобна забрава на историческите истини в името на примамливи, но чужди на кръвта идеи. Не е самолюбие или властнически егоизъм. Свободата не се дава даром и има висока цена… Русия е нашата освободителка, а пролятата върху олтара на Отечеството кръв е свята и животворна!” Още в това специално издание на „За буквите” – за „Родното книгопечатане в Цариград” (изследване на проф. Лъчезар Георгиев), за други велики личности, обявили се срещу кървавите престъпления на Турската империя (в статия на Ива Стоянова от НИМ), за изложба, посветена на Руско-турската освободителна война (текст на д-р Михаил Симов), за художниците, запечатали батални, разтърсващи сцени в своите картини.", "date": "2018.03.14", "title": " С почит към освободителите\t\t\t"}
{"url": "https://trud.bg/%d0%bf%d1%80%d0%b0%d0%b2%d0%bd%d1%83%d0%ba-%d0%bd%d0%b0-%d1%80%d0%b0%d0%b9%d0%bd%d0%b0-%d0%ba%d0%bd%d1%8f%d0%b3%d0%b8%d0%bd%d1%8f-%d0%be%d1%82%d0%ba%d1%80%d0%b8-%d0%b8%d0%b7%d0%bb%d0%be%d0%b6%d0%b1/", "text": "До края на месец март почитателите на сатиричното изображение биха могли да посетят изложбата на Асен Дипчев, разположена в Къща-музей „Никола Й. Вапцаров” (София). Под мотото „Ето – аз дишам…” експозицията включва 12 творби от последното десетилетие – живопис, композиции, смесена техника, които разкриват тъжно-ироничния поглед на твореца към днешния ден. В поредицата „Код червено” ще видим драматични послания като „Война”, „Глад”, „Жажда”, „Поглед към светлото бъдеще” – реплика към „Вяра” на Никола Вапцаров. Дали защото е роден на 23 юли – трагичната дата на Вапцаровия разстрел, но Дипчев често интерпретира емблематични творби или идеи от Вапцаровата класика. На поета е посветено и стихотворението – „Разговор с душите ви живи”. Бидейки правнук на Райна Княгиня, Асен Дипчев неизменно възражда нейния образ, пламенния ѝ дух в своите творби. Изложбата беше открита от уредничката на музея Катя Зографова и от художничката Златка Пентова. Катя Зографова припомни, че това е осмата му самостоятелна изложба и втора негова изява в тази зала: „Асен Дипчев е толкова разнопосочен, самобитен, че за него не може да се говори в някакви рамки. Тук виждаме съвсем различни, провокативни картини и инсталации.” „Асен притежава изключително мощен хумористичен талант – виждали сме негови злободневни послания, политико-сатирични изложби. Тази експозиция е по-различна: той прави собствения си автопортрет с една разчупена рамка: това е той – него не може да го сложиш на едно място, той разбива шаблоните, явява се в триизмерен израз тук и сега” – каза Златка Пентова. Асен Дипчев е автор на над 400 стихотворения, на десетки произведения на изкуството, на крилати фрази и скечове в различни форми. „Аз изобразявам бизнесмени, политици, депутати, шефове от всякакъв характер – събрал съм ги 30 на брой в моята поредица „Чичковите червенотиквеничета”. Но ако ги изложа, ще настъпи такъв смут в обществото, че може да се стигне и до революция… Творчеството ме държи „над водата” – не правя корекции, всичко е автентично – появява се като мисъл и веднага го реализирам” – каза художникът.", "date": "2018.03.14", "title": " Правнук на Райна Княгиня откри изложба\t\t\t"}
{"url": "https://trud.bg/%d0%b4%d0%b6%d0%be%d1%88%d1%83%d0%b0-%d1%83%d0%b0%d0%b9%d0%bb%d0%b4%d1%8a%d1%80-%d1%83%d0%b4%d1%80%d1%8f-%d0%ba%d0%b0%d1%82%d0%be-%d0%bc%d0%b5%d0%bb%d0%bd%d0%b8%d1%86%d0%b0/", "text": "Антъни Джошуа смята, че предстоящият му съперник Джоузеф Паркър е по-завършен боксьор от Дионтей Уайлдър (САЩ). Британецът държи три от поясите в тежка категория (WBA, IBF и IBO) и ще се опита да отнеме четвъртия от новозеландеца Паркър (WBO), докато петия остава в Уайлдър (WBC). „Паркър е клинично точен, докато Уайлдър удря като вятърна мелница – заяви Джошуа. – Но не е лесен съперник. Ако избегнеш лявата му ръка, ще се натъкнеш на дясната. Затова успява да нокаутира повечето си съперници.“ Антъни обаче е сигурен, че в близките месеци ще обедини всичките титли в тежка категория.", "date": "2018.03.14", "title": " Джошуа: Уайлдър удря като мелница"}
{"url": "https://trud.bg/%d0%b8%d0%b7%d0%bc%d1%80%d1%8a%d0%b7%d0%bd%d0%b0%d1%85%d0%b0-%d0%b4%d1%80%d1%8a%d0%b2%d1%87%d0%b5%d1%82%d0%b0%d1%82%d0%b0-%d0%b2-%d0%b4%d0%be%d0%bb%d0%b8%d0%bd%d0%b0%d1%82%d0%b0-%d0%bd%d0%b0-%d0%bf/", "text": "Рязкото застудяване порази реколтата в Долината на прасковите още преди да са цъфнали дръвчетата, заявиха пред “Труд” стопани от сливенските села Злати войвода и Гавраилово. Плодните пъпки са унищожени поголовно от студа. “След големия сняг на 27 и 28 февруари последваха два дни, през които термометрите паднаха до минус 16-17 градуса. В резултат на това се сбъднаха най-лошите ни прогнози. Нищо няма да цъфне, значи и нищо няма да берем. Всички градини са засегнати, но в нашия район пораженията са на 100 процента”, каза кметът на Злати войвода Стоян Тенев. Двете села отглеждат около 2000 декара праскови. Най-тежки са щетите върху насажденията в близост до поречието на Тунджа. “Моето семейство обработва 200 декара. 100 дка от тях са тотално засегнати! Пораженията върху останалите възлизат на 80-90 на сто”, каза земеделският производител Иван Павлов. Плодните градини са основният поминък в региона, за него и колегите му, както и за техните работници, те са единственият източник на доходи. Загубите тепърва ще се изчисляват, но със сигурност са за хиляди левове. Евентуално на някакви обезщетения могат да се надяват стопаните, по чиито дръвчета щетите са на 100 процента. Със сигурност има поражения при прасковите и в другите сливенски села, допълни кметът на Гавраилово Димитър Андреев. Щети са нанесени и на кайсиите и бадемите.   Министерският съвет прие промени в постановлението, което определя зоните във въздушното пространство на България с ограничено въздухоплаване. Това става заради предстоящото разширяване на обхвата на защитата от градушки. Според стратегията за развитие на градозащитата в страната ни се предвижда защитата да достигне 90% от земеделските земи. В момента едва 25 на сто от земеделските земи са защитени от градушки, по данни на Изпълнителната агенция Борба с градушките . Така на практика много полета с плодове и зеленчуци, сред които е и Кюстендил, са без защита от градушки. Разширяването ще бъде извършено чрез използване освен на два способа – защита с противоградови ракети и самолети. Предвижда се самолетите да се включат в борбата с бедствието през 2019 г. Към момента противоградовата защита се извършва само с ракети. За първия етап от разширяването се предвижда въвеждане в действие на нови 62 ракетни площадки и промяна на местоположението на една. Всяка площадка представлява опасна зона във въздушното пространство на България. Извършени са необходимите действия по предоставяне на права на управление на новите ракетни площадки и са определени точните им географски координати. Измененията ще бъдат отразени в Сборника “Аеронавигационна информация и публикация”, редовно осъвременяван в съответствие с изискванията на Международната организация за гражданска авиация. Това е необходимо условие за осигуряване на безопасността на полетите по време на активния летен сезон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Измръзнаха дръвчетата в Долината на прасковите\t\t\t"}
{"url": "https://trud.bg/%d0%bd%d0%be%d0%b2%d0%b8%d1%82%d0%b5-%d0%b2%d0%be%d0%b4%d0%be%d0%bf%d1%80%d0%be%d0%b2%d0%be%d0%b4%d0%b8-%d0%b2-%d1%81%d1%82%d0%b0%d1%80%d0%be-%d1%82%d1%8a%d1%80%d0%bd%d0%be%d0%b2%d0%be-%d1%81%d0%b0/", "text": "50-годишна е гаранцията на новите водопроводи, по чието поставяне се работи в Старата част на Велико Търново. Подмяната на 8,2-километровата мрежа е наложителна преди реализацията на строителните дейности по проекта „Съхранена и автентична градска среда на град Велико Търново”, който е финансиран по ОП „Региони в растеж” и предвижда обновяване на 38 улици и площади в Старо Търново, както и благоустрояване на голяма част от кв. „Чолаковци”. За ремонта на водопреносната мрежа финансиране в размер на 4,5 милиона лева без ДДС е осигурено от републиканския бюджет, по искане на кмета старопрестолния град Даниел Панов.  На специална пресконференция сформираната от Панов разширена работна група представи конкретни факти за работния процес и контрола върху строителните дейности. В комисията влизат заместник-кметът проф. Георги Камарашев, директорът на дирекция „Строителство и устройство на територията” инж. Динко Кечев, инж. Калин Нейчев и гл. инж. Илия Сирмов от ВиК „Йовковци” ООД, Ина Минчева и инж. Свилен Димитров от фирмата за строителен надзор. „Великотърновци могат да бъдат спокойни – подмяната на водопроводите се извършва според изискванията на Наредба №8/28.07.1999 г. Проектът на ВиК „Йовковци” ООД е одобрен от всички компетентни органи. Няма преплитане на водопроводи и канализация. Допустими пресичания има има единствено при подстъпите към съответните домове – в тези случаи е осигурена необходимата водоплътност на канализацията. Течът на отпадни води е невъзможен – каналите биват обвивани с гофрирани елементи и съоръжения. Там, където бъде установена компрометирана канализация, същата бива подменяна”, посочиха проф. Камарашев и експертите. Няма преместване на водопроводите – проектът не е за изграждане на нова мрежа, а за ремонт и подмяна на съществуващата. Ползва се старото трасе, което не е давало поводи за тревога. Експертите обясниха също, че новите водопроводи биват уплътнявани двойно, включително и защитавани от слягане на настилки. Те са на достатъчна дълбочина под земната повърхност.  При работата по домовите отклонения се работи индивидуално и се вземат предвид мненията и исканията на всеки от жителите. Цялата строителна дейност е под контрола на лицензирана фирма за строителен надзор. Нейните представители Ина Минчева и инж. Свилен Димитров увериха, че се работи качествено и без нарушения. Всеки възникнал въпрос бива решаван на момента. Реализацията на проекта е и под непрекъснатото наблюдение на ВиК „Йовковци”, обясни инж. Калин Нейчев. Отделно, петгодишна е гаранцията на строителните и изкопни работи. Всяко нарушение или несъответствие ще бъде за сметка на изпълнителите. При пускането на водата в новите участъци своевременно се правят необходимите хидравлични проби и дезинфекция, за което веднага се съставят протоколи. „Знаем, че изкопните дейности водят до временни неудобства. Всичко, което правим в Стария град, е за по-доброто бъдеще на великотърновци и по-добрата жизнена среда. Няма да допуснем и минимален риск здравето на хората”, завърши проф. Камарашев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Новите водопроводи в Старо Търново са с 50-годишна гаранция"}
{"url": "https://trud.bg/%d0%be%d0%b1%d1%83%d1%87%d0%b0%d0%b2%d0%b0%d1%82-%d0%b3%d0%be%d1%80%d1%81%d0%ba%d0%b8-%d0%bf%d0%be-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%b5%d0%bd-%d0%b5%d0%ba%d0%be%d1%81%d1%82%d0%b0/", "text": "Над 30 служители на Североизточното държавно предприятие/сидп/ ще преминат през обучение по новия “Национален FSC стандарт на България”. Обучението на 15 и 16 март ще се води от инж. Пенчо Дерменджиев, който е един от водещите одитори в страната ни. В двудневния курс ще участват експерти от всички горски и ловни стопанства към предприятието. До момента стопанствата работеха по временен стандарт, като заложените в новия документ принципи са същите. Стопанствата на СИДП бяха сертифицирани през 2016 година. Стандартът, по който работят 18-те териториални поделения, е гарант за екологично и устойчиво ползване на горите, като целта му е до крайния потребител да достигат продукти от дървесина, която е добита според изискванията на законите във всяка една страна. 290 057 хектара от държавните гори в областите Шумен, Търговище, Варна и Добрич се стопанисват според изискванията на Сертификата за отговорно управление на горите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Обучават горски по национален екостандарт"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5-%d0%bf%d0%b0%d1%80%d0%b8-%d0%be%d1%82-%d0%bf%d1%8a%d1%82%d0%bd%d0%b8-%d0%b3%d0%bb%d0%be%d0%b1%d0%b8/", "text": "Ще помогнем на общините като им дадем възможност процент от глобите от нарушителите по пътищата да отива за тях. Това каза председателят Вътрешна комисия и на ПГ на ГЕРБ Цветан Цветанов по време на работната среща по приоритетни за общините теми и законодателни инициативи. Във връзка с видеонаблюдението, Цветанов посочи, че през 2011 г. се е дала възможност 50 % от глобите на нарушителите да се инвестират в изграждането на инфраструктура. „Можем да помогнем на общините като дадем възможност част от този процент да отива и за тях. Знаем, че общината, респективно кметската администрация може да бъде по-добър стопанин”, поясни Цветанов. Кметове поискаха инспекторите от звената на общинска полиция да могат да изискват лични документи и да съставят актове, за да работят ефективно. По темата за общинската полиция, Цветанов коментира, че първите законодателни промени са били за възможността да се въведе общинска полиция. „Впоследствие се установи, че този законов механизъм няма да сработи в пълния си обем, защото се оказа, че за да може да създадеш общинска полиция, трябва да имаш необходимото финансиране. Знаем какви са бюджетните възможности. Тук мога да кажа, че както общините Стара Загора, Варна, Пловдив, София, си създадоха възможност да създадат такава общинска полиция. Тя в никакъв случай не може да запълни вакуума”, заяви Цветанов.", "date": "2018.03.14", "title": " Дават на общините пари от пътни глоби"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-129/", "text": "Работник загина, а друг бере душа в болница след трудовата злополука стана в Завод 3 на “Арсенал” – Казанлък. От 1995 г. в цеховете на този завод са загинали 8 души, показа проверка на “Труд”.     Разчистването е планирано още през 2016 г. Броят дървета, одобрени за премахване е почти толкова, колкото е необходимо да се отсекат при изграждането на втори кабинков лифт в ски зона „Банско“.     България се изкачва с 5 позиции в класация на ООН до №100.           Неизбежната отбрана не ще разширяване, а обучаване, казва бившият главен прокурор проф. Никола Филчев в интервю за “Труд”.         Отговорността на всяко еднолично управление в крайна сметка остава еднолична – анализ на Велислава Кръстева.               Обединението на Германия и разширяването на Алианса на изток напомнят защо Русия не може да се довери на Запада – коментар на Светослав Князев, Свободная пресса.       Силует на новия директор на ЦРУ Джина Хаспел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Вижте акцентите в броя на вестник “Труд” в четвъртък, 15 март 2018"}
{"url": "https://trud.bg/%d0%bf%d0%b8%d1%88%d0%b0%d1%82-%d0%bf%d1%80%d0%b0%d0%b2%d0%b8%d0%bb%d0%b0-%d0%b7%d0%b0-%d0%bb%d0%be%d1%88%d0%b8%d1%82%d0%b5-%d0%ba%d1%80%d0%b5%d0%b4%d0%b8%d1%82%d0%b8/", "text": "Европейската комисия представи мащабни мерки за справяне с лошите кредити в ЕС. Пакетът включва няколко основни елемента. На първо място ще се обезпечи достатъчно покритие от банките за загубите по бъдещи необслужвани кредити. Ако дадена банка не осигури определеното минимално покритие, сумите ще се приспадат от собствените ѝ средства. Предлага се и ускорено извънсъдебно изпълнение за събиране на вземания по обезпечени кредити без да се стига до съд, но само след като банките и клиентите са се споразумели за ускорен механизъм за събиране на вземанията. Процедурата няма да се прилага за потребителски кредити. С третото предложение се насърчава развитието на вторични пазари за лоши кредити. В предложената директива се формулират общи стандарти за лицензиране и надзор на фирми, които купуват лоши заеми  и се установяват правила за осъществяване на тази дейност в целия ЕС. Последното предложение е за създаване на национални дружества за управление на активи, но то няма да има задължителен характер.", "date": "2018.03.14", "title": " Пишат правила за лошите кредити"}
{"url": "https://trud.bg/%d1%81%d0%b5%d0%ba%d0%b0%d1%82-%d0%b2-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0-%d0%ba%d0%be%d0%bb%d0%ba%d0%be%d1%82%d0%be-%d0%b7%d0%b0-%d0%b5%d0%b4%d0%b8%d0%bd-%d0%bb%d0%b8%d1%84/", "text": "Отрязването на близо 530 дървета в Борисовата градина е разрешила местната управа в София. От Дирекция „Зелена система“ към Столичната община обясниха, че става въпрос за санитарни дейности в парка, които са планирани още през 2016 година. „Съгласно разработка на научноизследователския сектор към Лесотехническия университет, е изготвена инвентаризация и подробен анализ на състоянието на дървесно-храстовата растителност в парка. Оценката е показала, че общото състояние е влошено. Тя е разгледана от Комисията по опазване на околната среда при Столичния общински съвет, а през август миналата година се е преминало към маркиране на дърветата. Маркирането е било разгледано от специално създадена междуведомствена комисия. Ясно е посочено, че дърветата трябва да се премахнат, тъй като са опасни“, каза директорът „Зелена система“ Борис Кишкилов. Той отхвърли спекулациите, че става дума за сеч заради интерес към дървения материал или за разчистване на терен за строителство. Проверка на „Труд“ показа, че броят дървета, одобрени за премахване е почти толкова, колкото е необходимо да се отсекат при изграждането на втори кабинков лифт в ски зона „Банско“. Преди 10 дни в сайта на Иво Прокопиев „Дневник“, който тиражира манипулациите на „зелените“ за Пирин, бе публикувано интервю с бившия директор на Националния парк Валери Мечев. В него той заявява, че при изграждането на втората кабинкова линия ще бъдат премахнати около 800 дървета.", "date": "2018.03.14", "title": " Секат в Борисовата колкото за един лифт\t\t\t"}
{"url": "https://trud.bg/%d0%bc%d0%b0%d1%80%d0%b8%d1%8f-%d0%b7%d0%b0%d1%85%d0%b0%d1%80%d0%be%d0%b2%d0%b0-%d0%bb%d0%be%d0%bd%d0%b4%d0%be%d0%bd-%d0%bf%d1%80%d0%b5%d0%b4%d0%b0%d0%b4%d0%b5-%d0%bd%d0%b0-%d0%bc%d0%be%d1%81%d0%ba/", "text": "Официалният представител на Министерството на външните работи на Русия Мария Захарова заяви пред телевизионния канал „Россия 1“, че Лондон е предал на Москва , като сред тях са военни аташета в посолството на Русия във Великобритания, предава  „Днес ни предадоха списък на руската страна. Това са руски дипломати, сред които военни аташета. Тези хора трябва да напуснат територията на Великобритания в течение на седем дни“, отбеляза Захарова, като уточни, че документът е получен по дипломатически канали.  „Ще приемем абсолютно съответстващи на ситуацията мерки, в момента се работи върху отговора“, заяви тя. „Нашите ответни мерки ще бъдат публикувани и предадени на британската страна“. Освен това Захарова съобщи, че Русия очаква Великобритания да й предаде повече от 40 руски граждани, срещу които има подозрения за извършени престъпления. Според нейните думи, тези хора не само, че не се дават на Русия в продължение на много години, но и са получили особен статут и „пълно покровителство от страна на Лондон, пълен пакет защита и социални помощи“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Мария Захарова: Лондон предаде на Москва списъка с изгонените дипломати, ще приемем съответстващи мерки"}
{"url": "https://trud.bg/%d0%b2%d0%b0%d1%80%d0%bd%d0%b0-%d0%bf%d1%80%d0%b0%d1%89%d0%b0-%d1%81%d0%b5%d0%bc%d0%b5%d0%b9%d1%81%d1%82%d0%b2%d0%be-%d0%b2-%d1%80%d0%be%d1%89%d0%be%d0%ba-%d0%b7%d0%b0-%d0%b2%d1%82%d0%be%d1%80%d0%b0/", "text": "Мариела и Елин Томови са семейната двойка, която Варна ще изпрати в побратимения град Рощок за втори обет, съобщиха от пресцентъра на общината. Двамата ще повторят сватбата си на 24 юни, като част от кампанията “Кажи “Да” на Рощок”. Това е датата, на която преди 800 години е бил основан германският град. Идеята е да бъдат събрани семейни двойки от всички негови побратимени градове. Сватбите на 24 юни са част от празничната програма на Рощок. Семейство Томови е първото, което участва в конкурса с попълнен формуляр и свидетелство за сключен граждански брак на сакралната дата сред общо 6 двойки от морската столица. Мариела и Елин ще посетят Рощок от 22 до 25 юни, като разходите им за път и престоя се поемат от града -домакин. Втората брачна церемония ще се състои в курортното градче Варнемюнде. Варна и Рощок са побратимени от 52 години. През последните години двустранното сътрудничество е активно, като двата града са в партньорски отношения за редица проекти, свързани с развитието на ветроходните спортове, образование, култура, туризъм. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Варна праща семейство в Рощок за втора сватба"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%ba%d1%83%d1%80%d0%b8%d0%b5%d1%80%d0%b8-%d0%bd%d0%b0-%d1%82%d0%b5%d0%bb%d0%b5%d1%84%d0%be%d0%bd%d0%bd%d0%b8/", "text": "Двама участници в телефонни измами са задържани в полицията, съобщават от вътрешното министерство. Сигналът за първия случай бил получен на 23 февруари, когато 71-годишна жена от Раднево се доверила на мъж, представил се по телефона за полицейски служител и я убедил да съдейства при операция по залавяне на измамници. Така жената се „простила“ с 500 лв. и 300 евро. Ден по-късно, по същата схема, в капана на мошениците попаднала и 52-годишна жена, от която били отнети 2500 лв. По случаите били образувани досъдебни производства по чл.209, ал.1 от НК. В хода на предприетите незабавни оперативно-издирвателни действия, криминалистите на ОДМВР-Стара Загора установили и задържали двама жители на с. Сборище – на 53 и 61 години. По първоначални данни 53-годишният е съпричастен към извършеното престъпление с по-възрастната жена. Колегата му, който е също изпълнявал ролята на куриер, е взел пакета, оставен от другата жертва. Работата по документирането на случаите продължава под наблюдението на прокуратурата.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Задържаха двама куриери на телефонни измамници"}
{"url": "https://trud.bg/%d0%bd%d0%b0%d1%80%d0%ba%d0%be%d0%b4%d0%b8%d0%bb%d1%8a%d1%80-%d0%bd%d0%b5-%d0%bc%d0%be%d0%b6%d0%b0-%d0%b4%d0%b0-%d1%81%d0%b8-%d0%bf%d1%80%d0%be%d0%b4%d0%b0%d0%b4%d0%b5-%d1%87%d0%b0%d1%8f/", "text": "Шуменски полицаи задържаха Климент М.-Кимо със солидно количество “чай” за пушене и амфетамин, а Окръжната прокуратура го привлече като обвиняем и го тикна зад решетките за 72 часа. 26-годишният шуменец ще отговаря за държане с цел разпространение, освен на 40 грама “чай” и 3 гр. амфетамин, съобщиха от Апелативна прокуратура-Варна. Във вторник по обяд  на ул. „Рафаил Попов“ криминалисти от Полицейското управление в Шумен забелязали Кимо и решили да го проверят. Инициативата им не останала без последствие. При последвал личен обиск в него са намерени освен дрогата и електронна везна. Явно се е готвел да продава. Прокуратурата ще иска и постоянен арест за наркодилъра. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Наркодилър не можа да си продаде “чая”"}
{"url": "https://trud.bg/%d1%82%d0%b5%d1%80%d0%b2%d0%b5%d0%bb-%d0%b7%d0%b2%d0%b5%d0%b7%d0%b4%d0%b0-%d0%bd%d0%b0-%d0%b3%d0%b0%d0%bb%d0%b0-%d0%b2%d1%8a%d0%b2-%d0%b2%d0%b8%d0%b5%d0%bd%d0%b0/", "text": "Тервел Пулев вече знае кога ще е десетият му мач на профи ринга. Българският боксьор ще се бие на гала във Виена на 7 април. Бронзовият медалист от Лондон 2012 е на плаката за шоуто, а в следващите два дни очаква да научи и името на съперника си. Очаква се това да е сериозен боксьор, който няма загуба до момента. По-рано този месец Пулев спечели две победи в рамките на седмица. Първо той нокаутира в първия рунд американеца Скот Фютрел в Чикаго, а миналата седмица в Берлин би по точки бившия претендент за световната титла Валерий Брудов (Русия). На същата гала ще участват и състезателите от националния отбор на България по аматьорски бокс, които ще мерят сили срещу тима на домакините. Гвоздей на програмата пък ще е местната звезда Маркос Надер, който се състезава в средна категория. Галата ще се излъчва пряко по Мтел Спорт 1. По-големият брат на Тервел – Кубрат, пък бе обявен за част от „Новата златна ера“ на тежката категория. Френското списание „Льо Прогрес“ пише, че свалянето на Владимир Кличко от трона е сложило началото на вълнуващ период, който напомня за времената на Мохамед Али, Джо Фрейзър и Джордж Форман, а българинът има принос за това наред с шампионите Антъни Джошуа, Дионтей Уайлдър, Джоузеф Паркър.", "date": "2018.03.14", "title": " Тервел звезда на гала във Виена"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d0%ba%d0%be%d0%bb%d0%b5%d0%b4%d0%b0-20172018-%d0%b3-%d0%bf%d0%be%d0%b4%d0%bf%d0%be%d0%bc%d0%be%d0%b3%d0%bd%d0%b0-%d0%bb%d0%b5/", "text": "Лечението на първите 200 деца на „Българската Коледа“ 2017/2018 г. беше подпомогнато със средства, набрани от петнадесетото издание на благотворителната кампания, която се провежда под патронажа на българския държавен глава. Това съобщиха от пресслужбата на президентството. На проведените заседания през февруари и март т.г. на Експертния съвет и на Комисията към благотворителната инициатива „Българската Коледа“ бяха разгледани постъпилите общо 250 заявления за подпомагане на деца, които страдат от различни заболявания и се нуждаят от подпомагане за осъществяване на медикаментозно лечение и  рехабилитация. Въз основа на предложение на Експертния съвет и решение на Комисията,  36 деца ще проведат 10-месечна медикаментозна терапия (до края на 2018 година) с лекарствата Genotropin, Omnitrope, Sandimmun neural, CellCept. Децата са с диагнози: Синдром на Силвър Ръсел, Нанизъм, Метафизарна дисплазия, Синдром на вродените аномалии свързани с нисък ръст, Остеохондроплазия, Синдром на Ди Джорж, Хипофосфатазия, Ахондроплазия, Хипофункция и други разстройства на хипофизата, Синдром на Корнелия де Ланге, Синдром на потоки Шефер, Нефротичен синдром, Остеогенезис имперфекта. Медикаментозната терапия с дарените лекарства за посочените диагнози не се заплаща от Републиканския бюджет, Националната здравноосигурителна каса и  Център „Фонд за лечение на деца”. 164 деца с диагнози Детска церебрална парализа, Епилепсия и хидроцефалия, Спина бифида, Спинална мускулна атрофия, Мускулна дистрофия тип Дюшен, Родова травма, Разстройство в развитието на двигателните функции и вродени аномалии, включително вродена глухота, са подпомогнати за осъществяване на специализирана рехабилитация в допълнение към тази, заплащана от Националната здравноосигурителна каса. Не са удовлетворени 50 от заявленията за подпомагане поради неясни искания и липса на актуални медицински документи, удостоверяващи здравословното състояние на съответното дете. Организаторите на благотворителната инициатива напомнят, че набраната сума се изразходва само за лечение на деца, осигуряване на медицински изделия и помощни средства, които не се финансират от републиканския бюджет, НЗОК или Ц”ФЛД”, както и за допълнителни рехабилитационни процедури и безвъзмездно предоставяне на медицинска апаратура, предназначена за деца. Решенията за отпускане на средства за лечение на деца и за закупуване на медицинска апаратура се вземат от Комисия с представители на президентската администрация, Нова телевизия и Българската национална телевизия на основание на предложение от Експертния съвет към „Българската Коледа“. Не се предоставят средства в брой, а дарената сума се превежда по дарителска банкова сметка на нуждаещото се дете за неговото лечение. С цел постигане на висока степен на публичност и прозрачност, правилата на Благотворителната инициатива на Президента на Република България „Българската Коледа” са публично достъпни на интернет страницата на инициативата www.bgkoleda.bg. Заявления за подпомагане на нуждаещи се от лечение и рехабилитация деца се приемат през цялата година (https://www.bgkoleda.bg/red-na-kandidatstvane) Дарителската банкова сметка на Кампанията, както и номерата за изпращане на кратки съобщения и гласови обаждания са активни целогодишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " “Българската Коледа” 2017/2018 г. подпомогна лечението на първите 200 деца"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80%d0%b8-%d0%b8%d0%b7%d0%b2%d1%8a%d1%80%d1%88%d0%b2%d0%b0%d1%82-%d0%be%d0%b3%d0%bb%d0%b5%d0%b4-%d0%bd%d0%b0-%d0%bc%d1%8f%d1%81%d1%82%d0%be%d1%82%d0%be/", "text": "Във връзка с възникналия днес   , Окръжна прокуратура-Стара Загора разпореди извършването на процесуално следствени действия, съобщиха от държавното обвинение. Към настоящия момент се извършва оглед на местопроизшествие от двама следователи от Окръжен следствен отдел в Окръжна прокуратура-Стара Загора. На мястото на инцидента е и административният ръководител-окръжен прокурор на Окръжна прокуратура-Стара Загора – Дичо Атанасов. По първоначални данни вследствие на инцидента е починало едно лице и едно лице е с тежки наранявания. Повече информация ще бъде предоставена на по-късен етап. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Прокурори извършват оглед на мястото на инцидента в “Арсенал”"}
{"url": "https://trud.bg/%d0%be%d0%b1%d1%89%d0%b8%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%81-%d0%b1%d0%be%d0%b3%d0%b0%d1%82%d0%b0-%d0%bf%d1%80%d0%be%d0%b3%d1%80%d0%b0%d0%bc%d0%b0/", "text": "Община Благоевград е подготвила богата програма за жителите и гостите на областния център. В културния афиш, до края на март, са включени различни спектакли, както и един от най- търсените фестивали „Bluess&Jazz Blagoevrgad”, съобщиха от общината. На 30 и 31 март в новата зала „Орфей“, в парк „Македония“ от 19:00 часа творци, таланти, артисти ще пренесат публиката в един различен свят, именно светът на музиката. Билети и карти за дълго чакания фестивал може да намерите на касата на зала „Яворов“. Поради ремонтни дейности на площада, за улеснение на гражданите има достъпът до зала „Яворов“ се осъществява и през входа на Регионална библиотека „Димитър Талев“. В тазгодишното издание на “Bluess&Jazz Blagoevgrad” ще участват големите имена на блус и джаз музиката Йълдъз Ибрахимова и Влатко Стефановски. Към тях ще се присъединят Лъчезар Кацарски Бенд, Милчо Левиев Бенд, Васко Кръпката и София Блус Бенд и световно известната и талантлива Кели Ръкър. Преди четвърто издание на “Bluess&Jazz Blagoevgrad” жителите и гостите на града ще имат възможност да се насладят на театралното изкуство. На 16 март от 19:00 часа, в зала „Яворов“ актьорите от Независим театър ще представят постановката „Морска сол“. За настроението на зрителите ще се погрижат Милена Маркова-МАЦА, Добриела Попова, Асен Блатечки, Алексей Кожухаров. Автор на постановката е Емил Бонев. За сценографията и костюмите се грижат Елена Иванова и Ралица Русева. На 27 март от 19:00ч. в зала „Яворов“ ще бъде представена „Истината“. Представление на Драматичен театър “Стефан Киров”. В ролите ще влязат Таня Йоргова, Иван Бърнев, Мария Сапунджиева, Ивайло Гандев. Преводът е на Снежина Русинова- Здравкова, режисьор е Борислав Чакринов, а костюмите са на Мартина Варийска. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.03.14", "title": " Община Благоевград с богата програма и много изненади за жители и гости на града до края на март"}
