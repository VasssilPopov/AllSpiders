{"url": "https://trud.bg/%d0%bf%d0%be%d0%b2%d0%b5%d1%87%d0%b5-%d0%be%d1%82-%d0%bf%d0%b5%d1%82-%d0%bf%d1%8a%d1%82%d0%b8-%d1%81%d0%b5-%d0%b5-%d1%83%d0%b2%d0%b5%d0%bb%d0%b8%d1%87%d0%b8%d0%bb-%d0%bc%d0%b8%d0%b3%d1%80%d0%b0%d0%bd/", "text": "Повече от пет пъти се е увеличил мигрантският натиск през българо-гръцката граница, в сравнение със същия период на миналата година, от януари до септември. Затова от МВР обявиха, че предприемат специализирани операции срещу незаконното преминаване на границите ни с Гърция и Турция. В хода на акцията са проверени общо 492 автомобила, 745 лица, 33 заложни къщи и 53 хотела и къщи за гости. Задържани са 36 нелеглано преминали през границата и двама техни водачи, информира  Над 2 хиляди нелегални мигранти са пробвали да преминат през гръцката граница в страната ни и не са били допуснати. За същия период през миналата година, от януари до септември, те са били много по-малко, обяснява директорът на Гранична полиция-Смолян Стоян Мандаджиев. „За 2017 г. за този период от 1-ви януари до 30 септември са недопуснати 390 лица на българо-гръцката граница. За същия период на тази година лицата са 2005. Тоест регистрирано е 514% увеличение на този натиск. Задържаните лица до 30.09.2017 г. са 137, за същия период на 2018 г. са 228 лица. Процентно – 166% увеличение. Това наложи да предприемем редица мерки за противодействие на този вид престъпност.“ Затова на границата се провеждат акции по задържането на мигранти, обяви директорът на РДВР-Хасково Ангел Цанков: „Целта на операцията е установяване на престъпни схеми за нелегална миграция през държавната граница.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Повече от пет пъти се е увеличил мигрантският натиск през българо-гръцката граница"}
{"url": "https://trud.bg/%d0%bc%d0%b0%d0%bb%d0%ba%d0%b0-%d0%bf%d1%80%d0%be%d0%bc%d1%8f%d0%bd%d0%b0-%d0%b2-%d1%86%d0%b5%d0%bd%d0%b0%d1%82%d0%b0-%d0%bd%d0%b0-%d0%b3%d0%b0%d0%b7%d0%b0/", "text": "Преразглеждаме цените на всеки 2 години Наивно е да очакваме, че ще има голяма промяна в цената на природния газ, на която “Газпром” ни продава синьо гориво. Това заяви за “Труд” Богомил Манчев, председател на “Булатом” . Така той коментира информацията, че “Булгаргаз” е подписала с “Газпром” анекси към Договора за доставка на природен газ, които отразяват поетите ангажименти пред ЕК. “Договорът ни с “Газпром” е до 2020 година. С преговорите можем да получим по-меки условия, като намаляване на наказателните лихви при забавено плащане или по-дълъг гратисен период за разплащане, но не и драстично намаляване на цената. Да не забравяме, че имаме само един доставчик”, посочи Богомил Манчев. По думите му цената, на която “Газпром” доставя газ високо налягане за Германия и Турция например, не е толкова по-ниска от тази за България. При нас стойността се вдига и заради таксата за транспорт, която плащаме на всеки 1000 кубични метра газ, напомни той. Според подписаните анекси с “Газпром” всяка една от двете страни ще може да поиска преразглеждане на цената, “ако има значителна промяна на икономическите обстоятелства на европейските газови пазари, които са извън контрола на страните” и/или “ако цената не отразява промяната на цените на границата на Германия, Франция и Италия, или такава в газоразпределителните центрове (газовите хъбове TTF, NCG и т.н.) в континентална Европа”. Цената може да се преразглежда на всеки две години, както и извънредно на 5 години, като първото преразглеждане е допустимо по всяко време, след влизане в сила на клаузата. “Булгаргаз” може да поиска промяна на точката на доставка (Негру Вода), ако не е в състояние самостоятелно да организира преноса на газ, с тази в Берегово, Украйна или Велке Капушани, Словакия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " Малка промяна в цената на газа\t\t\t"}
{"url": "https://trud.bg/%d0%bf%d0%bb%d0%be%d1%87%d0%b0-%d0%be%d1%82-%d1%84%d0%b0%d1%81%d0%b0%d0%b4%d0%b0-%d0%bf%d0%b0%d0%b4%d0%bd%d0%b0-%d0%b2%d1%8a%d1%80%d1%85%d1%83-%d0%bc%d1%8a%d0%b6-%d0%b2-%d0%ba%d0%b0%d0%b7%d0%b0%d0%bd/", "text": "Облицовъчна мраморна плоскост от фасадата на поликлиниката в Казанлък се е отлепила и е паднала върху 71-годишен мъж в следобедните часове на 2 октомври. Свидетели казват, че от главата на пострадалия течала много кръв и бил със счупен крак. Хората незабавно са му оказали помощ. Занесох една хавлийка и вода и бърза помощ дойде, разказва свидетелка на инцидента.  Има мекотъканна рана на главата и закрита фрактура на лявото бедро, която подлежи на оперативно лечение, съобщи д-р Петър Лучев. Пострадалият мъж е транспортиран в Университетската болница „Проф. д-р Стоян Киркович” в Стара Загора. Постъпи с множество разкъсно-контузни рани на главата. От направените изследвания се оказа, че има контузионни огнища в мозъка, с много тежка фрактура на ляво бедро, с разместване. Като цяло в момента пациентът е в стабилно състояние, информира д-р Милена Василева, началник на Спешно приемно отделение при УМБАЛ – Стара Загора. Районът около поликлиниката, където е паднала плочата, е отцепен. Предстои обследване на цялата фасада. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " Плоча от фасада падна върху мъж в Казанлък"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f-%d0%b4%d0%b5%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82-%d0%bd%d0%b0-%d1%81%d0%b0%d1%89-%d0%bd%d0%b5-%d0%b1%d0%b8%d0%b2%d0%b0-%d0%b4/", "text": "Не бива да се забравя за опасностите, произтичащи от заплахата от ядрен тероризъм, според високопоставен служител на Държавния департамент на САЩ, цитиран от американското издание  Кристофър Ашли Форд, помощник-държавен секретар по международната сигурност и неразпространението на ядрените оръжия, изнесе реч в рамките на конференция по сигурността, в рамките на която подчерта: „Все още би било добре, ако говорим от време на време за контрабандата на ядрени материали и за ядрения тероризъм, за да се гарантира, че всички остават фокусирани“ върху проблема. Форд приветства успеха на международните наблюдатели и следователи в предотвратяването на подобни атаки, но подчерта, че заплахата от радиационен или ядрен тероризъм все още е актуална. Макар че създаването на подобна бомба е „по-трудно, отколкото можем да си представим“, в същината си тя остава прекалено опростена. Контрабандистите и бъдещите терористи може да се надяват, че ще се възползват най-накрая от липсата на надеждни практики в областта на сигурността в Русия и други бивши съветски републики. „Не можем да сме сигурни какво е количеството на материала, който вече е налице на черния пазар“, призна Форд, като същевременно допълни: „Има много измами с ядрени материали там, но не всичко е лъжа и има достатъчно реални случаи, за да стане ясно, че наистина трябва да приемем това предизвикателство много сериозно“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Държавния департамент на САЩ: Не бива да се забравя заплахата от ядрен тероризъм"}
{"url": "https://trud.bg/%d0%b7%d0%b0%d1%82%d1%8f%d0%b3%d0%b0%d1%82-%d0%ba%d0%be%d0%bd%d1%82%d1%80%d0%be%d0%bb%d0%b0-%d0%bf%d1%80%d0%b8-%d0%bf%d1%80%d0%b5%d0%bd%d0%b0%d1%81%d1%8f%d0%bd%d0%b5%d1%82%d0%be-%d0%bd%d0%b0-%d0%bf/", "text": "По-строг контрол при пренасянето на пари през границата ще бъде въведен в ЕС. За това се договориха министрите на финансите от ЕС на заседание в Люксембург на Съвета на ЕС по икономически и финансови въпроси (ЕКОФИН). Както и досега при преминаване на границата ще трябва да се декларират пари в брой на стойност над 10 хил. евро. Но ще се даде възможност на властите да действат, и ако човек пренася по-малки суми, но има подозрения за престъпна дейност. Освен това митническият контрол ще се разшири и върху колети и товарни пратки, предплатени карти и бижута. Това означава, че при преминаване на границата ще трябва да се декларират и бижута на стойност над 10 хил. евро и предплатени банкови карти с такива суми. Финансовите министри се договориха и за “бързи промени” в правилата за ДДС. Целта е да се ограничат данъчните измами, докато не бъде направена цялостна реформа на ДДС. Информацията и разузнавателните данни за организирани банди, участващи в измами с ДДС, ще бъдат споделяни регулярно между данъчните и правоприлагащите органи на ЕС.", "date": "2018.10.02", "title": " Затягат контрола при пренасянето на пари\t\t\t"}
{"url": "https://trud.bg/%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0%d0%bc%d0%b5-%d0%b7%d0%b0-%d0%b1%d0%b0%d0%bd%d0%ba%d0%be%d0%b2%d0%b8%d1%8f-%d1%81%d1%8a%d1%8e%d0%b7-%d0%bd%d0%b0-%d0%b5%d1%81/", "text": "Променяме правилата за надзор над трезорите България направи поредната стъпка за влизане в еврозоната и банковия съюз на ЕС. Страната ни изпрати заявление за тясно сътрудничество в рамките на Единния надзорен механизъм (ЕНМ), съобщиха от Министерството на финансите. Това е начинът за прилагане на Единния надзорен механизъм в страни от ЕС, които още не са въвели еврото. При този механизъм част от надзорните функции над банките се прехвърлят на Европейската централна банка. ЕЦБ отговаря пряко за надзора над всички “важни” банки в еврозоната, т.е. за големите системно значими банки. Заявлението за тясно сътрудничество в ЕНМ е изпратено в изпълнение на поетите от България ангажименти с писмото за желанието ни да влезем в “чакалнята за еврото” (Валутния механизъм 2 (ВМ2)), което беше изпратено на 18 юли. Така изпълняваме едно от предварителните условия за едновременното влизане във ВМ2 и в механизма за тясно сътрудничество. Този процес се очаква да приключи в рамките на една година, съобщиха от Министерството на финансите. Така в “чакалнята за еврото” може да влезем до октомври 2019 г. Преди това предстои ЕЦБ да направи цялостна оценка на банките в България. Формалната процедура за тясно сътрудничество се прилага за първи път от създаването на ЕНМ. Изпратеното заявление от наша страна съдържа в приложение проект на законодателни текстове, уреждащи ролята на ЕЦБ в националната рамка по надзор над банковите финансови институции, считано от датата на стартиране на тясното сътрудничество. Към момента тече процедура по съгласуване на проект на тези текстове между МФ, БНБ и ЕЦБ, който ще бъде внесен за формално становище от ЕЦБ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Кандидатстваме за банковия съюз на ЕС\t\t\t"}
{"url": "https://trud.bg/%d1%82%d1%80%d0%b5%d0%b9%d1%81-%d0%b3%d1%80%d1%83%d0%bf-%d1%85%d0%be%d0%bb%d0%b4-%d1%80%d0%b5%d0%bc%d0%be%d0%bd%d1%82%d1%8a%d1%82-%d0%bd%d0%b0-%d1%88%d0%be%d1%81%d0%b5%d1%82%d0%be-%d0%ba%d1%80/", "text": "При рехабилитацията на пътя Мездра- Своге- Нови Искър по проект „Транзитни пътища“, извършена две години преди катастрофата край Своге със 18 жертви, сдружение „Трейс Своге” е изпълнило качествено и в срок ангажиментите си по целия проект и работата му е приета без забележки, се казва в позиция на „Трейс груп холд“, информира  От компанията заявяват, че ще предприемат всички законови действия за защита на своята репутация от неверни твърдения. При избраната договорна форма за проекта изпълнителят единствено извършва работите без право да изменя или да коригира заданието за строителство. От „Трейс груп холд“ твърдят, че техническият проект, от една страна, съдържа несъответствие с реалните данни и ситуация на трасето, а от друга – с нормативните изисквания за такъв тип път. Сред тях съществуващите криви са без преходи , което не отговаря на Наредбата за проектиране на пътища. От 50-тия до 76-тия км над 56% от кривите не отговарят на класа на пътя. По отношение на коефициента на сцепление на пътното покритие, от „Трейс“ отбелязват, че в действащата нормативна уредба не са указани стойности за контрол на показателя, а той зависи, освен от качеството на асфалтовото покритие, и от текущата поддръжка и чистотата му. Варовиковите скали са материал, който се използва за почти всички видове асфалт, и използването им е регламентирано в стандартите за асфалтовите смеси, се казва още в позицията на компанията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " „Трейс груп холд“: Ремонтът на шосето край Своге е изпълнен качествено"}
{"url": "https://trud.bg/%d1%81%d0%b2%d1%8a%d1%80%d1%88%d0%b8-%d0%b5%d1%80%d0%b0%d1%82%d0%b0-%d0%bd%d0%b0-%d0%bd%d1%83%d0%bb%d0%b5%d0%b2%d0%b8%d1%82%d0%b5-%d0%bb%d0%b8%d1%85%d0%b2%d0%b8/", "text": "Епохата на нулевите лихвени проценти в големите световни икономики приключи с решението на Федералния резерв на САЩ (ФЕД) да вдигне лихвите по отпусканите от нето заеми с 25 базисни пункта до 2-2,25%, пише агенция Блумбърг. Средният лихвен процент на заемите в развитите икономики надмина 1% за първи път от 2009 г. насам, според JPMorgan Chase & Co. Подобно изследване за лихвите в 10-те най-развити икономики, направено от Natwest Markets, показва подобни резултати. На заседанието на ФЕД повечето негови членове са се изказали в подкрепа на още едно повишаване на лихвата до края на годината и поне три през 2019 г. А така също и за трикратно вдигане на лихвата през 2020 г., когато се очаква тя да достигне нормалното си неутрално ниво от 3,5%. Вдигането на лихвите в САЩ постепенно ще се отрази и на лихвите в останалата част на света.", "date": "2018.10.02", "title": " Свърши ерата на нулевите лихви"}
{"url": "https://trud.bg/%d0%bd%d1%81%d0%be%d1%80%d0%b1-%d0%bd%d0%b0%d0%b3%d1%80%d0%b0%d0%b4%d0%b8-%d0%b3%d0%bb%d0%b0%d0%b2%d0%bd%d0%b8%d1%8f-%d1%80%d0%b5%d0%b4%d0%b0%d0%ba%d1%82%d0%be%d1%80-%d0%bd%d0%b0-%d0%b2-%d1%82/", "text": "Почетен плакет и грамота „Активни граждани“ получи от НСОРБ главният редактор на в. „Труд“ Петьо Блъсков за възстановяването на уникалната вестникопродавница в Лом. Церемонията в курорта Албена уважиха председателят на Народното събрание Цвета Караянчева, вицепремиерът Томислав Дончев, депутати и кметове, а сред наградените в различните категории бяха физически лица и фирми, дарили средства или подпомогнали различни инициативи на общините . „Леко смутен съм сред толкова щедрост и благородство от нашата скромна история, но когато нещо се прави от сърце, размерът наистина няма значение. Историята се роди спонтанно от малка дописка. Будката е наистина прекрасна и с подкрепата на управата на Лом успяхме да възстановим тази малка точица в нашата родина. Точица по точица, можем да възстановим и цялата страна“, каза Петьо Блъсков, който благодари на цялата редакция на в. „Труд“ за участието в проекта. „Общините у нас са своеобразен парламент, който има по-голяма тежест, защото му липсва политическата ярост. Нека самоуправлението се разраства. То е ключ към спокойствието, което цари в комфортните държави и към което се стремим“, поздрави участниците в Годишната среща на местните власти Петьо Блъсков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " НСОРБ награди главния редактор на в. „Труд“ с приза „Активни граждани“\t\t\t"}
{"url": "https://trud.bg/%d1%80%d1%83%d0%bc%d0%b5%d0%bd-%d0%b3%d0%b5%d1%87%d0%b5%d0%b2-%d0%b3%d0%b5%d1%80%d0%b1-%d0%bf%d1%80%d0%b0%d0%b2%d1%8f%d1%82-%d0%b7%d0%b0%d0%ba%d0%be%d0%bd%d0%b8-%d0%b4%d0%b5%d0%bd-%d0%b7%d0%b0-%d0%b4/", "text": "„ГЕРБ правят законите на крак, ден за ден”, коментира депутатът от БСП Румен Гечев пред   Той каза, че е възмутен от държанието на управляващите относно оттегления законопроект за хората с увреждания. „Очевидно е, че това управляващо мнозинство лъже хората и протака във времето”, смята Румен Гечев. Той е категоричен, че здравеопазването е приоритет и именно то е най-подходящо за нова тема на вот на недоверие към правителството. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " Румен Гечев: ГЕРБ правят закони ден за ден"}
{"url": "https://trud.bg/%d0%ba%d1%83%d0%bf%d1%83%d0%b2%d0%b0%d1%82-%d0%bd%d0%be%d0%b2%d0%b8-%d0%ba%d0%be%d0%bb%d0%b8-%d1%81%d0%b0%d0%bc%d0%be-%d0%b7%d0%b0-%d0%b8%d0%b7%d0%bf%d0%b8%d1%82%d0%b8-%d0%be%d0%b1%d0%b7%d0%be%d1%80/", "text": "В напреднала фаза е обсъждането на вариант за купуване на специализирани автомобили, с които да се провеждат изпити на кандидат-шофьори. Това обяви министърът на транспорта Росен Желязков на конференция по пътна безопасност, организирана в НДК като част от отминалото вече европредседателство. По думите му става въпрос за коли, които да са оборудвани с микрофони и камери така, че да дават пълна, ясна и точна информация за поведението на курсиста и за поведението на изпитващия. “Предстои да се уточни необходимият брой автомобили и нужният финансов ресурс”, обясни още Желязков. Към автомобилната агенция, бившата ДАИ ще бъде създадено звено за мониторинг над шофьорските изпити и курсове, обсъжда се дали да не бъдат върнати полигоните и дали освен листовки на теоретичния изпит да се решават и видеоказуси. Освен това даяджиите ще получат връзка с МВР, за да правят справки и да хващат кандидати с фалшиви лични карти. Сред “добрите намерения” на ДАИ е да се лепят стикери с различен цвят на колите с по-стари екостандарти, както и да се изземе от КАТ функцията при първоначална регистрация. В същото време на “Пътна полиция” да бъдат дадени всички правомощия да спират и проверяват ТИР-ове и автобуси, а за даяджиите да остане само контролът върху фирмите за превози. Предвижда се също регистрационен режим за автосервизите. Ще се създаде публичен регистър, в който всеки шофьор ще може да влиза и да се осведомява за качеството на услугите. Ще се водят на отчет и майстор, както и авточастите, слагани при ремонтите – откъде се изписват, на какви цени и т.н. Така ще може да се вижда някаква история на ремонтите на автомобилите, каза още Желязков.   Човекът греши, но може и да не загива Основният принцип, възприет в Европейския съюз е от шведската програма “Визия нула”. А той е, че човекът греши и ще продължи да греши, но трябва да се направи така, че да не загива. И затова отговорността е на институциите – да изискват по-безопасни пътища, по-безопасни автомобили и т.н. Това обясни пред форума в НДК Матю Болдуин. Оказа се, че от днес той е назначен за европейски координатор по пътна безопасност. Той посочи, че символично мисията му започва от България – страната, която води класациите по загинали в ЕС.", "date": "2018.10.02", "title": " Купуват нови коли само за изпити (обзор)"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc%d1%8a%d1%82-%d0%b2-%d0%bc/", "text": "Очевидно избирателната активност е по-ниска от очакваното, но от друга страна, 92% бяха „за”, което също никой не е очаквал. Не бих казала, че това е провален референдум, това каза вицепремиерът и външен министър Екатерина Захариева пред   по повод референдума за името на Македония. Право е на всеки народ да се самоопредели и да реши къде иска да бъде, каза още Захариева. По думите ѝ анализите от резултатите от референдума са противоречиви. Захариева изтъкна, че избирателната активност е ниска, но припомни, че от 25 г. там не е правено преброяване и е под въпрос дали това са реалните избирателни списъци. Външният министър отбеляза, че почти 610 000 са били „за” и по думите ѝ това очевидно не е малка подкрепа от страна на гражданите на Македония за подкрепата по пътя към ЕС. Захариева изтъкна също, че е в интерес на България да има стабилност в съседната ни държава. „Този дългогодишен спор трябва да се реши. Много напрежение имаме на Балканите. Историята не трябва да ни тежи, а да ни е учител. За нас е важно Македония да е стабилна”, подчерта външният министър. Нашата ръка за тяхното членство в ЕС остава протегната, посочи тя. По въпроса за предложенията за посланици Захариева призна, че все ще имат някои противоречия за изчистване с президента Румен Радев. „Има предложения, които президентът не одобрява, това е двустранен процес. Не разговаряме трудно, разбира се, имаме различни гледни точки за някои от местата, но се надявам да ги преодолеем в най-скоро време”, каза Захариева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Екатерина Захариева: Референдумът в Македония не е провален\t\t\t"}
{"url": "https://trud.bg/%d0%b1%d0%be%d1%80%d0%b8%d1%81%d0%be%d0%b2-%d0%ba%d1%83%d0%bf%d1%83%d0%b2%d0%b0%d0%bc%d0%b5-%d0%bd%d0%be%d0%b2%d0%b8-%d0%b8%d0%b7%d1%82%d1%80%d0%b5%d0%b1%d0%b8%d1%82%d0%b5%d0%bb%d0%b8-%d0%be%d0%b1/", "text": "Парите за инвалидите повече от бюджета за култура “Най-добрите самолети са участвали в конкурса на България. Ние държим изтребителите да са нови. Ще предложа на министър Каракачанов да покани и летците от Граф Игнатиево да влязат в комисията по избора, защото те ще летят на тях, те са най-добрите”. Това заяви премиерът Бойко Борисов преди откриването на обновения Зимен дворец в София. “Аз държа самолетите да са нови, за да може, когато свалят найлона от седалките, да знаят, че ще карат нещо сигурно, добро и няма да са пушечно месо, а ще могат да се сборят във въздуха”, каза още министър-председателят. Той подчерта, че не гледал оферти и единственото, което направил било да даде указания процедурата да е “публична, отворена, пред медиите, за да могат хората да знаят за пълната прозрачност на този конкурс, защото това са милиарди.” “От това, което видях, най-добрите самолети, които поне сме чували ние, са участвали – F-16, F-18, “Грипен”, “Eurofiighter”. Ние държим самолетите да бъдат нови, не само да могат да охраняват небето на България, но и в този размирен свят недай Боже, ако стане война, да могат да се бият с другите изтребители”, коментира Борисов. Според него, “когато видиш с какво разполагат останалите държави, потенциално с които може да възникне конфликт в региона, трябва да се избере такъв изтребител, който като излети, да има реални шансове за бой, а не само да обикаля във въздуха и да прави “Еър полисинг”. Премиерът отговори и на въпроси свързани с критиките на президента. “Ние не създаваме напрежение и по никакъв начин не искаме да го създаваме. Единствените, които ни нападат са те”. За референдума в Македония Борисов каза, че “всеки един народ сам определя съдбата си.” Ние ги подкрепяме по европейския им път, но не можем да се месим във вътрешната политика на Македония”. Премиерът обяви, че за инвалидите ще има 150 млн. лв. повече и допълни, че тези пари са повече от целия бюджет за култура. “Кирил Ананиев се опитва да направи реформа, но всички са срещу тази реформа”, каза още Борисов. До 2 години доставка на 4 нови Gripen  Ако България избере офертата да купи изтребители „Грипен”, до 2 г. от датата на подписване на договора ще ни бъдат доставени първите 4 бр. нови самолети, които веднага ще встъпят в бойно дежурство. Това обявиха представители на правителството на Швеция. През това време ще се извършва подготовка на пилотите и техниците. Родните ВВС ще могат да използват „Грипен” поне 30 г., стана ясно още. Самолетът има ниски разходи при експлоатация. Независим доклад на изследователската група IHS Janes сочи, че 1 летателен час на „Грипен” е $4700, а на Ф-16 блок 40/50- $7000. Двигателят му издържа на над 150 хил. летателни часа без повреда. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " Борисов: Купуваме нови изтребители (обзор)\t\t\t"}
{"url": "https://trud.bg/%d0%bc%d0%b0%d0%b9%d0%ba%d0%b8%d1%82%d0%b5-%d0%bd%d0%b0-%d0%b4%d0%b5%d1%86%d0%b0-%d1%81-%d1%83%d0%b2%d1%80%d0%b5%d0%b6%d0%b4%d0%b0%d0%bd%d0%b8%d1%8f-%d0%b1%d0%bb%d0%be%d0%ba%d0%b8%d1%80%d0%b0%d1%85/", "text": "Протестиращите майки на деца с увреждания блокираха движението в района на Орлов мост. Кръстовището беше блокирано в час пик тази вечер. Движението беше спряно във всички посоки, а в капана попаднаха леки автомобили и автобуси от градския транспорт. Шествието на протестиращите тръгна от Народното събрание, предава  Родителите на деца с увреждания протестират, защото промените според тях се бавят, а от вчера гневът им е още по-голям заради последните поправки в готвения Закон за хората с увреждания. Те са се наложили заради критики на различни министерства. Най-безпощадно е финансовото ведомство, а неговата „зелена светлина” е ключова. Финансовото министерство наистина е безпощадно в становището си по законопроекта. Най-общо казва, че е неприемливо да се създават нови структури, които донякъде дублират съществуващи, мястото на част от темите е в други закони, а не в този. Националният съвет за интеграция на хората с увреждания пък отложи гледането на законопроекта. Изходът от ситуацията засега е неясен. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Майките на деца с увреждания блокираха Орлов мост"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d0%bb%d0%b8%d0%bd%d0%b0-%d0%ba%d1%80%d1%83%d0%bc%d0%be%d0%b2%d0%b0-5-%d0%b3%d0%be%d0%b4%d0%b8%d0%bd%d0%b8-%d1%81/", "text": "      АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Зам.-министър Малина Крумова: 5 години става срокът за гаранцията при изпълнение на пътна инфраструктура"}
{"url": "https://trud.bg/%d0%bf%d1%80%d0%be%d1%84-%d1%81%d1%82%d0%b0%d1%82%d0%b8-%d1%81%d1%82%d0%b0%d1%82%d0%b5%d0%b2-%d1%80%d0%b5%d0%ba%d1%82%d0%be%d1%80-%d0%bd%d0%b0-%d1%83%d0%bd%d1%81%d1%81-%d0%b8-%d0%b7%d0%b0%d0%bc/", "text": "Вчера в Университета за национално и световно стопанство – най-големият бизнес университет в България и Югоизточна Европа, бе открита 98-ата учебна година. Ректорът проф. Стати Статев, който е и заместник-председател на Съвета на ректорите на висшите училища в Р България, отговаря на въпроса има ли авторитет висшето образование у нас и лесно ли се взима диплома. Говорим си и за идеите му за реформи. – Проф. Статев, днес в УНСС се открива 98-ата учебна година. Какви са новостите в сравнение с предишната – нови специалности или други промени? – УНСС е на прага на вековния си юбилей, което още повече ни импулсира да тачим и развиваме заветите на нашите първостроители. Един от най-важните е да създаваме кадри не само за науката, но най-вече за практиката – за държавната и местната власт, за финансовата система и реалния бизнес. В палитрата от бакалавърски специалности в шестте професионални направления, в които УНСС обучава, сме покрили на базисно ниво потребностите на пазара на труда. Много по-динамична е картината в магистърските специалности, където на практика се моделира окончателният професионален облик на бъдещия млад специалист. Имаме постоянна и силна връзка със структурите на държавното управление на централно и местно ниво, както и с бизнеса. Всички промени в учебните планове на специалностите и в съдържанието на учебните програми се обсъждат и съгласуват с техни представители. По този начин осъществяваме връзката висше образование – практика, която е изключително важна за бъдещата успешна кариера на нашите възпитаници. На тази база идват и идеите за разкриване на нови специалности. През тази година освен по сегашните 100 магистратури, започваме обучение и по седем нови: „Противодействие на корупцията“, съвместно с КПКОНПИ, „Икономика на вътрешния ред“, съвместно с МВР, „Дигитална икономика“, „Корпоративни стратегии и дигитални трансформации“, „Бизнес лидерство“, „Счетоводство, финансов контрол и финанси с преподаване на английски език“ и „Бизнес и иновации с преподаване на английски език“. В магистратурата „Икономика на отбраната и сигурността със специализация „Ядрена сигурност“ на английски език под егидата на ООН, освен чуждестранни стипендианти на Международната агенция за атомна енергия от 10 страни, през тази година ще се включат и експерти на Министерството на енергетиката. Вече дванадесета година успешно работи съвместната ни магистърска програма с Университета Нотингам Трент, Великобритания – „Европейски бизнес и финанси“, която заради Брекзит ще преименуваме на „Международен бизнес и финанси“. Вече работим с Агенция „Митници“ и по съвместна магистратура „Митническа политика и контрол“. – При тазгодишната кандидатстудентска сесия още в края на юли запълнихте всички места по държавната поръчка, а в други водещи университети като Софийския останаха стотици незаети бройки. На какво според Вас се дължи този факт? – Това не е нещо ново и необичайно за УНСС. За поредна година нашият университет запълни държавната си поръчка още на първо класиране и започнахме прием в платено обучение, като особено голям е интересът към дистанционното платено обучение на хора, които вече работят и искат да повишават образователното си равнище. Интересът към УНСС се дължи на много фактори, най-важните от които са сериозните ни връзки с държавното управление и бизнеса, както вече отбелязах, и активната ни комуникация със средните училища. Не на последно място е фактът, че дипломата на УНСС се утвърди като сериозна гаранция за намиране на престижна и добре платена работа. – Отчитате ли по-голям наплив от кандидати и каква е тенденцията през последните няколко години? – Броят на кандидат-студентите в УНСС е относително постоянен в годините, което гарантира запълването на местата по държавна поръчка. Нещо повече – имаме и достатъчно кандидати за платено обучение. – А при кои специалности има пренасищане с кадри? – Ако имате предвид грешно разбираната постановка, че трудовият пазар на страната е препълнен с икономисти, финансисти, управленци и юристи и затова техният брой трябва да намалява, а да обучаваме повече математици, физици, химици и инженери, то разговорът е много по-дълбок. Защото след 7-10 години ще установим, че има повече от вторите, а не достигат от първите. Не е перспективно и решението за обявяване на специалностите, в които сега има недостиг от кадри, за приоритетни и за тях държавата да дава по-високи субсидии. Желанието на един млад човек да стане финансист или инженер не се мотивира от парите, които държавaта дава на висшите училища (ВУ), а от съвсем друг комплекс от фактори. Необходим е сериозен анализ кои ВУ обучават „излишни“ висшисти. Необходимо ли е на България в повече от половината университети да има факултети по икономика, администрация и управление? Трябват ли й девет юридически факултета? Когато има аргументирани отговори на тези въпроси, държавата да поръчва необходимите й кадри на доказаните университети, а не на всеки по малко. В това отношение политиката на правителството и МОН е в правилната посока, но са необходими още по-решителни действия за изпълнението на стратегията за висше образование. – Мислите ли, че реално би проработила идеята държавата да „поръчва“ на вузовете кадрите, които ще са й необходими през следващите няколко години и да поеме пълната им издръжка, а след това завършилите да са задължени да работят за държавата определено време? – Не само държавата трябва да си поръчва кадрите, но и бизнесът да финансира тяхното обучение срещу задължението за същото време (обикновено пет години) да работят в съответната структура. Според мен това ще регулира пазара на труда в страната, ще намали броя на заминаващите да учат в чужбина, както и на дипломираните висшисти, които отиват на работа в чужбина. Убеден съм, че немалка част от младите хора отиват да учат или да работят извън България не защото образованието ни е лошо, а защото нямат сигурност за бъдещата си ефективна реализация на нашия трудов пазар. Системата е много проста – ако наруши договора, ползвалият финансиране ще трябва да върне похарчените пари за неговото обучение на държавата или бизнеса за същото време, за което ги е ползвал. Това силно ще оптимизира и без това оскъдните средства за висше образование и наука. – Не веднъж сте изказвал мнението, че е нужен единен Закон за висшето образование и науката? Кои са най-важните проблеми, които той би разрешил? – Такъв закон е повече от необходим, за да се преодолеят голяма част от противоречията в системата на висшето образование и науката. Сега тя се подчинява на два функционални закона – Закона за висшето образование (ЗВО) и Закона за развитие на академичния състав в Република България (ЗРАСРБ), и на два институционални закона – за Българската академия на науките и за Селскостопанската академия. Ако следваме логиката на последните два и системата се управлява институционално, трябва да се приеме отделен закон за всяко висше училище. Практиката показва, че колкото и добър „ремонт“ да се направи например на ЗВО, това неминуемо води до промени в ЗРАСРБ и обратното. Но въпросът не е само за единния Закон за висшето образование и науката, а най-вече за оптимизирането на националния ресурс за висше образование, наука и иновации. Понастоящем той е пръснат в повече от половин дузина министерства и структури и се харчи по най-различни критерии и за най-различни цели. Според мен целият този ресурс трябва да се събере в един национален фонд и да обслужва пряко националните цели и приоритети. – След Националната среща за висшето образование, организирана от „Труд“ през юли, в парламента бяха внесени законодателни промени, регламентиращи по-широкото участие на бизнеса в обучението на студентите. Вие бяхте основния инициатор на това предложение – как върви обсъждането на промените и защо те са толкова важни за системата? – Вече споменах, че сътрудничеството на науката и висшето образование с практиката е от ключово значение. Досега доказани професионалисти от практиката можеха да водят само 10% от лекционен курс, т. е. от 3 до 6 часа, което беше крайно недостатъчно. Промяната в ЗВО, която вече е приета на първо четене от Народното събрание, дава възможност да им се възлагат до 5-6 учебни дисциплини в бакалавърските специалности и до 3-4 в магистратурите, което ще покрие преобладаващата част от академичния хорариум с приложен характер. Естествено продължение на участието на практиците в обучението е и предложението те да бъдат равноправни членове на държавните изпитни комисии. Убеден съм, че прилагането на тази законова промяна ще повиши нивото на практико-приложната подготовка на студентите и ще подобри синергията между висшето образование и практиката. – Достатъчно добра ли е връзката между висшето и средното образование и как трябва да се работи в тази посока? – Съветът на ректорите вече започна разговори с Министерството на образованието и науката за разширяване на практиката за създаване на специализирани средни училища в рамките на университетите. Това е едно възможно решение за подбор на елитни кадри още на гимназиално ниво. Например УНСС има готовност, след приемане на съответните законови норми, да създаде в своята структура Национална гимназия по икономика, администрация и управление. Има и друга възможна насока за развитие на връзката между висшето и средното образование – създаване към университетите на група от професионални средни училища. Ще дам пример с Асоциацията на икономическите училища в България, която бе създадена по инициатива на УНСС преди четири години. Първоначално в нея се включиха само тридесетината специализирани училища, но постепенно се приобщиха и много други, които имат профил, аналогичен на УНСС. Работим в различни направления: наши преподаватели обучават учители, организираме национални олимпиади и състезания, които приобщават учениците към академичната среда, а първенците се приемат без изпит в университета. – Какво е мнението Ви за твърденията, че в България дипломите за висше образование се взимат лесно, а завършилите нямат необходимата подготовка, за да се влеят по специалността в пазара на труда? – Това твърдение е невярно. Във всяка страна, и в най-развитата и в най-неразвитата, има и силни, и слаби университети. Отново се връщаме към вече коментирания въпрос за „излишните“ висши кадри на пазара на труда. Лесно е да се направи оценка кои ВУ ги обучават и възпитаниците на кои ВУ се реализират най-успешно по завършените от тях специалности. Проблемът не е в големия брой на ВУ, както често се коментира. По брой ВУ спрямо населението ние сме под средноевропейския стандарт (по който трябва да имаме не 51, а 66 ВУ) и далеч под световния. Проблемът е, че на практика всяко ВУ може да обучава във всяко професионално направление и във всички образователно-квалификационни степени. Нужно е ясно разграничение – всички ВУ, акредитирани в дадено професионално направление, да обучават бакалаври, няколко да имат право да обучават и магистри, и само ВУ, които доказано правят наука, да обучават в ОНС „доктор“. В тази връзка Съветът на ректорите предложи да се наложи поне петгодишен мораториум върху откриването на нови ВУ и разкриването на нови професионални направления във вече съществуващите ВУ. Много е важно да се приеме и предложението един академичен преподавател да участва в акредитацията само на едно ВУ. – Изчерпано ли е като форма на задочното обучение и ще бъде ли по-успешно заменено от дистанционното? – Задочното обучение е рецидив от средата на миналия век, когато за определен период е било необходимо да се създаде критична маса от кадри с висше образование. Няма никаква логика за половината хорариум да се признава същият образователен ценз, както за цял хорариум. Световните стандарти, към които се стремим, имат добра практика на обучение, разтеглено във времето (part-time), но в този случай се изучава същият хорариум за по-дълго време (например в летни семестри). Модерната форма е дистанционното обучение, но за да стане тя ефективна и съпоставима като качество с редовното обучение, е нужна спешна промяна в Наредбата за дистанционно обучение от 2004 г. Необходимо е както има регулирани специалности, така да се определи в кои професионални направления и специалности може и в кои не може да има дистанционно обучение. Ако това не бъде направено, в общия случай то се превръща в задочно на задочното с неговите 30% присъствени занятия. И още нещо – след като е дистанционно обучение, трябва ли да има присъствени занятия, или изцяло да се базира на електронни и интерактивни форми. Все въпроси, които чакат своето неотложно решение. Нашият гост  Стати Статев е роден на 19 юни 1955 г. в Бургас. Възпитаник на Английската гимназия в Бургас и на Националната природо-математическа гимназия в София. През 1980 г. завършва специалност “Политическа икономия” в УНСС, а през 1984 г. – “Математика” в СУ. Ректор е на УНСС от декември 2011 г. Доктор на икономическите науки, професор по макроикономика и политическа икономия. Ръководител на катедра “Икономикс”.", "date": "2018.10.02", "title": " Проф. Стати Статев, ректор на УНСС и заместник-председател на Съвета на ректорите, пред „Труд“: Започваме обучение по седем нови магистратури\t\t\t"}
{"url": "https://trud.bg/%d0%b4%d0%b5%d0%bb%d0%be%d1%82%d0%be-%d0%ba%d1%82%d0%b1-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b2-%d0%bf%d0%be-%d0%bf%d1%80%d0%be%d1%81%d1%82%d0%be%d1%80/", "text": "Делото за източването на над 2,5 млрд. лв. от Корпоративна търговска банка (КТБ), по което са обвинени 18 души, начело с банкера беглец Цветан Василев, днес продължи в зала “Тържествена” на Софийския районен съд (СРС). То бе преместено от спецсъда в по-просторно помещение, което да побира и 17-те подсъдимите, и техните защитници.  Процесът започна през февруари и оттогава в залата се чете само резюмето на обвинителния акт, който е от над 5000 страници. Вчера стана ясно, че досега е прочетена само около една пета от него. Според съдия Виржиния Петрова четенето ще продължи поне до Нова година. В същото време адвокатите прогнозира, че чак около лятото на 2019 г. ще започнат разпитите на свидетели.  Томовете с материали по делото няма да се местят в СРС, а ще останат в спецсъда. Ще се носят само тези, които са необходими за заседанията.", "date": "2018.10.02", "title": " Делото “КТБ” продължава в по-просторна зала\t\t\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%8f%d1%82-%d1%80%d0%b5%d1%84%d0%b5%d1%80%d0%b5%d0%bd%d0%b4%d1%83%d0%bc-%d0%b8-%d0%b1%d1%8a%d0%b4%d0%b5%d1%89%d0%b5%d1%82%d0%be-%d0%bd/", "text": "Москва успява да покаже, че е способна да задава дневния ред на световната сцена През зимата на 2008 г. Косово обяви едностранно своята независимост от Сърбия, а ЕС побърза да признае този акт, в противоречие с резолюция 1244 на Съвета за сигурност на ООН. Тези действия предизвикаха началото на редица събития и процеси както в регионален, така и в глобален план. Бе допуснат прецедент, старателно използван и отигран от Русия, начело с Дмитрий Медведев и Владимир Путин. В Мюнхен Путин направи изключително важно изявление, което в своята същност (и в комбинация с приетата доктрина на Медведев) промени профила на руската външна политика. Русия започна своята глобална игра. Последваха Кавказката война, провокирана от изключителната концентрация на американско военно влияние в Грузия, а само 6 години по-късно НАТО беше в изненада и стана свидетел на присъединяването на Крим. Тази ретроспекция е необходима, за да бъде правилно разчетен провелият се референдум в Македония и най-вече възможните последици от него. Трябва да бъдат ясни два извода. Първо, референдумът не постигна желаната масовост, която да доведе до единодушно национално желание за промяна на името и респективно – членство в НАТО и ЕС. Второ, това се случва въпреки призивите на македонския премиер за масово гласуване. Точно обратното – с мълчанието си народът на Македония показа мълчаливо, че не е готов да заема крайна позиция. И по този начин трябва да бъде разчитан резултатът от референдума: Македония към момента не е готова да направи този цивлизационен избор, ако изобщо може да бъде определен като такъв. Сега, десет години след Косово, виждаме същата прибързаност от страна на ЕС, в лицето на комисаря по разширяването Йоханес Хан, който подкрепи мигновено един незадължителен и неубедителен референдум. Видимо е, че присъединяването на Македония към НАТО и ЕС е изключителен приоритет не само за македонските управляващи, но и за Европейската комисия. Не трябва да се забравя, че през тази година на посещение в нашата съседка бе генералният секретар на НАТО Йенс Столтенберг, но и той бе сред първите, които приветстваха референдума, подтиквайки (както сам пише в своя профил в Туитър) македонските власти “да уловят тази историческа възможност”. Ще бъде грешка ако българското правителство, или дори опозиция, заеме същата позиция, подобно на 2008 г., когато България първа призна Косово. Целта е ясна – Македония да стане член на НАТО и по този начин да започне началото на края при оформянето на Балканския коридор. При все по-изострените отношения между САЩ и Турция от една страна, и прагматичното сближаване на Анкара и Москва от друга, се подразбира усещането за прибързаност. Уместно е да се зададе въпроса защо се прибързва? Ако бъде легитимиран един незадължителен референдум и бъде използван за основа на историческо решение, последствията могат да имат противоречиви регионални последствия. Една от субективните характеристики на империите, отвъд класическото определение на термина, е че помнят. Империи като Русия имат дълга историческа памет. И ако през 90-те години на 20 век Руската федерация бе твърде слаба и сама направи така, че да загуби витално влияние както в Украйна, така и на Балканите, то в днешно време Москва успява да покаже, че е способна да задава дневния ред на световната сцена, наравно с други играчи. Въпреки това, вероятността европейските и натовски политици да тръгнат по пътя на македонското членство не е за подценяване. Това може да доведе до създаване на горещи точки на други места. В последните години се създаде устойчиво усещане, че Москва размени интереса си на Балканите за сметка на Близкия изток. Евентуалното излизане на “Лукойл” от българския енергиен пазар в полза на подкрепяна от Вашингтон компания е силен аргумент в полза на тази хипотеза. Можем да предположим, че се разиграва пореден рунд за елиминиране на Русия като влияние в Югоизточна Европа. Втората част от решаването на евроатлантическата съдба на Македония е Гърция. Там няма единна позиция по въпроса за името на бившата югославска република. Гърците са в изчаквателна позиция от следващата стъпка, ако тя бъде предприета, от македонския парламент. Атина е ключът за отваряне на вратата на малката балканска държава към НАТО и ЕС. Независимо от позицията на правителството, изразена чрез външното министерство за противоречивия характер на референдума, не се намалява сложността на политическото решение на Гърция. Остава в бъдещето оставката на военния министър от правителството на Сириза, който обяви, че ще напусне кабинета, ако парламентът гласува договора между Македония и Гърция. Там остава и епичната битка, която ще се проведе в парламента за ратифицирането на този договор. А това означава, че македонският референдум не решава, а само отлага проблема за евроинтеграцията на бившата югославска република. Македония е заложник на чужди интереси, а залогът за промяна в международното ситуиране на държвата беше консултативният референдум. Позицията на българското МВнР, че “не трябва да се губи време”, показва отново слабата позиция на българската дипломация. Липсата на далновидност може да изиграе лоша шега на България. За пореден път се прилага двоен стандарт от страна на Брюксел – преди година в Испания се проведе друг референдум със сходни резултати, но неговата съдба бе оставена в ръцете на испанското правителство. Какво би се случило, ако някой реши да разиграе етническата карта, чрез организирането на местен референдум в някоя от граничните български области? Кой и как ще запази България, ако тя не се пази сама. Мисълта за националното единство не означава задължително национализъм или болен патриотизъм, означава предвидливост и последователност. Историческата памет, геополитическата игра, която включва реципрочност на действията и методите, не са заигравки на въображението, а реалности. От друга страна много коментатори пишат твърде емоционално за европейските и атлантическите ценности, без да отчитат, че те са преди всичко общочовешки ценности и подобна заигравка е манипулативна и разделяща, а не обединяваща. Референдумът в Македония е поредният тест за блянуваната независимост на ЕС. Европейските лидери имат възможността да проявят мъдрост като работят с Македония без да я правят страна-член, без да легитимират и трасират бъдещото членство на страната в НАТО. Крайно време е ЕС да разбере, че самостоятелният път, със своите трудности и предизвикателства, е по-добър от позицията на зависим партньор.                    ", "date": "2018.10.02", "title": " Македонският референдум и бъдещето на Балканите\t\t\t"}
{"url": "https://trud.bg/%d0%bd%d0%b5-%d1%83%d0%bc%d0%b8%d1%80%d0%b0%d0%b9-%d1%81%d0%bb%d0%b0%d0%b2%d0%b0/", "text": "Преди десетина дни собственикът на прочутата стъкларска фабрика в Белослав „Инхом“ ООД поиска да превърне последната ни бойна подводница „Слава“ в музей. За това събитие съобщи вестник „Труд“. Каква е оттук насетне процедурата? Компанията е предоставила своята оферта пред общинския съвет на Варна. Сега се чака разрешение. Тя иска подводницата да й бъде предоставена безвъзмездно за срок от 10 години. Следват и други административни стъпки, без които не може – министерството на културата трябва да даде разрешение плавателният съд да стане музей. После трябва да се застрахова, да се придвижи и постави на сух док на брега на Белославското езеро върху бетонов постамент. После пък започва колосалната работа по специалната обработка и консервирането на „Слава“. Подводницата е произведена през 1959 г. в бившия СССР. Тя бе бракувана по време на първия кабинет на ГЕРБ през ноември 2011г. Спомням си как тогавашното кметско и общинско ръководство на Варна искаше да му бъде дарена подводницата, за да я превърне също в музей. Желанието да се случи това бе особено настоятелно, дори бе придружено с разчет колко пари ще са нужни, за да се изкара подводницата на сушата и преустрои в музей – 2 млн. лв. МО, разбира се, не устоя на ухажванията и в един прекрасен ден хубавата новина стана факт. Общината взе „Слава“. Дните, месеците и годините започнаха да се нижат и… нищо. Подводницата започна неумолимо да ръждясва и корозира опасно в морската вода. Докато отново в един „прекрасен“ ден от Варна долетя още „по-прекрасната“ новина:„Слава“ ще бъде нарязана за скраб. Защото видите ли, тези 2 млн. лв. са се удвоили или утроили вече, а пари няма. Заради апатията на местните управници. И ето, че един частник, не го познавам, дори и не знам името му, реши да измие срама на държавата. На всички ни. Дори, да речем, ако някоя институция се бе сетила да пусне набирателна сметка за дарение по левче от всеки българин, който милее за войската, последната българска подводница „Слава“ отдавна можеше да бъде спасена. И да пали родолюбиви чувства в сърцата на стари и млади. Защото всичко в нея е автентично. Когато я бракуваха, свалиха само батерията, засекретяващата апаратура и торпедата. Другото остана вътре. Остана и духът, че някога сме имали подводен флот. Ако някой си мисли, че пак ще имаме, е голям наивник. В близките 20 г. подобна перспектива не се очертава. Толкова време е нужно, да си възстановиш подводния флот, когато го съсипеш. А за неговата значимост за отбраната и сигурността на страната, не му е сега мястото и времето за лекция. Само трябва да се знае, че съвременните, ама наистина съвременните подводници, са изключително страшно оръжие и държава, която ги притежава се счита от военните експерти почти за непобедима. Жалко е, че така се случи у нас. България бе е една от първите държави в Европа с подводен флот. След няколко месеца ще отбележим 103 г. от създаването му. Ние имахме четири дизелови подводници, купени втора ръка от руснаците през 60-те години. За времето си ни вършеха добра работа. Три бяха нарязани. Една от тях бе продадена на Турция за скрап и когато я влачеха на буксир, потъна в Черно море в района на Маслен нос. Остана ни само „Слава“. Но решиха и нея да пенсионират. МО трябваше да осигури около 8 млн. лв., за да й купи нова батерия „Варта“ и още 8 млн. лв. за ремонт на възли, агрегати и гумени уплътнения. Но пари не се намериха и краят бе логичен. А „Слава“ можеше да служи още – не като бойно средство, а като учебно. За курсантите от висшето военноморско училище и за корабите от ВМС да тренират борба с подводници. Защото бойния ни флот безвъзвратно ще загуби този вид подготовка. Нашите подводници бяха клас „Ромео“ по класификацията на НАТО. Сега от Черноморските ни съседи и съюзници в пакта само ние нямаме подводници. За Турция няма смисъл да говорим колко силен подводен флот притежават. Нито пък да се сравняваме с нея. Но пък с Румъния можем. И те останаха с една подводница. И тяхната е стара съветска като нашата, но от по нов клас- „Кило“. Но румънците, като „по-прости“от нас, взеха, че не я унищожиха. Поддържат я и използват за тренировки и с учебна цел. А ние се докарахме до там, че поколенията след нас никога няма да видят истинска подводница. Това е най-малкото. А за това, че България е имала достоен подводен флот- не говорим. „Слава“ сега е в клинична смърт. Казват, че оръжията никога не умират. Те могат да живеят втори живот. Със своя дух и бойни традиции. С посланията за национално самочувствие, което гордата им осанка излъчва. Ще има ли втора младост за „Слава“? Вероятно да. Въпросният бизнесмен ще вложи пари, за да й вдъхне нов живот. Естествено, той ще си върне средствата, като най-вероятно пусне достъпа до нея с билети. А това можеше да направи държавата. Като си изпълни дълга и също започне да печели. Но у нас често е така: тя тича след събитията.   Сякаш човек си е заминал Най-трагичният ми спомен е, когато свалихме флага на подводницата и го предадохме. За себе си разбрах, че тази игра, наречена подводно плаване, е приключила завинаги. Това е все едно един човек си е заминал. Това са прощалните думи на капитан. I ранг Камен Кукуров, който е последният командир на „Слава“. Тя е дълга 76 метра, широка – 7 метра, има дълбочина на газене 6 метра. Максималната дълбочина на потапяне е 300 м. Развива максимална скорост на повърхността 15,3 възела.      ", "date": "2018.10.02", "title": " Не умирай, “Слава”!\t\t\t"}
{"url": "https://trud.bg/%d1%81%d1%82%d1%83%d0%b4%d0%b5%d0%bd%d1%82%d0%b8-%d0%be%d1%82-%d1%82%d1%8a%d1%80%d0%bd%d0%be%d0%b2%d0%be-%d0%b8%d0%b7%d1%80%d0%b0%d0%b1%d0%be%d1%82%d0%b2%d0%b0%d1%82-%d0%b2%d0%b8%d1%82%d1%80%d0%b0/", "text": "Строят многоетажна сграда с подземни паркинги, ателиета за преподаватели и студенти Половин век празнува тази година Факултетът по изобразителни изкуства към Великотърновския университет „Св. св. Кирил и Методий“. Той е един от първите факултети при създаването на висшето училище в старата столица заедно с Историческия, Педагогическия и Филологическия факултети. „През 1963 г. дори първият декан на Историческия факултет е художник. През 60-те години в старата столица пък са поканени видни български творци и преподаватели в Художествената академия като проф. Васил Стоилов, проф. Никола Кожухаров, които да обучават кадри. Веднага от студентската скамейка от София тук пристигат като млади асистенти Никола Гелов и Александър Терзиев, които впоследствие обучават поколения студенти и се утвърждават като едни от доайените в академичния състав“, разказва деканът на Факултета по изобразително изкуство проф. Борис Желев. Той споделя, че в онези години над 20 творци от София идват да живеят, преподават и творят във Велико Търново, а културният живот в болярския град се възражда. През 70-те и 80-те години на миналия век, факултетът започва да създава свои преподаватели, а в момента академичният състав наброява 40 човека, от които половината са хабилитирани. До 90-те години „Педагогика на обучението по изобразително изкуство“ е единствената извънстолична специалност. Сега във факултета са приети студенти по 6 специалности – „Живопис“, „Скулптура“, „Стенопис“, Графичен дизайн“, „Графика“, „Рисуване и интермедия“. Младите хора се обучават в трите степени на висше образование – бакалаври, магистри и доктори. „От 35 години факултетът се помещава в сградата на бившето девическо училище в центъра на Велико Търново и разполага с много добра материална база. Ателиетата за специалност „Скулптура“ са в района на Ректората, като се счита, че те са най-добрата база по тази специалност в България. Там са обособени ателиета по металопластика, гипсолеене, рисуване, работа с глина. Много добра база е създадена и за витраж, който е част от учебната програма по „Стенопис“, сподели проф. Желев, който е ръководител на тази катедра. Във факултета има студио за горещо стъкло. И тази година през октомври се организира уъркшоп за горещо стъкло. Той ще се проведе от 5 до 7 октомври, като студенти и желаещи да се докоснат до това изкуство, ще ваят изделия от стъкло под ръководството на Борис Шпейзман, преподавател в Академията Базазел в Йерусалим, и д-р Анастасия Андреева. „Студенти и преподаватели на ВТУ се включиха във форума „Български витраж“, като експозицията обиколи Варна, Стара Загора, Сливен. За разлика от други европейски университети, където обучението по витраж е отделна специалност, при нас то влиза в учебните програми на „Стенопис“. В нашия факултет освен витража, се изучават и техниките фреско, сграфито, мозайка, което пък дава една по-широка подготовка на студентите и по-големи възможности за реализация“, категоричен е проф. Желев. С нескрита гордост той информира, че в момента възпитаници на ВТУ са привлечени за изработване на витражи при ремонта на една от най- големите катедрали в Ловеч. Студенти са автори на мозайки и витражи в Ректората и в Пети корпус на ВТУ. „През последните няколко години най-голям е интересът на студентите към специалността „Графичен дизайн“, като подборът е прицизен заради сериозните кандидатстудентски изпити“, изтъква проф. Борис Желев. Той подчерта, че кризата в специалност „Скулптура“ отпреди три години е преодоляна. Групите са от 7-8 студенти, като те участват в различни пленери в България, като например в Банско. За поредна година ситуират свои творби от камък, метал и дърво сред природата, направени по време на симпозиума в местността Ксилифор край Велико Търново. „Предлагаме обучение по над 20 магистърски програми. Факултетът е един от тези във ВТУ с най-много договори по „Еразъм +“- над 60 с държави от ЕС, както и с университети в Сърбия, Турция. Заради малките групи от студенти сме наложили ограничения- до 50% от групите да се обучават по „Еразъм+“, тъй като има опасност преподавателите да останат без студенти и хорариум“, споделя проф. Желев. Факултетът посреща от своя страна чужди студенти по програмата за мобилност, като интересът на студенти от Полша, Франция и Испания е най-голям. Испански студенти дори записват докторантури или магистратури след това във великотърновското учебно заведение. През последните години се правят съвместни изложби с творби на преподаватели и техни студенти. По традиция около студентския празник 8 декември се открива Годишна студентска изложба. Преподаватели и студенти активно се включват и в събитието Арт Розалиада през февруари. „Като практическа задача например, възпитаниците по „Графичен дизайн“ тази година следва да изработят туристическа рекламна дипляна. Освен това във всяка специалност са заложени и летни тематични практики“, уточнява проф. Желев. Специалностите във факултета са с най-висока държавна субсидия спрямо останалите във ВТУ. Те изискват повече разходи заради материалното обезпечение на обучението. Таксите са малко по-високи, като семестриалните варират между 400 и 450 лева. Проф. Желев смята, че факултетът върви в правилната посока, още повече, че вече няколко негови възпитаници получиха Академичната награда на Община Велико Търново в навечерието на 8 декември. Преди броени дни бе огласено, че предстои да бъде вдигната сграда с 350 паркоместа и 24 ателиета за преподаватели и студенти в центъра на старата столица. Ректорът на ВТУ проф. д-р Христо Бонджолов бе домакин на работна среща за обсъждане на идейния проект за многофункционална сграда зад Факултета по изобразително изкуство. В срещата участваха представители на бизнес консорциума, който финансира проекта, кметът на старата столица Даниел Панов, губернаторът проф. д-р Любомира Попова и председателят на Общинския съвет на Велико Търново Венцислав Спирдонов. Финансирането на проекта е изцяло частна инвестиция на Европейска инвестиционна група, в която участват представители на бизнеса от Германия, Австрия, Италия, Македония, Сърбия и България – строителни фирми, банки и инвестиционни фондове.", "date": "2018.10.02", "title": " Студенти от Търново изработват витражите на катедрала\t\t\t"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%b8-%d1%81%d0%b0-%d0%b1%d0%bb%d0%be%d0%ba%d0%b8%d1%80%d0%b0%d0%bd%d0%b8-%d0%bd%d0%b0-%d0%be%d1%81%d1%82%d1%80%d0%be%d0%b2-%d0%ba%d1%80%d0%b8%d1%82-%d0%b7%d0%b0/", "text": "Фалит на авиокомпания „Primera Air“ предизвика хаос в Гърция, след като над 400 туристи останаха по гръцките летища без да могат да напуснат страната. Компанията е от групата Primera Group, която разполага с Туроператор в Швеция (Solresor), Норвегия (Solia resor), Дания (Bravo Tours) и Финландия (Lomamatkat). Новината падна като бомба за много туристи, които трябваше снощи /понеделник/ да тръгнат от остров Крит с полети на „Primera Air“, но още са на летището в град Ханя и в момента се търси начин за транспортирането им. Същият проблем има и за туристи на остров Закинтос. Авиокомпанията „Primera Air“ превозва всяка година туристи до много туристически обекти в Гърция (Крит, Родос, Пелопонес, Кос, Закинтос, Атина). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Туристи са блокирани на остров Крит заради фалит на авиокомпания"}
{"url": "https://trud.bg/%d1%82%d1%80%d1%83%d1%81-%d1%81%d1%8a%d1%81-%d1%81%d0%b8%d0%bb%d0%b0-6-%d1%80%d0%b0%d0%b7%d1%82%d1%8a%d1%80%d1%81%d0%b8-%d1%82%d0%b8%d1%85%d0%be%d0%be%d0%ba%d0%b5%d0%b0%d0%bd%d1%81%d0%ba%d0%b8%d1%8f/", "text": "Земетресение с магнитуд 6 бе регистрирано в Тихия океан, до Порт Вила, столицата на остров Вануату, предаде Ройтерс, като се позова на Геофизическия институт на САЩ. Няма данни за жертви или щети. Трусът е ударил на 45 км западно от Порт Вила и е бил на дълбочина 10 км. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Трус със сила 6 разтърси тихоокеанския остров Вануату​"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d1%85%d0%b0-%d0%b4%d0%b2%d0%b0%d0%bc%d0%b0-%d0%ba%d0%b0%d0%bd%d0%b0%d0%bb%d0%b4%d0%b6%d0%b8%d0%b8-%d0%b8-36-%d0%bd%d0%b5%d0%b7%d0%b0%d0%ba%d0%be%d0%bd%d0%bd/", "text": "Реализацията е в рамките на предприетата от служители на РД „Гранична полиция“- Елхово и Смолян и ОДМВР-Хасково специализирана полицейска операция по противодействие на опити за незаконна миграция през българо-гръцката и българо-турската граници, установяване на чужди граждани, незаконно пребиваващи в граничната зона на област Хасково, съобщиха от МВР. Операцията е осъществена при интензивен обмен на данни между трите структурни звена на МВР и под наблюдението на Районна прокуратура – Свиленград. За целта били излъчени гранични полицейски наряда от ГПУ Ново село за наблюдение на държавната граница, а съвместни екипи предприели проверки на лица и автомобили, хотели, хостели, заложни къщи и селскостопански постройки, бунгала и други места, където е възможно укриването на незаконни мигранти. В хода на действията вечерта на 26 септември, в землището на с. Мезек, било засечено незаконно преминаване на държавната граница. В района униформените забелязали два автомобила, движещи се към вътрешността на страната – „Мерцедес“ и „Форд Галакси“. След предприето преследване на колите автопатрули на ГПУ-Ново село и ОДМВР–Хасково спрели мерцедеса в землището на село Сива река и задържали водача – 33-годишен старозагорец. В автомобила били установени 17 чужди граждани – мъже, жени и деца, по техни данни иракски граждани. При последващите оперативно-издирвателни действия е установен и задържан като съпричастен към случая и вторият водач – 23-годишен мъж от гр. Гълъбово. Във форда му били открити още 19 чужденци, които също се представили за иракчани. Двамата шофьори и нелегалните чужди граждани са задържани. Образувани са досъдебно производство по чл.281 от НК и бързи производства по чл. 279 от НК. Работата по случая продължава под наблюдението на прокуратурата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " Задържаха двама каналджии и 36 незаконни имигранти в землището на с. Мезек"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%ba%d1%80%d0%b0%d0%bb%d0%b5%d0%b2-%d0%bd%d0%b0-%d0%bf%d1%80%d0%b5%d0%b4%d1%81%d1%82%d0%b0%d0%b2%d1%8f%d0%bd%d0%b5%d1%82%d0%be-%d0%bd%d0%b0/", "text": "Чрез създаването на по-добри условия за тренировки и състезания се дава тласък в развитието на зимните спортове. Това каза министърът на младежта и спорта Красен Кралев по време на представянето на обновения “Зимен дворец на спорта” в София, съобщиха от министерството на младежта и спорта. На представянето бе специално поканен министър-председателят Бойко Борисов. Премиерът и министърът бяха посрещнати от Стоян Бъчваров, генерален секретар на Българската федерация по хокей и от Евгения Раданова, член на УС на Българската федерация по кънки, които изказаха своите благодарности към правителството за направеното за развитието на зимните спортове. Стойността на реконструкцията до момента е 4 млн. лв без ДДС, от които 3 млн. лв. по договор с гарантиран резултат (ЕСКО ДОГОВОР) за енергийна ефективност и 1 млн. лв. собствени средства на държавно дружество “Академика 2011”. В момента тече ремонт и на тренировъчната зала на стойност 1 млн.лева, също средства на дружеството. “След извършения ремонт Зимният дворец е едно по-приветливо място – удобно за всички спортисти, треньори, родители и зрители, които ще го посещават”, заяви министър Кралев. По думите му, ще се мисли и за смяна на амонячната система на пързалката, вероятно като част от подготовката за Зимните младежкиолимпийски игри, за които България ще кандидатства за домакинство. Спортният министър подчерта, че се инвестира сериозно в развитието на т.нар. “ледени спортове”. Кралев посочи, че има закупенo новo съоръжение и оборудване, които ще се използват за заледяване и на “Арена Армеец”. “През март месец ще има световно първенство по шорттрек. Това е най-успешният български зимен спорт с най-много спечелени олимпийски медали от Евгения Раданова. Сега имаме достоен наследник – Катрин Маноилова. Да се надяваме това да бъде един шанс за изява и да се популяризира този спорт сред подрастващите и сред децата. Разбира се, че ще има повече желаещи да се запишат в зимните спортове – фигурно пързаляне, шорттрек, хокей на лед”, коментира той. Очаква се в следващите месеци да бъде открита и пързалката „Юнак“. Относно кандидатстването на София за домакин на Зимните младежки олимпийски игри Кралев обясни, че след като лично президентът на МОК Томас Бах ни е поканил, шансът ни е огромен. “За да ни канят, значи ни имат доверие и просто трябва да се изпълнят определен брой критерии. Следващата седмица ще бъдем заедно със Стефка Костадинова в Буенос Айрес на Летните младежки олимпийски игри. Там ще имаме възможност да се срещнем с част от екипа на МОК, който трябва да ни помогне за попълване на документите за кандидатстване”, каза той. Според Красен Кралев за съоръженията на Витоша проблемът е чисто законодателен. “Съоръженията на Витоша са ангажимент на собственика, държавата няма ангажимент с финансиране, но трябва да се направи такова законодателство, че планината да може да се използва за зимните спортове. Има воля и желание това да се реши. Бихме могли да се справим. Съоръжения в София има. Ще ползваме Арена Армеец и Зимния дворец, ако трябва още една зала ще бъде направена. За кънки бяганият можем да заледим писта на стадион”, коментира той. Премиерът Бойко Борисов поздрави спортното министерство за добрата организация на световното по волейбол, световното по художествената гимнастика, световното по гребане, световното по парашутизъм и другите шампионати. Борисов бе категоричен, че България заслужава да бъде домакин и на Олимпиада през 2024 г. и правителството ще направи всичко необходимо за кандидатурата. По думите му, подготовката за Зимните младежки олимпийски игри ще мобилизира всички останали процеси, необходими за предоставяне на условия за практикуване на зимни спортове. Премиерът коментира, че ще има нов национален стадион, ако българският отбор по футбол стане първи в групата си в турнира “Лига на нациите”. Той призова спортната общественост, заедно със спортните журналисти, да направи обществено обсъждане дали мястото на Националния стадион е София и пречи ли провеждането на мачове на трафика в центъра на столицата. Според Бойко Борисов такова решение трябва да се вземе в диалог и с консенсус, за да няма недоволство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Министър Кралев на представянето на обновения Зимен дворец на спорта: Създаването на по-добри условия дава тласък в развитието на зимните спортове"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86-%d1%84%d1%80%d0%b0%d0%bd%d1%86%d1%83%d0%b7%d0%b8%d0%bd-%d0%b8-%d0%ba%d0%b0%d0%bd%d0%b0%d0%b4%d0%ba%d0%b0-%d1%81%d0%bf%d0%b5%d1%87%d0%b5/", "text": "Американецът Артър Ашкин, французинът Жерар Муру и канадката Дона Стрикланд спечелиха Нобелова награда за физика за революционни изобретения в областта на лазерните технологии. Артър Ашкин е награден за изобретяването на оптични пинсети и тяхното приложение в биологичните системи. Жерар Муру и Дона Стрикланд са отличени за откриването на метод за генериране на високоинтензивни и ултракъси оптични импулси. Артър Ашкин ще получи половината от паричната награда, а Жерар Муру и Дона Стрикланд ще си поделят другата половина. Нобеловата награда за физика се присъжда от Кралската шведска академия на науките от 1901 г. Нобеловите награди ще бъдат връчени на церемония в Стокхолмската концертна зала на 10 декември – в деня на кончината на основателя на Нобеловата награда Алфред Нобел. Тази година паричната равностойност на наградата е 9 милиона крони (873 000 евро). Първата Нобелова награда за физика е на немския физик Вилхелм Рьонтген за откриването на нов вид лъчи, наречени на негово име. Дона Стрикланд е едва третата жена, печелила Нобелова награда за физика. Преди нея отличието получават Мария Кюри през 1903 година и Мария Гьоперт Майер през 1963 година. Миналата година Нобелова награда за физика спечелиха германецът Райнер Вайс и американците Бари Бериш и Кип Торн за решаващ принос към наблюдението на гравитационни вълни. Сред по-известните Нобелови лауреати за физика са Анри Бекерел, Пиер и Мария Кюри /1903/, Макс Планк /1918/, Алберт Айнщайн /1921/, Нилс Бор /1922/, Лев Ландау /1962/, Пьотър Капица /1978/, Питър Хигс /2013 г./. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Американец, французин и канадка спечелиха Нобеловата награда за физика"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d0%bc%d0%be%d1%81%d0%ba%d0%b2%d0%b0-%d1%81%d0%b5%d1%80%d0%b3%d0%b5%d0%b9-%d0%ba%d1%83/", "text": "Главният архитект на Москва арх. Сергей Кузнецов смята, че за да изградят в един град публични пространства трябва не само бюджет, но и интелектуално да се намират правилните решения, а София има този интелектуален потенциал. Той участва в дискусията „Разговори за града“ в столицата ни заедно с главния архитект на София Здравко Здравков и кметът на града Йорданка Фандъкова. „Несравними са мащабите, много пъти по-голям е бюджетът на Москва, отколкото този на София. Но смятам, че с всеки бюджет има интересни решения на различните задачи, и призовавам да обърнете внимание, че най-важният принос, който създава качество на средата е приносът на интелектуалното, а не на финансовото. Без пари не може да се направи нищо, разбира се, но интелектуалният принос прави чудеса“, смята Кузнецов. Той подчерта, че някои градове биват променяни, като за много малко пари специалистите правят много интересни градоустройствени решения. Според него е много важно да се изучи опитът на малките промени в малките градове. „Интелектуалната компонента е много важна, смятам, че тя присъства тук в София, виждам я. Проучването на опита също е много важно и смятам, че трябва да обърнете внимание на тези неща, и да сте сигурни че всичко ще бъде достатъчно достъпно. Няма нужда да се мерят бюджетите. Много по-интересно е да се работи в условията на малък бюджет, стига да имате воля и желание“, обясни арх. Кузнецов. Той представи иновативните решения, с които Москва се превръща в модерен град. Арх. Кузнецов разказа и, че е било трудно да накарат московчани да слязат от колите си и да ползват градски транспорт. „Ние направихме платено паркиране, и то доста скъпо, московчани престанаха да се движат с коли и ползват повече градски транспорт, въпреки че когато реализирахме тази програма тя беше най-непопулярната програма. Но днес след Световното първенство по футбол виждаме колко се радват хората на тази промяна, и че московчани виждат одобрението а всички, които идват в Москва“, каза още арх. Кузнецов. „Сериозно ограничаване на паркирането в центъра е въведено в Москва, повечето хора го възприемат положително. Намаляха задръстванията по улиците на Москва, стана по-трудно да се паркира, но ситуацията се подобри доста. В София виждам голям потенциал, тук такъв остър проблем като в Москва преди няколко години със задръстванията липсва“, допълни днес по БНТ арх. Кузнецов. Опитът, който има в руската столица е огромен, това ни дава предимството да вземем доброто от техните решения и да го направим и при нас в София, обясни главният архитект на София Здравко Здравков. Главният архитект на София Здравко Здравков съобщи по време на форума, че Наредба за проучване, анализ и симулация на трафика през октомври ще бъде представена, за да бъде обсъдена от професионалните общности, за да бъде внесена в Столичния общински съвет. Целта на тази наредба е да се обследва достъпността до сградите и тяхното влияние, да се научи как сгради, които привличат голям трафик влияят на общата картина на трафика в града, обясни арх. Здравков. Арх. Здравков представи направеното през тази и миналата година по препоръките на датския архитект Ян Геел. „Независимо в град от 1,5 млн. или от 15 млн души, за да направим един град на хората трябва да се обърнем към неговите жители – да изкараме хората от моловете и да ги върнем в градските пространства. Това става с добрите публчни инвестиции, които правим в последните години“, каза Здравков. „Намерихме модела, който да работи за София. Крайната ни цел е превръщане на града ни в град на хората“, потвърди той. „Връзката между пешеходнте зони е наша основна политика. Целта е не да създаваме пешеходни зони от точка А до точка Б, а един изцяло обвързан пешеходен център“, смята арх. Здравков. В момента се извършва реконструкция на централната градска част по интегрирания план за градско възстановяване и развитие, информира арх. Здравков и спомена промяната в зона 4 на София. Арх. Здравков каза още: „За тази малка част на бул. “Витоша“, от ул. „Алабин“ до бул. „Стамоболийски“, която Столичният общински съвет гласува да бъде затворена, в момента тече архитектурен конкурс, който да обвърже пешеходните зони, които да започнат от ул. „Алабин“, да стигнат до пл. „Света Неделя“ и посредством ул. „Съборна“ да стигнат до „Градската градина“. „За 2018 г. си поставихме и няколко малки проекта за подобряване на достъпността“, допълни главният архитект на София. Един от тези проекти е на ул. „Будапеща“ подобряване на вътрешно стълбище с изграждане на платформа, достъпен асансьор и свързване на нивата на „Дондуков“ и „Московска“. Проектът в момента се съгласува с Министерството на културата. Друг проект е за подобряване на пешеходната достъпност по ул. „Малко Търново“. Той спомена и политиката за редуциране на паркоместата. Постепенно с няколко процента годишно се намаляват местата за паркиране. „Предстои да направим анализ на пропускливостта на централна градска част, да анализираме колко автомобила биха могли да се поемат в града, така че да преценим необходимостта от изграждане на допълнителни паркинги в тази зона“, съобщи главният архитект на София. „Имахме много какво да си кажем за развитието на градовете“, каза столичният кмет Йорданка Фандъкова. “Темите на разговори са архитектурните политики на градовете и трансформацията на публичните пространства. София и Москва имат близки цели през последните години в тази посока имат и сходни проблеми. Целите са промяна на градовете с цел подобряване на градската среда в полза на хората. Имат и общи проблеми като нужда от благоострояване и разширение на тротоарите, засаждане на повече дървета по тях, подобряване на организацията на паркиране, намаляване на рекламите в града, ремонтиране на фасадите на сградите, подобряване на информационната система в града, организиране на повече събития на открито“, каза Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Главният архитект на Москва Сергей Кузнецов: София има интелекта да изгради публични пространства\t\t\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b8-%d1%81%d0%bd%d0%b0%d0%b9%d0%bf%d0%b5%d1%80%d0%b8%d1%81%d1%82-%d1%83%d1%86%d0%b5%d0%bb%d0%b8-%d0%bf%d0%be%d0%bb%d0%be%d0%b2%d0%b8%d0%bd%d0%bc/", "text": "Ефрейтор Крум Хаджипетков успял да уцели със снайпер мишена на разстояние километър и половина. Славата на родната армия военнослужещият носи преди 2 месеца на състезание в Германия, информира  . Ефрейтор Хаджипетков трябвало да измине 21 км. за 3 часа с тежест 25 кг. по време на състезанието в Германия. След това той трябвало да стреля по мишена на километър и половина, при това с чуждо оръжие. Въпреки трудния маршрут и получените травми българинът успял да се прицели с оръжието на финландски снайперист и уцелил мишената с размери 50 см. на 1 м. „Попадението беше записано от американеца, финландския капитан потвърди попадението, а немския специалист потвърди разстоянието. Думите на американеца бяха, че това е рекорд за самото състезание“, заяви Хаджипетков. Впечатляващият изстрел не носи победа на българския отбор. Той обаче печелил признанието на всички военнослужещи от държавите членки на НАТО. „Моята мотивация беше да покажа способностите на българската армия, способностите на българския войник с оръжие, което виждам за пръв път. С чуждо оръжие да покажа какво можем ние българските снайперисти, войници в българската армия“, допълни снайперистът. Ефрейтор Хаджипетков е от 9 години в Българската армия и зад гърба си има много мисии зад граница. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " Български снайперист уцели половинметрова мишена от километър и половина на състезание в Германия"}
{"url": "https://trud.bg/%d1%83%d0%ba%d1%80%d0%b0%d0%b8%d0%bd%d1%81%d0%ba%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%b5-%d0%bd%d0%b0-%d0%b3%d0%be%d1%81%d1%82%d0%b8-%d0%bd%d0%b0-%d0%b0%d1%81%d0%be%d1%86/", "text": "На 30 септември в София пристигна Михайло Сидоржевский – председател на Всеукраинския съюз на писателите, придружен от Олександр Гордон (зам.-председател) и Инна Ковалчук (творчески секретар). Делегацията беше приета от Захари Иванов – председател на Асоциацията на софийските писатели. Проведоха се разговори за съвместна дейност: след 15 октомври в София ще пристигне млад украински писател, който ще изучава български език, ще се запознае с водещи наши писатели и ще се включи в преводаческа лаборатория, чрез която български поети ще достигнат до украинските издатели. На разменни начала от януари 2019 г. в Киев ще се обучава млад български писател, който да опознае украинската литература и да започне да превежда. Михайло Сидоржевский запозна Захари Иванов с работата на оглавяваната от него организация, както и за проблемите, които украинската писателска гилдия ще решава на предстоящия през октомври редовен конгрес. За разлика от противоборствата между писателските съюзи у нас, в Украйна литературният живот е единен. На 1 октомври последва среща в посолството на Украйна с посланик Виталий Москаленко. Беше договорено, че чрез съвместен проект между посолството, Столична община и Асоциацията на софийските писатели в покрайнините на София ще бъде поставен барелеф на Леся Украинка – видна украинска поетеса, живяла през 1894-1895 г. в с. Владая при чичо си Михайло Драгоманов – учен, писател, преподавател в Софийския университет (1889 – 1895). Той е основател заедно с проф. Иван Шишманов на научното издание „Сборник за народни умотворения, наука и книжнина”. Посланик Москаленко заяви: „Щастлив съм, че именно с такива талантливи творци се срещам! Това е първата културна проява от международен характер, откакто съм встъпил официално в длъжност. Предлагам през май 2019 г., когато ще се проведе Международният фестивал „Тарас Шевченко“ в Украйна, една голяма група от български писатели да направи историческа обиколка в моята страна. Ще съдействам и за издаване на антология на българската поезия на украински език“. В преговорите взе участие и Анна Багряна, украинска поетеса, която от 7 години живее в България. Делегацията е у нас вече цяла седмица и преди да дойде в София, участва във фестивални прояви на Съюза на независимите писатели, провели се в Копривщица и Пловдив под ръководството на Марин Кадиев.", "date": "2018.10.02", "title": " Украинска делегация е на гости на Асоциацията на софийските писатели"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5-%d1%87%d0%b0%d1%81%d1%82-%d0%be%d1%82-%d0%bf%d1%8a%d1%82%d0%bd%d0%b8%d1%82%d0%b5-%d0%b3%d0%bb%d0%be%d0%b1/", "text": "Общините, които имат системи за видеонаблюдение, проследяващи и скоростта, ще получат достъп от средствата във Фонда за пътна безопасност. Това съобщи в Албена по време на 13-ата Годишна среща на Националното сдружение на общините в България зам.-министърът на вътрешните работи Красимир Ципов. Промяната е заложена в новия Закон за движение по пътищата, където се предвижда и създаването на Съвет за пътна безопасност с участието на НСОРБ. До края на юни годишният план за пътни санкции е изпълнен на 90%, въпреки че още има проблеми с откриването на нарушителите на адрес, отчете Ципов. Средствата от санкциите постъпват във фонда и се ползват от МВР, но много общини инвестират в системи за наблюдение и контрол и е редно 50% от постъпленията от глоби да се връщат при тях, каза зам.-министърът. Той не скри, че няма да е лесно МФ да бъде убедено да приеме проекта, но изрази надежда парламентът да го одобри до пролетта на 2019 г. На срещата кметовете поставиха и друг болен проблем, свързан с възстановяването на щетите от природни бедствия. След 3 такива ситуации това лято община Чепеларе, която е в тежко финансово положение, изпитва трудност дори да плаща заплати, тъй като не е получила и лев от вложените в аварийни работи 90 000 лв., каза кметът Славка Чакърова. Според нея заради липсата на пари малките общини нямат шанс да пишат проекти за превенция на рискови обекти. Затова НСОРБ настоява кметствата да получават ежегодно целеви субсидии чрез държавния бюджет за конкретни обекти, а бюджетът на Комисията по бедствия и аварии към МС да бъде удвоен. Сега той е 72 млн. лв. и годишно нефинансирани остават 200 млн. лв., поискани от общини и централни ведомства за ликвидиране на щети, посочи зам.-председателят на НСОРБ и кмет на Димитровград Иво Димов. Подкрепи го и кметът на София Йорданка Фандъкова, която настоя още общинските служители да получат правомощия да глобяват дребни нарушители, без за целта да е нужно да търсят съдействието на полицията. След като кметът е отговорен за всичко на територията на общината, нека той има право и средства да упражнява контрол, апелира Фандъкова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Дават на общините част от пътните глоби\t\t\t"}
{"url": "https://trud.bg/16-500-%d0%b5%d0%b2%d1%80%d0%be-%d0%bd%d0%b0%d0%b3%d1%80%d0%b0%d0%b4%d0%b5%d0%bd-%d1%84%d0%be%d0%bd%d0%b4-%d0%bd%d0%b0-%d0%ba%d0%be%d0%bd%d0%ba%d1%83%d1%80%d1%81%d0%b0-%d0%bf%d0%b0%d0%bd%d1%87%d0%be/", "text": "Международният конкурс за камерно пеене „Панчо Владигеров“ ще събере в Шумен таланти от страната и чужбина, които ще се състезават за 16 500 евро награден фонд. Двете първи награди за мъже и жени са по 4 000 евро. Заслужилите ги печелят и концертни изяви в международни музикални фестивали у нас. Второто издание на престижния музикален форум, организиран от фондация „П.Владигеров“, Община Шумен и Министерство на културата, е от 8 до 13 октомври и е под патронажа на председателя на Народното събрание Цвета Караянчева.  13 изпълнители са зявили участие. Сред тях има българи, които ще дойдат от чужбина специално за конкурса, една от участничките е от Сингапур. Те ще се изявяват на сцената на читалище „Добри Войников – 1856“. Творчеството на Владигеров е богато на произведения за камерно пеене и това позволява организацията на форума, каза изп.директор на фондацията Диана Дечева. От 70 опуса, 12 са посветени на камерната музика. От тях 8 са в цикли по шест български народни песни за глас и пиано, а останалите са по стихове на известни поети, сред които Дора Габе и Николай Лилиев.  Според изискванията, изпълнителите трябва да са над 18-годишни и те се състезават в три тура, като във втори и трети задължително изпълняват творба на Панчо Владигеров. Жури с председател Александрина Милчева и членове проф.Павел Герджиков, проф.Нико Исаков, Клаудия Виска и Джон Грос ще оценяват участниците. Наградният фонд е осигурен от Министерството на културата. Община Шумен подпомага финансово реализацията на конкурса с 30 хил. лв., дарители са и местни фирми с отношение към културата. Тържественото откриване на конкурса по камерно пеене е на 8 октомври от 19,30 часа в залата на читалище „Добри Войников – 1856“ с участието на вокален състав BELLA VOCE при Софийската филхармония. Те ще зарадват публиката с изпълнение на творба от Панчо Владигеров и със спектакъла „Времето на Амадеус“, който включва произведения на Моцарт и негови съвременници. В рамките на конкурса ще бъде представен и сборникът „100 години от началото на българското оперетно изкуство – 1914 – 2014“. Ще има съпътстваща изложба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " 16 500 евро награден фонд на конкурса „Панчо Владигеров“"}
{"url": "https://trud.bg/%d0%bc%d1%8a%d0%b6-%d0%b5-%d0%b2-%d0%b1%d0%be%d0%bb%d0%bd%d0%b8%d1%86%d0%b0-%d0%b0-%d0%b4%d1%80%d1%83%d0%b3-%d0%b5-%d0%b0%d1%80%d0%b5%d1%81%d1%82%d1%83%d0%b2%d0%b0%d0%bd-%d1%81%d0%bb%d0%b5%d0%b4/", "text": "Мъж е в болница, а друг е арестуван след сбиване заради катастрофа в столичния квартал „Св. Троица“, съобщиха от пресслужбата на МВР. Днес към 12.35 часа е получен сигнал за лек пътен инцидент между два автомобила на столичните улици „Пловдив“ и „Габрово“. По първоначални данни след катастрофата е възникнал скандал между двамата водачи, прераснал в побой. С тежка травма в болница е настанен 40 – годишен мъж. В полицейския арест е задържан 24 – годишният водач на другия автомобил.       АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Мъж е в болница, а друг е арестуван след сбиване заради катастрофа в София"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%b1%d0%bb%d0%b0%d0%b3%d0%be%d0%b5%d0%b2%d0%b3%d1%80%d0%b0%d0%b4-%d1%83%d1%87%d0%b0%d1%81%d1%82%d0%b2%d0%b0-%d0%b2-%d0%b4%d0%b8%d1%81%d0%ba%d1%83/", "text": "Кметът на Благоевград и член на Управителния съвет на НСОРБ д-р Атанас Камбитов участва в XIII годишна среща на местните власти в Албена. Основният дискусионен панел днес е на тема „Инвестиционни приоритети на общините“, в който д-р Камбитов взе активно участие. Той бе лектор на част от темите във форума. В дискусията взеха участие министърът на регионалното развитие и благоустройството Петя Аварамова и председателят на комисията по регионална политика, благоустройство и местно самоуправление Искрен Веселинов. Подтемите, част от панела, акцентират върху бъдещето на жилищната политика на Република България, възможности за подобряване на ВиК услугите, възможности за държавно финансиране на дейностите по поддържане и развитие на общинските пътища, както и подобряване на градската среда. Във всяка една от тях, д-р Камбитов активно коментираше основни теми, идеи и бъдещи планове. Сред дискусионните теми, в тазгодишната среща на местните власти, са и опазване на обществения ред в общините, превенция и защита при бедствия, образователната и социалната системи – интеграция на общинския терен, общините и държавата в съвместно управление на територията. По време на срещата членовете на Управителния съвет на председателите на Общински съвети в България обсъдиха темите за конфликт н интереси в новия мандат на общинските съветница. В дискусията участие взе и председателят на Общински съвет – Благоевград Радослав Тасков. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Кметът на Благоевград участва в дискусионен панел „Инвестиционни приоритети на общините“ в XIII годишна среща на местните власти"}
{"url": "https://trud.bg/%d0%bd%d0%b0%d0%bb%d0%be%d0%b6%d0%b8%d1%85%d0%b0-%d0%bd%d0%b0%d0%b9-%d1%82%d0%b5%d0%b6%d0%ba%d0%b0%d1%82%d0%b0-%d0%bc%d1%8f%d1%80%d0%ba%d0%b0-%d0%b7%d0%b0%d0%b4%d1%8a%d1%80%d0%b6%d0%b0%d0%bd/", "text": "По искане на Районната прокуратура във Варна е взета най-тежката мярка за процесуална принуда на обвиняемия за кражба на автомобил Д.М.  53-годишният мъж е бил привлечен като обвиняем  е осъждан многократно, съобщиха от пресцентъра на Апелативна прокуратура. На 29 септември около 4 часа след полунощ той е задържан в Рижкия проход във връзка с водено досъдебно производство за кражба на автомобил „Ауди“ от територията на Второ РУ на МВР във Варна. Откраднатият автомобил бил намерен в прохода. При действията по разследването за установяване на извършителя са били претърсени три адреса и автомобили във Варна, Шумен и Бургас. При претърсванията са открити множество технически средства, чрез които са били извършвани кражби на автомобили.  Определението на Варненския районен съд подлежи на обжалване пред Окръжния съд в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Наложиха най-тежката мярка „задържане под стража“ на сериен автокрадец"}
{"url": "https://trud.bg/%d0%b4%d0%b0%d0%b6%d0%b5-%d0%b8-%d0%bf%d1%80%d0%b8%d0%b2%d1%8a%d1%80%d0%b6%d0%b5%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%b3%d0%b5%d1%80%d0%b1-%d1%81%d0%b0-%d0%bf%d1%80%d0%be%d1%82%d0%b8/", "text": "В средата на септември министърът на здравеопазването Ананиев изнесе на публично обсъждане няколко идеи за промяна на финансирането на здравното дело в България. Интересно е да се види мнението не само на политици, експерти и лекари, но и на публиката, защото тя е, която плаща и ще плаща. Данните показват, че още в началния си вид предложенията крачат в ауфтакт с ритъма на общественото мнение, според национално представително проучване на общественото мнение, осъществено от Агенция АФИС в периода 29 септември – 2 октомври 2018 г. Интервюирани пряко по домовете им са 1010 пълнолетни български граждани. Анализът на резултатите на проучването според агенцията:  На въпроса, „Как, според вас, трябва да се подобри финансовото състояние на здравеопазването?“: Едва 17% одобряват идеята за „Въвеждане на задължително допълнително здравно застраховане в частна компания с месечна вноска от 12 лв.“, а четири пъти повече – 65% не я одобряват; Само 29% одобряват друго предложение: „Лечението над 700 лв. да се покрива от допълнителното здравно застраховане“, докато 47% не го одобряват. Близо всеки четвърти няма мнение; 32% клонят в полза на предложението „Замяна на Здравната каса с няколко частни Здравни каси, които се конкурират“, а повече – 38% не го одобряват. През годините, едно от обичайните обяснения за отрицателното мнение относно „реформените“ идеи на управляващите е, че „манталитетът на българина“ по принцип се отличава със скептицизъм, консерватизъм и даже деструктивност. Данните обаче показват, че като цяло, населението не само знае, против какво е, но и за какво е. „Засилване на контрола върху държавните болници“ – 83% „за“, а на обратното мнение са само 6%; „Премахване на възможностите за спекулативно оскъпяване на лекарствата“ – 80% „за“ и само 7% „против“; „Държавните болници и поликлиники да не бъдат търговски дружества“ – 64% „за“ , 11% „против“; „Най-високоплатените чиновниците да плащат пълния размер на здравната вноска, а не държавата да поема половината“ – 69% „за“, 11% „против“; „Прекратяване на договорите на Здравната каса с частни клиники, ако те надхвърлят нуждите в даден регион“ – 54% „за“, 18% „против“. Това се отнася до предвидения преди 18 години, но необяснимо липсващ елемент в здравеопазването „Здравна карта“ на потребностите от медици и институции по региони. Именно заради липсата й НЗОК е принудена да пренасочва ресурса към големите градове и да затваря т. нар „малки болници“; „Преминаване към пряка бюджетна издръжка на здравеопазването – без Здравна каса, по подобие на националната здравна служба във Великобритания, Испания и Швеция“ – 51% „за“, 13% „против“; „Запазване на сегашния вариант и затягане на финансовата дисциплина“ – 50% „за“, 27% „против“. Налице е значително одобрение към алтернативни методи за оздравяване на финансите в здравната система с равнодействащ вектор „повече държавност и отговорност“. Докато предложението за нови реформи е в обратна посока – въвежда още повече комерсиализация на здравеопазването. Негативната оценка към идеите на министъра и позитивната – към алтернативите, се споделя и от привържениците на ГЕРБ. Наблюдаваме политологическа загадка: управниците сами вбиват клин между гласоподавателите, на които ще разчитат, и себе си. Общоизвестно е, че населението плаща все повече и от джоба си, и чрез данъците за здравеопазване. В свой доклад от 2015 г. Световната банка, която беше идеолог на сегашната институционална система, (въведена през 2000 г.), призна, че в хода на нейното прилагане България е станала уникална сред индустриализираните общества с това, че осигурените пряко плащат половината от разходите за здравеопазване (чрез доплащания, такси, натурално самообслужване в болниците, цени в частните заведения, цената на лекарствата и т.н.). В почти всички европейски държави този дял е под 20%. Това значи, че у нас, в случай на болест, пациентът поема половината от цялостния финансов риск, въпреки, че си е плащал осигурителна вноска. Също така, че постоянно растящият дял от БВП, заделян за медицина, не е придружен от подобрение на основни здравни показатели. Зад тези констатации стои личен опит на онези хора, които са боледували. Което напълно обяснява преобладаващото мнение, че медицината и фармацията би трябвало да оздравят начините на разходване, преди да изземват още повече ресурс от населението. На въпроса, кои са двата най-важни проблеми лично за вас, 26% от българските граждани посочват здравето и здравеопазването. Този дял систематично расте през годините. Медицината вече влезе в челната тройка на тревогите на хората, редом с бедността (27%) и неясните перспективи (23%). Недоволството от досегашните „пазарни“ реформи на здравеопазването е значително. Помолени да дадат цялостна оценка на здравеопазването в България, 39% го оценяват като „Лошо“, 11% като „Добро“ и 47% като „Задоволително“. Съотношението между категорично негативно и категорично позитивно мнение е 4 към 1. Възрастните хора над 60 г. са групата, която осъществява 63% от потреблението на здравни грижи и следователно е най-компетентна по темата. В нея 61% имат средно 1.9 хронически заболявания. Оценката в тази група е още по-негативна: 43% смятат, че здравните грижи в страната са лоши, докато на обратното мнение са само 8%. Още по-силно влияе факторът „доходи“. Сравнително най-приемлива изглежда системата за хората със среден семеен доход над 1000 лв. на човек. При тях негативната оценка надделява над позитивната с 3%. Но те са само 1 от всеки десет граждани и затова балансираното им мнение не натежава, колкото недоволството на останалите. Една от главните цели на здравната политика през годините беше догонване на останалите европейски страни в профилактиката. Само 61% са преминали през годишен профилактичен преглед за 2017 г.. Това е приблизително на нивото, което АФИС е измервала през 2008 г. Десетилетие по-късно бихме очаквали число от поне 90%, тъй като това е официален приоритет в управленски програми и здравни стратегии на поредица правителства от поне 15 г. насам. Незадоволителната профилактика отличава България от страните-членки на ЕС и води до рекордна смъртност, предимно от сърдечно-съдови и онкологични заболявания. Здравният министър съобщи по-малко число – около 35%, които не са преминали прегледи. Той предложи нови наказателни мерки спрямо осигурените, въпреки че и сега предвидените санкции не се прилагат. Всъщност само 39% от пропусналите прегледа посочват като причина самооценката, че „съм здрав и нямам нужда от прегледи„. Останалите посочват причината, че „Личният лекар не настоява“ (26%). 12% съобщават, че „Личният лекар не издава нужните направления“. Има и други причини –„Изследванията и прегледите са скъпи“ (17%), „Най-близките медицински лаборатории се намират в друго населено място“ (9%). Тези данни насочват към хипотезата, че сегашната система парично стимулира анти-профилактиката (т.е. „пести от триците“). Каква е причината да не преминете през годишния профилактичен преглед за 2017 г.? Моят личен лекар не настоява-25,7%  Моят личен лекар на издава нужните направления-12,0%  Изследванията и прегледите са скъпи-16,7%  Най-близките медицински лаборатории се намират в друго населено място-8,8%  Мисля, че не ми е нужен преглед – чувствам се здрав-38,6%  Друго, без мнение-17,3% В медиите битува мнението, че бюджетният недостиг на НЗОК се дължи на хора, които не си плащат здравните вноски. Всъщност само 8% не са здравно осигурени. Главната причина е безработицата. Безработните представляват 54% от неосигурените, докато делът им в населението е само 8%. 81% от безработните не са преминали годишния преглед. С годините все по-остър става проблемът с достъпа до здравеопазване, независимо дали обществено или частно. На въпрос, „Там, където живеете, колко часове са нужни, за да ползвате спешна помощ?“, 21% от населението посочва число над 1 час. Т.е. за всеки пети здравноосигурен в България т. нар. „златни 40 минути“, в които инфаркт може да бъде овладян без тежки увреждания, са априори пропуснати. Постъпването в болница изисква над 3 часа пътуване за 18% от осигурените. Т.е. това е сериозен логистично-финансов проблем , най-често съпътстван с откъсване от населеното място и от помощта на роднините. В днешно време лечебната практика преминава през едно или повече лабораторни изследвания, за което 12% от осигурените са принудени да пътуват над 3 часа. Там, където живеят над една десета (11%) от пациентите, дори достъпът до аптека изисква болният или негов близък да измине над 3 часа път. По такъв начин здравната политика е позволила деформация в районирането, при което онези, които имат най-много средства, защото са в големи градове и имат по-големи доходи, реално ползват повече от обществените фондове за здравни грижи. Постреформената конструкция на здравеопазването противоречи на гарантираното от Конституцията право на достъпна медицинска помощ. Неин член 52(1) гласи: Гражданите имат право на здравно осигуряване, гарантиращо им достъпна медицинска помощ, и на безплатно ползване на медицинско обслужване при условия и по ред, определени със закон. Виждаме, че законите и създадените от тях обществени отношения не гарантират достъпа на осигурените до здравеопазване. Обяснението е просто: от 2000 г. насам здравните заведения, следвайки пазарната логика, все повече се съсредоточават в големите градове, където има повече платежоспособни «клиенти». Пазарната медицина следва парите, а не пациента. От няколко години българите, в крак с населението на развитите западни страни, загуби наивната доверчивост към неолибералните „пазарни“ рецепти. Въпреки това правителството предписва лечението на раните от бизнес-медицината с още повече комерсиализация. Изводът е, че на диагностициране, в т.ч. и със средствата на социологията, подлежи по-скоро правителството, отколкото обществото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Даже и привържениците на ГЕРБ са против идеята за здравна реформа на министър Ананиев\t\t\t"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%bc%d0%be%d0%b6%d0%b5-%d0%b4%d0%b0-%d1%81%d0%b5-%d0%bf%d1%80%d0%b8%d1%81%d1%8a%d0%b5%d0%b4%d0%b8%d0%bd%d0%b8-%d0%ba%d1%8a%d0%bc-%d0%bd%d0%b0/", "text": "Преговорите за приемането на Македония в НАТО могат да приключат през януари догодина и още в началото на 2019 г. страната може да се присъедини към Алианса. Това заяви на пресконференция днес генералният секретар на Алианса Йенс Столтенберг. Условието, обаче е, Скопие да одобри споразумението от Преспа. В Македония днес трябва да започнат преговори между управляващите и опозицията за гласуването в парламента на конституционните промени, залегнали в Преспанската спогодба за смяната на името на страната, подписана между Скопие и Атина. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com    ", "date": "2018.10.02", "title": " Македония може да се присъедини към НАТО още в началото на 2019 г."}
{"url": "https://trud.bg/%d0%b3%d0%b8%d0%bc%d0%bd%d0%b0%d0%b7%d0%b8%d1%81%d1%82%d0%ba%d0%b0-%d0%be%d1%82-%d1%81%d0%b2%d0%b8%d1%89%d0%be%d0%b2-%d1%81%d0%bf%d0%b5%d1%87%d0%b5%d0%bb%d0%b8-%d1%81%d1%80%d0%b5%d0%b1%d1%8a%d1%80/", "text": "Василена Димитрова от СПГ “Алеко Константинов” в Свищов спечели сребърен медал в Националния конкурс „Най-добър млад готвач на БХРА /Българска хотелиерска и ресторантьорска асоциация/. Конкурсът бе част от форум „Туризъм и кулинария. Темата на съревнованието бе „Иновативна балканска кухня – новаторство и стил“. „Единайсетокласничката от представи пред компетентното жури от професионални готвачи тристепенно меню: „Запечено биволско сирене с микс от ядки, сос амарето и карамелизирани плодове”, „Свинско бонфиле с екзотични гъби, сос розе и пюре от манатарки” и „Десруктурирана торта с бисквита от филиран бадем и белтък, крем от филаделфия с маскарпоне и карамелов сос”. Вкусовите качества, кулинарните умения и начинът, по който Василена презентира приготвените от нея ястия я изстреляха в челната десятка и тя продължи участието си в следващия кръг на Националното състезание”, съобщиха от школото в крайдунавския град. Във втория кръг, наречен „Black box” на участниците се предоставят кутии с хранителни продукти, които са еднакви като асортимент и количество, а съдържанието им се пази в стриктна конфиденциалност до самия момент на започване на надпреварата. Регламентът създава равни стартови условия за участниците. Всеки участник разполага с 60 минути за приготвянето на предястие и основно ястие. Този кръг е изпитание за креативността и кулинарната фантазия на младите готвачи. „Ути Бъчваров като водещ на кулинарното събитие, разкри на състезателите съдържанието на кутията: филе от сьомга и заквасена сметана за приготвяне на предястие, и свинско бонфиле, прошуто и боровинки за основното ястие. Василена се представи със запечена сьомга със сметанов сос и сотиран спанак и със свинско бонфиле с прошуто, винен сос и карамелизарани боровинки. Представеното от нея двустепенно меню очарова журито със своя вкус и презентация. Основното ѝ ястие бе обявено за най-добро сред приготвените от финалистите. Василена Димитрова бе класирнана на почетното второ място в конкурса. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Гимназистка от Свищов спечели сребърен медал от национален конкурс за най-добър готвач"}
{"url": "https://trud.bg/%d0%ba%d0%be%d0%bb%d0%b0-%d0%bf%d0%be%d0%bc%d0%b5%d1%82%d0%b5-15-%d0%b3%d0%be%d0%b4%d0%b8%d1%88%d0%b5%d0%bd-%d0%ba%d1%80%d0%b0%d0%b9-%d0%bf%d0%b0%d0%b7%d0%b0%d1%80%d0%b4%d0%b6%d0%b8%d0%ba-%d0%bc/", "text": "15-годишно момче е с опасност за живота, след като е блъснато от лек автомобил, съобщиха от пресслужбата на ОДМВР – Пазарджик. Сигнал за тежкия инцидент се получен снощи около 20.00 часа в РУ – Пазарджик. Движейки се по главния път през пазарджишкото село Братаница 26-годишният Й.П. от съседното село Ветрен дол блъснал с „Форд“ пресичащия пътното платно 15-годишен местен младеж. В резултат на удара се наложило момчето да бъде транспортирано от екип на „Спешна помощ“ в МБАЛ – Пазарджик в тежко състояние и опасност за живота. На мястото е извършен оглед от дежурна група при РУ – Пазарджик. Пробите за употреба на алкохол и наркотици направени на водача са отрицателни. По случая се води полицейско разследване.     АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Кола помете 15-годишен край Пазарджик, момчето е с опасност за живота"}
{"url": "https://trud.bg/%d0%bf%d0%be%d1%80%d0%b5%d0%b4%d0%b5%d0%bd-%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%b8%d0%b7%d1%87%d0%b5%d0%b7%d0%bd%d0%b0-%d0%bd%d0%b0-%d0%be%d1%81%d1%82%d1%80%d0%be%d0%b2-%d0%ba%d1%80/", "text": "40-годишният български ром Захари Маринов е в неизвестност в Гърция. Българинът живее от 20 години в гръцкия град Ретимно на остров Крит. За изчезването му сигнализира неговият работодател, след като от 4 дни не се е явил на работа. Според репортаж на в. „Труд“ същият не е звънял на близките си в България от една седмица. „Последно говорихме с брат ми преди седмица, тъй като изтича личната му карта. Отивам в 9-то районно в София, за да подам жалба за изчезването му“, заяви за в. „Труд“ сестра му Станка Стоянова. Захари е работил като хлебар във фурна на острова. Председателят на българското дружество на остров Крит – Петър Анастасов, е в постоянен контакт с близките на изчезналия. Припомняме, че в град Ретимно на остров Крит през месец май изчезнаха и други две българки. Бременната в 4-ти месец 37-годишна Деси Илиева, за която до момента все още няма никаква следа, както и 38-годишната Антонина Зоева, за чието изчезване и убийство е задържан гръцки гражданин. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Пореден българин изчезна на остров Крит"}
{"url": "https://trud.bg/%d1%82%d1%80%d0%b8%d0%bd%d0%b0%d0%b9%d1%81%d0%b5%d1%82-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%81%d0%b0%d0%bc%d0%be%d1%83%d0%b1%d0%b8%d0%b9/", "text": "Представител на афганистанските власти заяви, че атентатор самоубиец е атакувал днес предизборен митинг в източната афганистанска провинция Нангархар. Загинали са най-малко 13 души, а над 30 са ранени, предаде Асошиейтед прес. По думите на говорителя на губернатора на провинцията някои от ранените са в критично състояние, което засилва опасенията, че броят на жертвите може да се увеличи. Нападението е било извършено в окръг Кама, където се били събрали привърженици на Абдул Насер Мохманд, за да подкрепят кампанията му като независим кандидат на парламентарните избори в Афганистан на 20 октомври. Засега никой не е поел отговорност за нападението в Нангархар, където са активни и талибаните, и клон на „Ислямска държава“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Тринайсет души загинаха при самоубийствен атентат срещу предизборен митинг в Афганистан"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba-%d0%bf%d0%be%d1%81%d1%80%d0%b5%d1%89%d0%bd%d0%b0%d1%85%d0%b0-%d0%bc%d0%b5%d0%bb%d0%b0%d0%bd%d0%b8%d1%8f-%d1%82%d1%80%d1%8a%d0%bc%d0%bf-%d0%b2-%d0%b0/", "text": "Първата дама на САЩ Мелания Тръмп пристигна в столицата на Гана – Акра. Визитата е в рамките на първото самостоятелно пътуване на стопанката на Белия дом в Африка, съобщи The New York Times. Очаква се по време на обиколката й Мелания да посети болници, училища и приюти. След Гана, първата дама ще се посети Малави, Кения и Египет.", "date": "2018.10.02", "title": " Вижте как посрещнаха Мелания Тръмп в Африка (ВИДЕО)"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d1%81-%d1%82%d1%80%d1%83%d0%b4%d0%b5%d0%bd-%d1%81%d1%82%d0%b0%d1%80%d1%82-%d0%b8-%d1%87%d0%b8%d1%81%d1%82%d0%b0-%d0%bf%d0%be%d0%b1%d0%b5%d0%b4%d0%b0/", "text": "Григор   Димитров   трябваше   светкавично   да   приспособи   играта   си   към   нов   съперник след   като   американецът   Райън   Харисън когото   жребият   му   отреди   за   първи   противник   в   Пекин се   оттегли   заради   травма Мястото   му   зае   друг янки Тенис   Сандгрен който   влезе   в   основната   схема   като щастлив   губещ след   като   преди   това   отпадна   в   квалификациите Българинът   имаше   сериозно   превъзходство   в   играта но   допусна   да   бъде   изравнен   след в   първия   сет Това   не   се   отрази   на   поведението   му   на   корта   и   Димитров   продължи   уверено   към   крайния   успех   със за   близо   часи   и   половина „ Не   е   лесно когато   срещаш   даден   играч   за   първи   път призна   Григор Трябваха   ми   няколко   гейма за   да   вляза   в   ритъм   и   да   разбера   какъв   е   планът   му Първият   сет   определено   беше   по трудният След   това   се   почувствах   удобно   и   вдигнах   темпото Играх   агресивно   и   се   движех   добре   по   корта Родният   ас   продължава   участието   си   рано   тази   сутрин   срещу   Душан   Лайович който   обърна   с Васек   Поспишил Канада годишният   сърбин който   в   момента   е и   в   ранглистата не   е   непознат   съперник   за   Димитров Българинът   спечели   в   два   сета   единствената   им   среща   досега през а   в   Ченду Китай", "date": "2018.10.02", "title": " Григор с труден старт и чиста победа"}
{"url": "https://trud.bg/%d1%83%d1%81%d0%bb%d0%be%d0%b2%d0%bd%d0%b0-%d0%bf%d1%80%d0%b8%d1%81%d1%8a%d0%b4%d0%b0-%d0%bf%d0%be%d0%bb%d1%83%d1%87%d0%b8-%d1%84%d0%b8%d1%80%d0%bc%d0%b5%d0%bd-%d1%88%d0%b5%d1%84-%d0%b7%d0%b0-%d1%83/", "text": "Окръжната прокуратура във Варна постигна осъдителна присъда за управителя и съдружник в дружество с ограничена отговорност „Чернев клима“ /сега „Нико клима“ ЕООД/ Георги Ч. При условията на съкратено съдебно производство подсъдимият получи наказание лишаване от свобода за срок 1 година, чието изтърпяване Варненският окръжен съд отложи с 3-годишен изпитателен срок. Съдът уважи и гражданския иск от ТД на НАП в размер на 187 142 лева. 41-годишният подсъдим избегнал установяването и плащането на данъчни задължения в особено големи размери – 187 142 лева. Престъплението е извършено от Георги Ч. като продължавано деяние чрез потвърждаване на неистина в подадени данъчни декларации за 13 отчетни периода. Той декларирал доставки, каквито не били извършвани в дружеството. Престъпната схема с цел приспадане на неследващото се ДДС започнала през май 2009 год. и продължила да се прилага в дружеството до 2011 год. с фиктивни доставки от различни фирми. Присъдата на Варненския окръжен съд подлежи на обжалване пред Апелативния съд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " Условна присъда получи фирмен шеф за укрити данъци за 188 000 лв."}
{"url": "https://trud.bg/%d0%bb%d1%8a%d0%b2%d0%b8%d1%86%d0%b8%d1%82%d0%b5-%d0%b1%d0%b5%d0%b7-%d0%b3%d0%b5%d0%b9%d0%bc-%d1%81%d1%80%d0%b5%d1%89%d1%83-%d1%82%d1%83%d1%80%d1%86%d0%b8%d1%8f/", "text": "Женският   национален   отбор   по   волейбол   претърпя   втора   тежка   загуба   на   световното   първенство   в   Япония .  Момичетата   на   Иван   Петков   отстъпиха   с  0:3  на   Турция   в   третата   си   среща   в   група В в   Сапоро Нася   Димитрова   бе   най резултатна   за лъвиците с точки а   Мерием   Боз   отбеляза т за   победителките „ Слаб   мач   с   изключние   на   втория   гейм в   който   пак   допуснахме   елементарни   грешки заяви   Петков Във   фаза   посрещане   бяхме   катастрофа Има   нещо което   явно   пречи нямам   обяснение Излизаме   срещу   Китай   и   Канада   да   спечелим за   да   продължим   на   първенств то", "date": "2018.10.02", "title": " „Лъвиците“ без гейм срещу Турция"}
{"url": "https://trud.bg/%d1%88%d0%b0%d0%bc%d0%bf%d0%b8%d0%be%d0%bd%d0%b8-%d0%b8%d0%b7%d0%bf%d1%80%d0%b0%d1%82%d0%b8%d1%85%d0%b0-%d0%bc%d0%bb%d0%b0%d0%b4%d0%b8%d1%82%d0%b5-%d0%bd%d0%b8-%d1%82%d0%b0%d0%bb%d0%b0%d0%bd%d1%82/", "text": "Олимпийските ни шампиони Мария Гроздева, Армен Назарян, Петър Лесов, Иван Иванов изпратиха талантите ни за младежките игри в Буенос Айрес (Аржентина), които са от 6 до 18 октомври. Делегацията е от 24 състезатели, които ще ни представят с 14 вида спорт.  „Поздравявам ви с преминаването на изключително оспорваните квалификации и ви желая успех и да представите България по най-добрия начин – заяви Белчо Горанов, генсек на БОК, на церемония на летище София. – Важното е, че страната ни отново е сред участниците в този много успешен проект на МОК.  По традиция Първа инвестиционна банка (ПИБ), един от най-големите спонсори на БОК, връчи на всеки един от заминаващите лъвче за късмет. Успех на младите пожела и Илона Станева, директор „Маркетинг и реклама“ на ПИБ.  За Аржентина отпътуваха всичките ни олимпийци с изключение на тенисиста Адриан Андреев, който ще пристигне директно в Буенос Айрес. Откриването е в събота от 20 ч местно време (б. р.2 ч след полунощ).  И на двете олимпиади досега спортистите ни се върнаха с медали. В Сингапур 2010 спечелиха два златни и един бронзов, а в Нанджин 2014 – 3 титли и 4 сребърни отличия.", "date": "2018.10.02", "title": " Шампиони изпратиха младите ни таланти за Буенос Айрес"}
{"url": "https://trud.bg/%d0%b4%d0%b5%d0%b6%d1%83%d1%80%d0%bd%d0%b8-%d0%b5%d0%ba%d0%b8%d0%bf%d0%b8-%d0%be%d1%82-%d0%be%d0%b1%d1%89%d0%b8%d0%bd%d0%b0-%d0%bf%d0%be%d0%bc%d0%be%d1%80%d0%b8%d0%b5-%d0%b2-%d0%b3%d0%be%d1%82%d0%be/", "text": "В рамките на последното денонощие количеството валежи на територията на Поморие достигна до 142 л/ кв.м. Интензивният дъжд, паднал за изключително кратко време, доведе до натрупване на вода по улиците в най-ниските части на града. Това от своя страна създаде затруднения в движението по пътните платна и наводнения на приземни етажи в засегнатите улици. За справяне с последствията от сложната метеорологична обстановка кметът Иван Алексиев сформира екипи, които и днес да работят по сигнали на граждани, оказвайки им съдействие за отводняване на домовете им. „Всички системи за изпомпване на водата бяха в изправност и работиха по време на пороя и след това. Екипите на РСПБЗН се отзоваваха на сигнали от граждани до късно снощи, но и днес имаме готовност да помагаме на хората, пострадали от пороя. Нека не се колебаят да се обърнат към нас за съдействие”, каза кметът Алексиев. Той благодари на колегите си от община Камено и град Българово за приятелски протегнатата ръка и предоставените две допълнителни помпи в услуга на Община Поморие. При необходимост може да потърсите помощ на тел. 112 или на тел. 0596/ 22504, 0596/ 24003 – дежурен Общински съвет за сигурност. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Дежурни екипи от Община Поморие в готовност да съдействат на граждани за справяне с последствията от пороя"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%bf%d0%be%d0%b4%d0%ba%d1%80%d0%b5%d0%bf%d0%b8-%d0%b8%d0%b4%d0%b5%d1%8f%d1%82%d0%b0-%d0%bd%d0%b0-%d1%82%d1%80%d1%83%d0%b4/", "text": "Бойко Борисов подкрепи идеята на „Труд“ България да се кандидатира за домакинство на зимни олимпийски игри. Премиерът разкри, че очаква сериозна помощ от Международния олимпийски комитет за проект за младежки игри в София. „След като Зимният дворец вече е завършен, ние можем да помислим и за кандидатура на зимна младежка олимпиада – заяви Борисов. – Идеята е напълно сериозна, след като президентът на Международния олимпийски комитет Томас Бах ми я предложи. Ще направим всичко необходимо, за да сме готови за такова предизвикателство. МОК дава около 1 милиард долара, за да се направи всичко това. В България нещата се случват, когато сме обединени зад кауза. А и след това съоръженията ще останат за децата, за следващите поколения.“ Министърът на младежта и спорта Красен Кралев пък очаква подобряването на инфраструктурата за зимни спортове да даде сериозен тласък на развитието им. Той посочи, че е закупенo новo съоръжение и оборудване, които ще се използват за заледяване и на „Арена Армеец”. Според него проблемът със съоръженията на Витоша е чисто законодателен. „Това е ангажимент на собственика, държавата няма ангажимент с финансиране, но трябва да се направи такова законодателство, че планината да може да се използва за зимните спортове“, обяви Кралев.      ", "date": "2018.10.02", "title": " Вече можем да поискаме олимпиада"}
{"url": "https://trud.bg/%d1%84%d0%b5%d1%80%d0%b8%d0%b1%d0%be%d1%82-%d1%81-335-%d0%b4%d1%83%d1%88%d0%b8-%d0%bd%d0%b0-%d0%b1%d0%be%d1%80%d0%b4%d0%b0-%d0%b3%d0%be%d1%80%d0%b8-%d0%b2-%d0%b1%d0%b0%d0%bb%d1%82%d0%b8%d0%b9%d1%81/", "text": "Ферибот с 335 души на борда гори в Балтийско море, съобщи литовската армия, цитирана от Ройтерс. Военните са изпратили хеликоптер към мястото на инцидента, а два други са в готовност да тръгнат, ако се наложи, обяви говорител на литовските военно-въздушни сили. Фериботът е пътувал към литовския пристанищен град Клайпеда от Кил, Германия. За момента не са известни други подробности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Ферибот с 335 души на борда гори в Балтийско море"}
{"url": "https://trud.bg/%d0%ba%d0%b0%d0%ba-%d1%89%d0%b5-%d1%81%d0%b5-%d0%b1%d0%b8%d0%b5-%d0%bc%d0%b0%d0%ba%d0%b3%d1%80%d0%b5%d0%b3%d1%8a%d1%80-%d0%ba%d0%b0%d1%82%d0%be-%d0%bf%d0%b8%d0%b5-%d0%bd%d0%b5%d0%b4%d0%be%d1%83/", "text": "Четири дни преди мача между ирландеца Конър Макгрегър и Хабиб Нурмагомедов в смесените бойни изкуства на UFC, напрежението между двамата още повече нарасна. „На последната ни пресконференция той изглеждаше като пияница– обяви дагестанецът. – Как можеш да се биеш, ако пиеш и вземаш наркотици и да искаш да издържиш 25 минути….“ Освен критики към съперника Хабиб се влага на 100 процента и в тренировките. Според неговия треньор и баща Абдулманап Нурмагомедов, на когото янките отказаха виза, боецът сваля по 1 кг на ден. „До средата на втория рунд ще е ясно накъде върви боят“, обяви той.  Битката е в събота в Лас Вегас. „Ще го размажа – закани се Макгрегър, бивш шампион в две различни категории. – Гладен съм за победи…“", "date": "2018.10.02", "title": " Как ще се бие Макгрегър,  като пие, недоумява Хабиб"}
{"url": "https://trud.bg/%d1%81%d1%8a%d0%b7%d0%b4%d0%b0%d0%b4%d0%be%d1%85%d0%b0-%d0%b4%d0%b5%d1%82%d1%81%d0%ba%d0%be-%d0%bf%d0%be%d0%bb%d0%b8%d1%86%d0%b5%d0%b9%d1%81%d0%ba%d0%be-%d1%83%d0%bf%d1%80%d0%b0%d0%b2%d0%bb%d0%b5/", "text": "В СУ „Цветан Радославов“ в Свищов бе даден старт на програмата „Детско полицейско управление“, която се провежда по инициатива, и със съдействието на Министерство на вътрешните работи. Националната образователна програма е с двегодишна история и предназначена за обучение на деца от началните, и средните училища. Като доброволци, в нея ще вземат участие петокласници. Обучители и ръководители на доброволците ще бъдат представители на РУ-Свищов, Местната комисия за борба срещу противообществените прояви на малолетните и непълнолетните /МКБППМН/ и РСПБЗН-Свищов. Идеята на програмата е децата, забавлявайки се, да придобият знания и умения за опазване на своя живот и този на приятелите си, информация за своите права и отговорности в обществото, за работа в екип, уважение и толерантност. Теоретичните занимания, които по никакъв начин няма да нарушават учебната програма на децата, ще бъдат проведени от служителите на МВР в училищна среда, като се предвиждат и практическите занятия на открито. Основната задача, която си поставят представителите на органите на реда, са ранната превенция на подрастващите, утвърждаване на ценностно отношение към законите в страната, както и създаване на навици за безопасно поведение и вземане на адекватни решения в определени ситуации. В изпълнение на предстоящите задачи, младите доброволци положиха клетва, след което директорката на СУ „Цветан Радославов“ Марияна Маркова и началникът на РУ-Свищов Момчил Златев подписаха декларация за сътрудничество и споразумение за партньорство, за създаване и реализиране на „Детско полицейско управление“ в свищовското училище. Като представител на Община Свищов, на събитието присъства началникът на отдел „Образование“ Румяна Кузева, която поздрави младите доброволци и им пожела успех в новото начинание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Създадоха Детско полицейско управление в Свищов"}
{"url": "https://trud.bg/16-%d0%b3%d0%be%d0%b4%d0%b8%d1%88%d0%bd%d0%b0-%d0%b1%d1%8a%d0%bb%d0%b3%d0%b0%d1%80%d0%ba%d0%b0-%d1%83%d1%87%d0%b0%d1%81%d1%82%d0%b2%d0%b0-%d0%b2-%d1%80%d0%b5%d0%b2%d1%8e-%d0%bd%d0%b0-chanel-%d0%b2/", "text": "Българката Белослава Хинова участва в грандиозното шоу на модната къща Chanel в Grand Palais в Париж, пише  . 16-годишната красавица дефилира по белия пясък и истинските морски вълни, създадени специално за невероятния по традиция декор на новата колекция на Chanel пролет-лято 2019. Тя е лично избрана от Карл Лагерфелд. Белослава е и най-новата звезда на агенция Ivet Fashion, пишат още от списанието. Младото момиче заминава за Париж преди месец, за да подпише договор с една от най-големите модни агенции в света – Women Management, представляваща супермодели като Наташа Поли, Кармен Каас и Бианка Балти. 16-годишната Белослава е и втората българка след Кремена Оташлийска, която за последните 10 години участва в ревю на емблематичния френски бранд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " 16-годишна българка участва в ревю на Chanel в Париж"}
{"url": "https://trud.bg/%d1%84%d1%8e%d1%80%d0%b8-%d1%89%d1%8f%d0%bb-%d0%b4%d0%b0-%d0%b8%d0%b7%d1%86%d0%b5%d0%b4%d0%b8-%d1%83%d0%b0%d0%b9%d0%bb%d0%b4%d1%8a%d1%80-%d0%ba%d0%b0%d1%82%d0%be-%d0%bb%d0%b8%d0%bc%d0%be%d0%bd/", "text": "„Ще загубиш на 100 процента, виждам страх у теб – обяви британецът Тайсън Фюри на пресконференция с Дионтей Уайлдър (САЩ). – Виждам у теб котенцето, а не убиеца. Един убиец никога не се държи така, както ти и не се облича като теб. За мен ти си един лимон, който лесно ще изцедя… За две минути!  Битката е на 1 декември в Лос Анджелис, в която Уайлдър ще брани титлата си в тежка категория на Световния боксов съвет (WBC).  По време на срещата с медиите двамата не спираха своята словесна престрелка, което наложи Франк Уорън, промоутър на британеца да застане между двамата до идването на охраната.  „Аз съм най-добрият и най-опасният на света и вярвам в това – заяви Уайлдър. – Важното е да установя доминация, настроен съм за съкрушителен нокаут!“", "date": "2018.10.02", "title": " Фюри щял да изцеди Уайлдър като лимон"}
{"url": "https://trud.bg/%d0%bf%d0%bb%d0%b0%d0%bc%d0%b5%d0%bd-%d0%ba%d0%be%d0%bd%d1%81%d1%82%d0%b0%d0%bd%d1%82%d0%b8%d0%bd%d0%be%d0%b2-%d0%b0%d1%83%d1%82-%d0%be%d1%82-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd/", "text": "Пламен   Константинов   вече   не   е   селекционер   на   мъжкия   национален   отбор   по   волейбол .  Новината   бе   оповестена   след   среща   на   специалиста   с   президента   на   волейболната   федерация   Данчо   Лазаров .  Договорът   на   Константинов   изтече   след   края   на   световното   първенство ,  а   нов   наставник   ще   бъде   избран   на   заседание   на   УС   след   около   месец . „ Окончателните   изводи   и   оценки   ще   бъдат   направени   на   по – късен   етап ,  когато   Управителния   съвет   на   БФВ   ще   разгледа   отчетите   на   Пламен   Константинов   и   неговия   щаб “,  гласи   част   от   изявлението   на   федерацията .", "date": "2018.10.02", "title": " Пламен Константинов аут от националния"}
{"url": "https://trud.bg/%d0%b4%d0%be-1-%d0%bd%d0%be%d0%b5%d0%bc%d0%b2%d1%80%d0%b8-%d0%b2%d1%81%d0%b8%d1%87%d0%ba%d0%b8-%d0%b0%d0%b4%d0%bc%d0%b8%d0%bd%d0%b8%d1%81%d1%82%d1%80%d0%b0%d1%86%d0%b8%d0%b8-%d1%89%d0%b5-%d1%81%d0%b0/", "text": "България трябва да промени икономическия си модел, ако иска да има 5-6 % растеж, към който се стреми. С производство на ишлеме, ниски заплати и данъци това не може да е случи. Това заяви на XIII Годишна среща на местните власти, организирана от Националното сдружение на общините в България в Албена вицепремиерът Томислав Дончев. Според него промяната може да стане чрез приоритетно инвестиране в печеливша научна инфраструктура, която да създава производства с добавена стойност. „Пари за асфалт и градинки пак ще има, но за да бъдат градовете добри за живеене, е нужно да има повече индустриални зони и възможности за професионална квалификация“, добави Дончев. Той прогнозира, че през следващите 10 г. парите от еврофондовете за България няма да намалеят като абсолютна стойност, а само като дял от брутния продукт. „За да привлечем повече следства в бъдещия програмен период, трябва да сложим в ред стратегческото планиране, който сега липсва при държавните институции. Ще внеса скоро законопроект по тази тема“, каза Дончев. На общините той препоръча да обмислят механизми за регионално планиране на инвестициите. „Не е никак лесно да решаваш проблемите на хората „в реално време“, но вярвам, че усилията на правителството за изграждане на електронно управление в България са крачка в правилната посока“, допълни заместник министър-председателят. По време на дискусията с ръководителите на общините и с председателя на Държавната агенция „Електронно управление“ Атанас Темелков стана ясно, че до 1 ноември всички администрации ще са задължени да общуват помежду си само по електронен път, а към днешна дата 220 общини са реални участници в системата за електронен обмен на документи. Kъм август 2018 г. едва 49 общински администрации използват RegiX, като имат достъп до 63 основни регистъра и възможност за 169 различни типове справки. Дончев призова общинските администрации да започнат все по-активно да използват системата с цел ускоряване и улесняване на административното обслужване и допълни, че всеки ден се предприемат действия по присъединяване на нови регистри. Като особено важен приоритет Дончев открои защитата на критичните бази данни на администрациите и ключовата ролята на хранилището за резервни копия в Държавния хибриден облак, създадено по инициатива на правителството през лятото. Хранилището в Основния център за данни на електронното управление (ОЦДЕУ) ще бъде пуснато в експлоатация до края на 2018 г. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " До 1 ноември всички администрации ще са задължени да общуват помежду си само електронно\t\t\t"}
{"url": "https://trud.bg/%d0%b1%d0%b5%d0%b7%d0%b1%d1%80%d0%b0%d1%87%d0%bd%d0%b8-%d0%b4%d0%b2%d0%be%d0%b9%d0%ba%d0%b8-%d0%b1%d0%b5%d0%b7-%d0%bf%d1%80%d0%b0%d0%b2%d0%be-%d0%bd%d0%b0-%d0%b7%d0%b5%d0%bb%d0%b5%d0%bd%d0%b0-%d0%ba/", "text": "САЩ променят правилата за кандидатстване за Зелена карта. Освен досегашната дисквалификация на молби, в които не са включени съпруг/съпруга или дете, вече ще бъдат дисквалифицирани и случаи, при които в заявката за участие са включени лица, които не са съпруг/съпруга или дете с право на участие на основния кандидат. Законът допуска само един електронен формуляр за всеки участник за всеки регистрационен период, а кандидати, които са изпратили повече от един, ще бъдат дисквалифицирани. Възможно е обаче съпруг и съпруга да подадат по един отделен формуляр, като включат в него своя брачен партньор, ако и двамата отговарят на изискванията.", "date": "2018.10.02", "title": " Безбрачни двойки без право на Зелена карта"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d0%bd-%d0%bc%d0%be%d0%b6%d0%b5-%d0%b4%d0%b0-%d0%b1%d1%8a%d0%b4%d0%b5-%d0%be%d1%81%d1%8a%d0%b4%d0%b5%d0%bd-%d0%b7%d0%b0-%d1%82%d0%b5%d1%80%d0%be%d1%80%d0%b8/", "text": "Живеещият в Чешката република 21-годишен българин Николай Иванов може да получи до 12 години затвор за заплаха с терористичен акт, съобщава чешкият вестник „Лидове новини“. Иванов, който работи в завод в град Пилзен, е изпратил от телефона си писмено съобщение, а също и имейл до две пакистански медии, в което заплашва с терористични действия, ако не бъде освободена чехкиня, задържана на международното летище в Лахор с 9 килограма хероин през януари. На днешното гледане на делото му в съда в Пилзен Иванов е заявил, че просто е искал да помогне на чехкинята, която е познавал, и не е мислел на сериозно това, което е написал. Иванов е допълнил, че се е запознал по интернет с Тереза, която медиите наричат чехкинята, и се е виждал с нея три пъти. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2018.10.02", "title": " Българин може да бъде осъден за терористични заплахи в Чехия"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b0-%d0%b2%d1%8a%d0%b7%d1%81%d1%82%d0%b0%d0%bd%d0%be%d0%b2%d0%ba%d0%b0-%d1%88%d0%b5%d1%81%d1%82%d0%b2%d0%b8%d0%b5-%d0%b8-%d1%82%d1%8a/", "text": "Община Благоевград ще отбележи 106 години от Освобождението на Горна Джумая и Пиринска Македония с богата програма. Празничният ден ще започне в 09.30 часа с панихида за загиналите за Освобождението на Горна Джумая от османско иго и полагане на цветя на паметния знак на Майор Иван Павлович Орлински. Тя ще бъде отслужена в храм „Въведение Богородично“. В 10.00 часа ще премине празнично шествие по главната пешеходна улица на Благоевград, което ще започне от сградата на Съдебна палата и ще продължи до пл. „Македония“. То ще бъде водено от военен оркестър, знамена на българската армия, официални лица, граждани и ученици. Непосредствено след това ще бъде издигнато националното знаме на Република България и ще бъдат положени венци и цветя на паметника на Гоце Делчев. Програмата ще продължи с ритуал на паметника на Македоно-одринското опълчение. В 11.30 часа в кв. „Вароша“, жителите и гостите на Благоевград ще станат свидетели на историческа възстановка „Илинденски камбани‘ с участие на Национално дружество „Традиция“. В 17.00 часа в ДТ „Никола Вапцаров“ започва тържествената сесия на Общински съвет – Благоевград и церемония по награждаване „Личност на годината“. От 19.00 часа ще бъде поставено началото на концерт на Първи фолклорен танцов фестивал „Ритми и багри“ на пл. „Македония“. На 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на българската армия продължават победоносния си поход на юг и така освобождават окончателно от османско иго целия Пирински край. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Историческа възстановка, шествие и тържествена сесия на Общински съвет бележат 106 години от Освобождението на Горна Джумая и Пиринска Македония"}
{"url": "https://trud.bg/%d0%b1%d1%84%d1%81-%d0%b3%d0%bb%d0%be%d0%b1%d1%8f%d0%b2%d0%b0-%d0%b8-%d0%b7%d0%b0-%d0%bf%d1%80%d0%be%d0%b2%d0%b8%d0%bd%d0%b5%d0%bd%d0%b8%d0%b5-%d0%b2-%d1%81%d0%be%d1%86%d0%b8%d0%b0%d0%bb%d0%bd%d0%b8/", "text": "Българският футболен съюз започна да налага глоби за провинение в социалните мрежи. Отнесе го Давид Яблонски от „Левски“, който трябва да плати 3000 лева на централата. Причината – чехът отправи обиди към ЦСКА и бившия нападател на „червените“ Фернандо Каранга след успеха в дербито с 1:0.  В последствие Яблонски се извини, но БФС не прощава.  С общо с 12 300 лв. забогатя родната футболна централа след дербито в събота. „Армейците“ бяха санкционирани с 6300 лв., а „Левски“ – с 6000 лв., като половината от сумата е от глобата на Давид Яблонски.", "date": "2018.10.02", "title": " БФС глобява и за провинение в социалните мрежи"}
{"url": "https://trud.bg/%d1%85%d1%83%d0%b1%d1%87%d0%b5%d0%b2-%d0%bf%d0%be%d0%b2%d0%b8%d0%ba%d0%b0-%d0%bf%d0%b5%d1%82%d0%ba%d0%be%d0%b2-%d0%b2-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f/", "text": "Георги Петков отново е национал на България. Повече от 9 години след последната повиквателна, стражът на „Славия“ пак е част от представителния ни тим. Това стана ясно, след като селекционерът Петър Хубчев обяви състава за мачовете от Лигата на нациите с Кипър и Норвегия. 42-годишният страж за последно бе част от отбора през септември 2009 година. Тогава Жоро Вратаря, както го нарече Димитър Пенев веднъж, остана резерва срещу Италия в Торино при загубата с 0:2 в световна квалификация. Петков има общо 18 мача за трикольорите, последният от които срещу Грузия (0:0) в Тбилиси. Треньорският щаб на България е имал намерение да повика ветерана още през август, но тогава това не се случи.  Дори и да се появи на терена обаче, Петков няма да стане най-възрастният вратар на национално равнище. На мондиала в Русия египтнянинът Ел Хадади влезе в историята със своите 45 години срещу Саудитска Арабия. През 2016 г. Габор Кирали пък игра за Унгария на европейското във Франция на 40 години и 74 дни, превръщайки се в най-възрастния участник на еврофинали. Петков обаче държи рекорда за най-възрастен вратар, играл в Първа лига. През настоящия сезон капитанът на „белите“ има 6 двубоя.  Другите нови имена в списъка на Хубчев в сравнение със срещите със Словения (2:1) и Норвегия (1:0) са Петър Занев и Николай Димитров.  На 13-и октомври „лъвовете“ приемат Кипър, а 16-и гостуват в Осло.  ", "date": "2018.10.02", "title": " Хубчев повика Петков в националния"}
{"url": "https://trud.bg/%d0%be%d0%b1%d0%b5%d0%b7%d0%b2%d1%80%d0%b5%d0%b4%d0%b8%d1%85%d0%b0-%d0%bc%d0%b8%d0%bd%d0%b0%d1%82%d0%b0-%d0%be%d1%82%d0%ba%d1%80%d0%b8%d1%82%d0%b0-%d0%b4%d0%be-%d0%bf%d1%8a%d1%82%d1%8f-%d1%80%d1%83/", "text": "Модулно формирование от Националния военен университет унищожи днес  , съобщиха от Министерството на отбраната. Военнослужещите са извлекли стара противотанкова мина, която е била транспортирана на 10 километра от Русе, в район, определен от служители на МВР, където боеприпасът е бил унищожен. Модулното формирование за разузнаване и неутрализиране на невзривени боеприпаси от НВУ е в състав от седем военнослужещи със съответната техника. Ръководител на групата е подполковник Йордан Терзиев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Обезвредиха мината, открита до пътя Русе – Силистра"}
{"url": "https://trud.bg/%d1%81%d1%82%d0%be%d0%bb%d0%b8%d1%86%d0%b0%d1%82%d0%b0-%d1%81-%d0%b2%d0%b5%d0%bb%d0%be%d1%81%d0%b8%d0%bf%d0%b5%d0%b4%d0%b8-%d0%bf%d0%be%d0%b4-%d0%bd%d0%b0%d0%b5%d0%bc-%d0%b4%d0%be-%d0%b3%d0%be%d0%b4/", "text": "Съдебни дела бавят с години нововъведението Догодина вероятно София ще има система за отдаване на велосипеди под наем, съобщи столичният главен архитект Здравко Здравков. От изказването му се разбира, че се сменя и концепцията на системата – от стоянки, където колелата да се взимат и връщат, сега се залага на свободно разполагане на велосипедите из града. “В момента разработваме такава система, която да бъдат предоставени велосипеди, но не на принципа на стоянки, които са фиксирани, а да може да се вземат от определени места и посредством GPS да бъдат оставяни в други локации. И очакваме следващата година тя да заработи в София”, каза арх. Здравков. Заради съдебни дела, Столичната община няколко години не може да приключи концесионната процедура за изграждането на система за велосипеди под наем. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Столицата с велосипеди под наем до година\t\t\t"}
{"url": "https://trud.bg/%d1%81%d0%be%d0%b1%d1%81%d1%82%d0%b2%d0%b5%d0%bd%d0%b8%d1%86%d0%b8%d1%82%d0%b5-%d0%bd%d0%b0-%d0%b2%d0%b8%d0%b2%d0%b0%d0%ba%d0%be%d0%bc-%d0%b8-%d1%82%d0%b5%d0%bb%d0%b5%d0%bd/", "text": "Вторият по големина мобилен оператор в Албания – Telekom Albania, се продава. Петр Келнер, който преди половин година придоби активите на “Теленор” в България, ще наддава за телекома, съобщи Reuters. Преди дни става ясно, че съсобственикът на българския телеком “Виваком” Спас Русев също ще се включи в наддаването. В надпреварата за придобиване на Telekom Albania се е включило и сръбското държавно дружество Telekom Srbija. Албанският телеком в момента е собственост на германския Deutsche Telekom. Засега разговорите са на начален етап и могат да продължат с месеци преди да се стигне до реална сделка. Германската компания собственик на  Telekom Albania планира да се изтегли от пазара в Албания и да се фокусира върху други проекти, става ясно от изявление на  Deutsche Telekom.", "date": "2018.10.02", "title": " Собствениците на “Виваком” и “Теленор” наддават за Албански телеком\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-7/", "text": "Редовното правителствено заседание ще се проведе както обикновено – в сряда, 3 октомври, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ПРОВЕДЕНИТЕ СЪБИ¬ТИЯ ОТ КАЛЕНДАРА НА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ 2018.  Внася: министърът за Българското председателство на Съвета на Европейския съюз 2018 2. ПРОЕКТ НА РЕШЕНИЕ ЗА ДОПЪЛНЕНИЕ НА СПИСЪКА НА ЯЗОВИРНИТЕ СТЕНИ И СЪОРЪЖЕНИЯТА КЪМ ТЯХ, НА КОИТО ТРЯБВА ДА СЕ ИЗВЪРШИ ОСНОВЕН РЕМОНТ ИЛИ РЕКОНСТРУКЦИЯ, ОДОБРЕН С РЕШЕНИЕ № 495 НА МИНИСТЕРСКИЯ СЪВЕТ ОТ 2018 Г. ЗА ОПРЕДЕЛЯНЕ НА „ДЪРЖАВНА КОНСОЛИДАЦИОННА КОМПАНИЯ“ ЕАД – СОФИЯ, КАТО ТЪРГОВСКО ДРУЖЕСТВО СЪС 100 НА СТО ДЪРЖАВНО УЧАСТИЕ, КОЕТО ДА ВЪЗЛАГА РЕМОНТИТЕ И РЕКОНСТРУКЦИИТЕ НА ЯЗОВИРИ – ДЪРЖАВНА И ОБЩИНСКА СОБСТВЕ¬НОСТ, ЗА ОДОБРЯВАНЕ НА СПИСЪК НА ЯЗОВИРНИТЕ СТЕНИ И СЪОРЪ¬ЖЕНИЯТА КЪМ ТЯХ, НА КОИТО ТРЯБВА ДА СЕ ИЗВЪРШИ ОСНОВЕН РЕ¬МОНТ ИЛИ РЕКОНСТРУКЦИЯ, И ЗА УВЕЛИЧАВАНЕ КАПИТАЛА НА „ДЪР¬ЖАВНА КОНСОЛИДАЦИОННА КОМПАНИЯ“ ЕАД – СОФИЯ.  Внася: министърът на икономиката 3. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА НАГРАЖДАВАНЕ НА ВЕСЕЛИН НИКОЛОВ С ОРДЕН „СТАРА ПЛАНИНА“ ПЪРВА СТЕПЕН.  Внася: министърът на културата 4. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2017 Г. И ДОКЛАДА КЪМ НЕГО, НА ГОДИШЕН ДОКЛАД И ОТЧЕТ ЗА ДЕЙНОСТТА НА ДЪРЖАВ¬НИЯ ФОНД ЗА ГАРАНТИРАНЕ УСТОЙЧИВОСТ НА ДЪРЖАВНАТА ПЕНСИОН¬НА СИСТЕМА ЗА 2017 Г., НА ГОДИШЕН ОТЧЕТ ЗА СЪСТОЯНИЕТО НА ДЪР¬ЖАВНИЯ ДЪЛГ ЗА 2017 Г. И ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ПРИЕМАНЕ НА ОТЧЕТА ЗА ИЗПЪЛНЕНИЕТО НА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2017 Г.  Внася: министърът на финансите 5. ПРОЕКТ НА РЕШЕНИЕ ЗА ПРИЕМАНЕ НА ДЪЛГОСРОЧНА ИНВЕСТИЦИОН¬НА ПОЛИТИКА НА ДЪРЖАВНИЯ ФОНД ЗА ГАРАНТИРАНЕ УСТОЙЧИВОСТ НА ДЪРЖАВНАТА ПЕНСИОННА СИСТЕМА ЗА ПЕРИОДА 2019-2021 Г.  Внася: министърът на финансите 6. ПРОЕКТ НА РЕШЕНИЕ ЗА ОТПУСКАНЕ НА ПЕРСОНАЛНИ ПЕНСИИ ПО КО¬ДЕКСА ЗА СОЦИАЛНО ОСИГУРЯВАНЕ.  Внася: министърът на труда и социалната политика 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАН¬СФЕРИ ПО БЮДЖЕТИТЕ НА ОБЩИНИТЕ ЗА 2018 Г. ЗА ФИНАНСОВО ОСИГУ¬РЯВАНЕ НА ДЕЙНОСТИ ПО НАЦИОНАЛНА ПРОГРАМА „УЧЕНИЧЕСКИ ОЛИМПИАДИ И СЪСТЕЗАНИЯ“, ОДОБРЕНА С РЕШЕНИЕ № 271 НА МИНИС¬ТЕРСКИЯ СЪВЕТ ОТ 2018 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО.  Внася: министърът на образованието и науката 8. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2018 Г. ЗА ИЗПЛАЩАНЕ НА СТИПЕНДИИ ПО ПРОГ¬РАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪР¬ЖАВНИ, ОБЩИНСКИ И ЧАСТНИ УЧИЛИЩА ПРЕЗ 2018 Г., ПРИЕТА С ПОСТА¬НОВЛЕНИЕ № 17 НА МИНИСТЕРСКИЯ СЪВЕТ ОТ 2018 Г.  Внася: министърът на младежта и спорта 9. ПРОЕКТ НА ПОСТАНОВЛЕНИЕ ЗА УСЛОВИЯТА И РЕДА ЗА ОТПУСКАНЕ НА ВРЕМЕННИ БЕЗЛИХВЕНИ ЗАЕМИ ОТ ЦЕНТРАЛНИЯ БЮДЖЕТ ПО БЮДЖЕ¬ТИТЕ НА ОБЩИНИТЕ ЗА ФИНАНСИРАНЕ НА РАЗХОДИ ЗА МЕЖДИННИ И ОКОНЧАТЕЛНИ ПЛАЩАНИЯ ПО ОДОБРЕНИ ПРОЕКТИ ПО ПРОГРАМАТА ЗА РАЗВИТИЕ НА СЕЛСКИТЕ РАЙОНИ ЗА ПЕРИОДА 2014-2020 Г. И ТЯХНОТО ВЪЗСТАНОВЯВАНЕ.  Внася: министърът на земеделието, храните и горите 10. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ¬ХОДИ ЗА 2018 Г. ПО БЮДЖЕТА НА ДЪРЖАВЕН ФОНД „ЗЕМЕДЕЛИЕ“ ЗА ФИ¬НАНСИРАНЕ НА РАЗХОДИ ЗА ДАНЪК ВЪРХУ ДОБАВЕНАТА СТОЙНОСТ НА ОБЩИНИ ПО ОДОБРЕНИ ЗА ПОДПОМАГАНЕ ПРОЕКТИ ПО ПРОГРАМАТА ЗА РАЗВИТИЕ НА СЕЛСКИТЕ РАЙОНИ ЗА ПЕРИОДА 2007-2013 Г. И 2014-2020 Г. И ПО ПРОГРАМАТА ЗА МОРСКО ДЕЛО И РИБАРСТВО ЗА ПЕРИОДА 2014-2020 Г.  Внася: министърът на земеделието, храните и горите 11. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИ¬ЖИМИ ИМОТИ, СОБСТВЕНОСТ НА „НАПОИТЕЛНИ СИСТЕМИ“ ЕАД – СОФИЯ.  Внася: министърът на земеделието, храните и горите 12. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ МИТКО СОЛАКОВ – БЪЛГАРСКИ ГРАЖДАНИН, ДА ИЗПЪЛНЯВА ФУНКЦИИТЕ НА ПОЧЕТНО (НЕ¬ЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА КАЗАХСТАН В РЕПУБЛИКА БЪЛГАРИЯ СЪС СЕДАЛИЩЕ В БЛАГОЕВГРАД И С КОНСУЛСКИ ОКРЪГ, ОБХВАЩАЩ ОБЛАСТИТЕ ВИДИН, МОНТАНА, СОФИЯ, ПЕРНИК, КЮСТЕНДИЛ, БЛАГОЕВГРАД, ВРАЦА, ПАЗАРДЖИК, ПЛОВДИВ И СМОЛЯН.  Внася: заместник министър-председателят по правосъдната реформа и министър на външните работи 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА АДМИНИСТРАТИВНО СПОРАЗУМЕНИЕ ОТНОСНО ПРАВИЛАТА ЗА ПРИЛАГАНЕ НА СПОГОДБАТА ЗА СОЦИАЛНА СИГУРНОСТ МЕЖДУ РЕПУБЛИКА БЪЛГАРИЯ И КРАЛСТВО МАРОКО.  Внася: министърът на труда и социалната политика 14. ПРОЕКТ НА РЕШЕНИЕ ЗА ОДОБРЯВАНЕ НА ШЕСТИЯ ДОПЪЛНИТЕЛЕН ПРО¬ТОКОЛ КЪМ СПОРАЗУМЕНИЕТО ЗА МНОГОНАЦИОНАЛНИТЕ МИРНИ СИЛИ В ЮГОИЗТОЧНА ЕВРОПА.  Внася: заместник министър-председателят по обществения ред и сигурността и министър на отбраната 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗ¬БИРАТЕЛСТВО МЕЖДУ МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЕРСТВОТО НА ОТБРАНАТА НА РЕПУБЛИКА ХЪРВАТИЯ, МИНИСТЕРСТВОТО НА ОТБРАНАТА НА УНГАРИЯ И МИНИСТЕРСТВОТО НА ОТБРАНАТА НА РЕПУБЛИКА СЛОВЕНИЯ ОТНОСНО СЪЗДАВАНЕТО НА МНО¬ГОНАЦИОНАЛНА ПРОГРАМА ЗА ПОДГОТОВКА НА АВИАЦИЯТА ЗА СПЕЦИ¬АЛНИ ОПЕРАЦИИ.  Внася: заместник министър-председателят по обществения ред и сигурността и министър на отбраната 16. ПРОЕКТ НА РЕШЕНИЕ ЗА ОПРЕДЕЛЯНЕ НА ПРЕДСЕДАТЕЛ НА БЪЛГАРСКА¬ТА ЧАСТ НА ПОСТОЯННАТА МЕЖДУПРАВИТЕЛСТВЕНА КОМИСИЯ „БЪЛГА¬РИЯ – БАВАРИЯ“ И НА СМЕСЕНАТА МЕЖДУПРАВИТЕЛСТВЕНА КОМИСИЯ „БЪЛГАРИЯ – БАДЕН – ВЮРТЕНБЕРГ“, КАКТО И НА СЪСТАВА НА БЪЛГАР¬СКАТА ЧАСТ НА ПОСТОЯННАТА МЕЖДУПРАВИТЕЛСТВЕНА КОМИСИЯ „БЪЛГАРИЯ – БАВАРИЯ“ И ИА СМЕСЕНАТА МЕЖДУПРАВИТЕЛСТВЕНА КО¬МИСИЯ „БЪЛГАРИЯ – БАДЕН – ВЮРТЕНБЕРГ“.  Внася: заместник министър-председателят по правосъдната реформа и министър на външните работи 17. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В НЕФОРМАЛНОТО ЗАСЕДАНИЕ НА СЪВЕТ „ВЪНШНИ РАБОТИ“ (ТЪРГОВИЯ) НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 4 И 5 ОК¬ТОМВРИ 2018 Г. В ИНСБРУК.  Внася: министърът на икономиката 18. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ОКОЛ¬НА СРЕДА, КОЕТО ЩЕ СЕ ПРОВЕДЕ НА 9 ОКТОМВРИ 2018 Г. В ЛЮКСЕМБУРГ.  Внася: министърът на околната среда и водите 19. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И ПРОТОКОЛА ОТ 18-АТА СЕСИЯ НА БЪЛГАРО-ИНДИЙСКАТА МЕЖДУПРАВИТЕЛСТВЕНА СМЕСЕНА КОМИСИЯ ЗА ИКОНОМИЧЕСКО И НАУЧНО-ТЕХНИЧЕСКО СЪТ¬РУДНИЧЕСТВО, ПРОВЕДЕНА НА 6 МАРТ 2018 Г. В ДЕЛХИ.  Внася: министърът на икономиката 20. ПРОЕКТ НА РЕШЕНИЕ ЗА ПРИЕМАНЕ НА ПРЕДЛОЖЕНИЕ ОТ „ЕСКАНА“ АД – ВАРНА, ЗА ПРЕКРАТЯВАНЕ ПО ВЗАИМНО СЪГЛАСИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ПЯСЪЦИ, ОТ НАХОДИЩЕ „ГОРЕН БЛИЗНАК 2“, РАЗПОЛО¬ЖЕНО В ЗЕМЛИЩЕТО НА С. БЛИЗНАЦИ, ОБЩИНА АВРЕН, ОБЛАСТ ВАРНА, СКЛЮЧЕН НА 6 ЮЛИ 2011 Г. МЕЖДУ МИНИСТЕРСКИЯ СЪВЕТ НА РЕПУБЛИ¬КА БЪЛГАРИЯ, ПРЕДСТАВЛЯВАН ОТ МИНИСТЪРА НА ИКОНОМИКАТА, ЕНЕРГЕТИКАТА И ТУРИЗМА, И „ЕСКАНА“ АД – ВАРНА.  Внася: министърът на енергетиката 21. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗ¬ЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ТВЪРДИ ГОРИВА – КАФЯВИ ВЪГЛИЩА – ПОДЗЕМНИ БОГАТСТВА ПО ЧЛ. 2, АЛ. 1, Т. 4 ОТ ЗАКОНА ЗА ПОДЗЕМНИТЕ БОГАТСТВА, ОТ УЧАСТЪК „МИНЬОР“ НА НАХОДИЩЕ „БОБОВДОЛСКИ ВЪГЛИЩЕН БАСЕЙН“, ОБЩИНА БОБОВ ДОЛ, ОБЛАСТ КЮСТЕНДИЛ.  Внася: министърът на енергетиката 22. ПРОЕКТ НА РЕШЕНИЕ ЗА ОДОБРЯВАНЕ НА ПРЕДЛОЖЕНА ОТ „КАОЛИН“ ЕАД – ГР. СЕНОВО, ПРОМЯНА НА КОНЦЕСИОННАТА ПЛОЩ НА НАХОДИЩЕ „САРЪГЬОЛ – ГНЕЗДА 17 И 20“ („ЖЪЛТИ ДОЛ“), ОБЛАСТ ШУМЕН, И ЗА ОТ¬ПРАВЯНЕ НА НАСРЕЩНО ПРЕДЛОЖЕНИЕ ЗА ИЗМЕНЕНИЕ И ДОПЪЛНЕНИЕ НА КОНЦЕСИОННИЯ ДОГОВОР.  Внася: министърът на енергетиката 23. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА КОДЕКСА ЗА ЗАСТРАХОВАНЕТО.  Внася: министърът на финансите 24. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА НАКАЗАТЕЛНИЯ КОДЕКС.  Внася: министърът на правосъдието 25. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ЕКСПОРТНОТО ЗАСТРАХОВАНЕ.  Внася: министърът на икономиката. 26. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ФИЛМОВАТА ИНДУСТРИЯ.  Внася: министърът на културата 27. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД¬БАТА ЗА УСЛОВИЯТА И РЕДА ЗА РАЗРЕШАВАНЕ НА ДЕЙНОСТИТЕ ПО ЧЛ. 73, АЛ. 1 ОТ ЗАКОНА ЗА КОНТРОЛ ВЪРХУ НАРКОТИЧНИТЕ ВЕЩЕСТВА И ПРЕКУРСОРИТЕ, ПРИЕТА С ПОСТАНОВЛЕНИЕ № 259 НА МИНИСТЕРСКИЯ СЪВЕТ ОТ 2016 Г.  Внася: министърът на здравеопазването 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРА¬ВИЛНИКА ЗА УСТРОЙСТВОТО И ДЕЙНОСТТА НА ПРЕДПРИЯТИЕТО ЗА УПРАВЛЕНИЕ НА ДЕЙНОСТИТЕ ПО ОПАЗВАНЕ НА ОКОЛНАТА СРЕДА.  Внася: министърът на околната среда и водите АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Вижте какво ще решава Министерски съвет утре, 3 октомври 2018 г."}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%b1%d0%b8%d0%b2%d1%88%d0%b8%d1%8f-%d1%81%d1%8a%d0%bf%d1%80%d1%83%d0%b3-%d0%bd%d0%b0-%d0%bf%d0%b5%d0%b2%d0%b8%d1%86%d0%b0%d1%82%d0%b0/", "text": "Бившият съпруг на фолк певицата Емилия – Красимир Димов, по прякор Бойса, от Свиленград е арестуван след полицейска акция, информира  . Докато е провеждана операция по линия на пресичане на незаконни мигранти, полицаи се натъкнали на доказателства за кражба на трактор. Машината е присвоена в края на август и затова Бойса е бил задържан. Скъпоструващата машина марка „Кубота“ била задигната по тъмни доби от нива край село Студена. Кражбата, станала на 28 август посред нощ, е от най-наглите през последните години, казаха разследващи в Свиленград. Почти новата земеделска машина, чиято стойност надхвърля 100 хил. лева, е извършвала обработка на площите през деня, а през нощта е била оставена заключена на нивата. Неин собственик е софийска фирма, чиято производствена база е в съседното село Левка, а в с. Студена отглежда трайни насаждения. Когато на сутринта трактористът установил липсата на машината, не могъл да повярва на очите си. Веднага уведомил управителя, а той – полицията. След три дни полицаите откриват трактора в стопанска постройка в Тополовград. Още тогава от районната прокуратура в Свиленград са образували досъдебно производство. Според неофициални източници, тракторът бил задигнат заедно с прикачения инвентар – дискова брана. Крадците се опитали да го прекарат по планински път в Сакар през Вишеград, но попаднали на тесен участък. Принудили се да откачат и изоставят дисковата брана и да поемат за Тополовград през с. Планиново. Запознати твърдят, че кражбата е била предварително планирана и добре подготвена. Частни видеокамери успели да заснемат два джипа, които ескортирали плячката. В хода на специализираната операция по задържането на двама каналджии и 36 имигранти, представили се за иракчани, служителите от ОДМВР Хасково са проверили общо 492 МПС, 745 лица, 33 заложни къщи. Обект на контрол са станали и 53 хотели и къщи за гости, 25 търговски обекта и 28 стопански постройки. В тази връзка са съставени 94 фиша, 29 акта, задържани са 3 лица и са образувани 2 досъдебни производства. В условията на операцията е задържан и 41-годишен свиленградчанин, познат на органите на реда, за противозаконно отнет трактор от с.Студена, информират от ОД на МВР – Хасково. С постановление на наблюдаващия прокурор е приведен в следствения арест с мярка на задържане до 72 часа, съобщиха от МВР. Официално бе обявено и че в ареста са двама българи от Гълъбово и Стара Загора. Операцията по задържането на Красимир Димов е извършена на 26 септември. Той вече е освободен. Състав на Районен съд Свиленград е постановил мярка за неотклонение – парична гаранция от 1500 лв. на Бойса. От прокуратурата съобщиха, че ще протестират решението. Обвинението срещу него е, че е откраднал чисто нов трактор от земеделски производител от село Студена. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Арестуваха бившия съпруг на певицата Емилия\t\t\t"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b0%d0%ba%d1%86%d0%b5%d0%bd%d1%82%d0%b8%d1%82%d0%b5-%d0%b2-%d0%b1%d1%80%d0%be%d1%8f-%d0%bd%d0%b0-%d0%b2%d0%b5%d1%81%d1%82%d0%bd%d0%b8%d0%ba-%d1%82%d1%80%d1%83-254/", "text": "Дават на общините част от пътните глоби И чиновници ще санкционират нарушители. Кметове искат целеви субсидии за превенция на бедствията. След като кметът е отговорен за всичко на територията на общината, нека той има право и средства да упражнява контрол.       Парите от ЕС нараснаха с 30% С 8% се увеличиха платените от бизнеса корпоративни данъци, 745 млн. лв. повече приходи от осигуровки до края на август.           Информацията е най-великото нещо в търговията Помощта на сегашните ни съюзници е като робство, казва бившият министър на външната търговия по времето на социализма Христо Христов в интервю за „Труд“.         Компромис за дизеловите коли в Германия Собствениците ще получават до €10 000 премия, за да си купят нови модели. Разходите ще са за сметка на автомобилните производители.         Гърбът на Мей Силует на министъра на финансите на Великобритания Филип Хамънд.           Айварот го победи Западот… Това не са избори, а допитване, което имаше други цели и други задачи. Как да глътнат жабата, когато тази жаба е смяната на името на държавата ти – коментар на Костадин Филипов.         Нагласен ли е конкурсът за изтребителите? Експерти ще обсъждат и анализират офертите, политико-военна група ще излъчи победителя – анализ на Спирдон Спирдонов.         Патриотични игри 2018 Русия демонстрира мощта си на военни изложения край Москва. Полша поиска от САЩ постоянна база на своя територия, но американските експерти са против. „Форт Тръмп“ ще даде повод на руснаците да се домилитаризират – статия на коментатора на „Труд“ Димитър Гърдев.     Осем семейства управляват света Те контролират всичко. Те притежават всичко. За мен това е очевидно – казва рапърът Кулио в интервю за „Труд“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Вижте акцентите в броя на вестник „Труд“ в сряда, 3 октомври 2018"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-11-%d0%b4%d1%83%d1%88%d0%b8-%d0%bf%d1%80%d0%b8-%d0%b0%d0%bd%d1%82%d0%b8%d1%82%d0%b5%d1%80%d0%be%d1%80%d0%b8%d1%81%d1%82%d0%b8%d1%87%d0%bd/", "text": "Във Франция разбиха мрежа, свързана с мюсюлманската асоциация „Център Захра Франция”. Антитерористичната акция е била проведена близо до белгийската граница. Около 200 полицаи са участвали в паралелни обиски. Арестувани са 11 души, като на трима от тях са повдигнати обвинения за нелегално притежание на оръжие, информира БТВ. Асоциацията „Център Захра Франция” е позната на спецслужбите с това, че многократно е подкрепяла терористични организации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Арестуваха 11 души при антитерористична акция във Франция"}
{"url": "https://trud.bg/%d0%b1%d0%b5%d1%80%d0%bb%d0%b8%d0%bd-%d1%81-%d0%bd%d0%be%d0%b2-%d0%b7%d0%b0%d0%ba%d0%be%d0%bd-%d0%b7%d0%b0-%d0%bf%d1%80%d0%b8%d0%b5%d0%bc-%d0%bd%d0%b0-%d1%87%d1%83%d0%b6%d0%b4%d0%b5%d0%bd%d1%86%d0%b8/", "text": "Коалиционните партньори в германския кабинет съгласуваха днес след продължителни преговори нов миграционен закон за привличане на по-квалифицирани работници от страни извън ЕС за запълване на рекордния брой свободни места от над 1 млн., предаде Ройтерс. Вътрешният министър Хорст Зеехофер успокои критици на реформата, че компромисната сделка ще важи за работници с по-висок ценз и знания по немски език. Нови стимули за бежанците, които пристигнаха в страната от 2015 г., не се предвиждат. Проектозаконът обаче срещна съпротива и заради положение, което предвижда компаниите вече да не отдават предпочитание към германски граждани преди да търсят чужденци от страни извън ЕС.", "date": "2018.10.02", "title": " Берлин с нов закон за прием на чужденци"}
{"url": "https://trud.bg/%d1%81%d0%b0%d1%89-%d0%be%d1%82%d0%ba%d0%b0%d0%b7%d0%b2%d0%b0%d1%82-%d0%b2%d0%b8%d0%b7%d0%b8-%d0%bd%d0%b0-%d0%b3%d0%b5%d0%b9-%d0%bf%d0%b0%d1%80%d1%82%d0%bd%d1%8c%d0%be%d1%80%d0%b8-%d0%bd%d0%b0-%d0%b4/", "text": "САЩ обявиха, че ще отказват дипломатически визи на еднополови партньори на чужди дипломати и служители в ООН, предаде  Промяната във визовата политика е влязла в сила в понеделник, като дава срок до 31 декември на сегашните гей партньори в САЩ да сключат еднополов брак или да променят визата си, в противен случай трябва да напуснат страната. Това правило се прилага за хетеросексуални партньори от 2009 г. В момента 25 страни или около 12% от членките на ООН признават еднополовите бракове. Хомосексуалността остава незаконна в 71 държави. Новата политика на администрацията на Тръмп се съдържа в паметна записка до ООН. В нея се посочва: „От 1 октомври еднополовите партньори, които придружават или искат да се присъединят към новопристигнали служители на ООН, трябва да представят брачно свидетелство, за да получат виза G-4, или да променят статута си“. Визи от вида G-4 се дават на служители на международни организации и членове на техните семейства. В документа с дата 12 юли USмисията към ООН нарича промяната стъпка към равенство, като посочва, че „еднополовите съпрузи на дипломатите в САЩ сега ще имат същите права като хетеросексуалните“, посочват US медии. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " САЩ отказват визи на гей партньори на дипломати в ООН"}
{"url": "https://trud.bg/%d0%bf%d0%b0%d1%80%d0%b8%d1%82%d0%b5-%d0%be%d1%82-%d0%b5%d1%81-%d0%bd%d0%b0%d1%80%d0%b0%d1%81%d0%bd%d0%b0%d1%85%d0%b0-%d1%81-30/", "text": "745 млн. лв. повече приходи от осигуровки Получените пари от фондовете на ЕС нарастват с близо 30% и до края на август са в размер на 1,288 млрд. лв., сочат данните на Министерството на финансите. След като до края на юли имаше изоставяне при усвояването на средствата от ЕС спрямо миналата година, през август ситуацията се променя и се отчита сериозен ръст. Само през август от ЕС на България са изплатени 416 млн. лв. Бизнесът плати с 8,2% повече корпоративни данъци през първите осем месеца на годината, сочат още окончателните данни на МФ. От януари до август от корпоративни данъци в държавната хазна са влезли 1,516 млрд. лв., при 1,4 млрд. лв. за същия период на миналата година. Увеличението на приходите от данък печалба е много добра новина за страната и показва раздвижване на икономиката и излизане на сивия сектор на светло. Това се потвърждава и от приходите от ДДС, които до края на август нарастват с 8%. Увеличението на приходите от ДДС значително изпреварва ръстът на икономиката, който се движи около 3,4%, и до голяма степен се дължи на излизане на оборотите на светло. Най-голям ръст на приходите през първите осем месеца на годината има при данъка върху доходите – с 14,3%. Това до голяма степен се дължи на вдигането на минималната заплата от 460 лв. на 510 лв. от началото на годината. Освен това, в рамките на година средната заплата нарасна с над 10%, което повишава и приходите от данъка върху доходите. При приходите от осигуровки също има сериозен ръст – със 13,7%. Това се дължи както на повишаването на минималната заплата и на ръста на доходите, така и на вдигането на вноската за пенсия от началото на годината с 1% до 19,8%. Приходите в хазната от акциз върху алкохола за първите осем месеца на годината нарастват с 3,6%. Това се дължи на излизане на част от сивия сектор на светло, тъй като тази година няма промени в акциза за спиртните напитки. Приходите от акциз върху цигарите нарастват с 9,23%.", "date": "2018.10.02", "title": " Парите от ЕС нараснаха с 30%\t\t\t"}
{"url": "https://trud.bg/%d0%b4%d0%b0%d0%b2%d0%b0%d1%82-%d0%bd%d0%b0-%d0%be%d0%b1%d1%89%d0%b8%d0%bd%d0%b8%d1%82%d0%b5-%d1%87%d0%b0%d1%81%d1%82-%d0%be%d1%82-%d0%bf%d1%8a%d1%82%d0%bd%d0%b8%d1%82%d0%b5-%d0%b3%d0%bb%d0%be%d0%b1-2/", "text": "След като кметът е отговорен за всичко на територията на общината, нека той има право и средства да упражнява контрол Общините, които имат системи за видеонаблюдение, проследяващи и скоростта, ще получат достъп от средствата във Фонда за пътна безопасност. Това съобщи в Албена по време на 13-ата Годишна среща на Националното сдружение на общините в България зам.-министърът на вътрешните работи Красимир Ципов. Промяната е заложена в новия Закон за движение по пътищата, където се предвижда и създаването на Съвет за пътна безопасност с участието на НСОРБ. До края на юни годишният план за пътни санкции е изпълнен на 90%, въпреки че още има проблеми с откриването на нарушителите на адрес, отчете Ципов. Средствата от санкциите постъпват във фонда и се ползват от МВР, но много общини инвестират в системи за наблюдение и контрол и е редно 50% от постъпленията от глоби да се връщат при тях, каза зам.-министърът. Той не скри, че няма да е лесно МФ да бъде убедено да приеме проекта, но изрази надежда парламентът да го одобри до пролетта на 2019 г. На срещата кметовете поставиха и друг болен проблем, свързан с възстановяването на щетите от природни бедствия. След три такива ситуации това лято община Чепеларе, която е в тежко финансово положение, изпитва трудност дори да плаща заплати, тъй като не е получила и лев от вложените в аварийни работи 90 000 лв., каза кметът Славка Чакърова. Според нея заради липсата на пари малките общини нямат шанс да пишат проекти за превенция на рискови обекти. Затова НСОРБ настоява кметствата да получават ежегодно целеви субсидии чрез държавния бюджет за конкретни обекти, а бюджетът на Комисията по бедствия и аварии към МС да бъде удвоен. Сега той е 72 млн. лв. и годишно нефинансирани остават 200 млн. лв., поискани от общини и централни ведомства за ликвидиране на щети, посочи зам.-председателят на НСОРБ и кмет на Димитровград Иво Димов. Подкрепи го и кметът на София Йорданка Фандъкова, която настоя още общинските служители да получат правомощия да глобяват дребни нарушители, без за целта да е нужно да търсят съдействието на полицията. След като кметът е отговорен за всичко на територията на общината, нека той има право и средства да упражнява контрол, апелира Фандъкова.   Никой не знае къде са 60 000 ученици Нужна е връзка между информационните системи на всички институции, за да има успех кампанията за включване в образователната система на всички деца, подлежащи на задължително обучение. Формулата е „Заедно“, обяви просветният министър Красимир Вълчев пред местните власти. „Не бива да допускаме българчета на 10 г. да са като емигранти в собствената си страна. Въпреки усилията ни все още има деца, които не са включени в образователната система и те са основно от т.нар. рискови групи. За над 60 000 няма информация дали са в чужбина, пътуват с родителите си из страната или са някъде другаде“, разясни министър Вълчев. Според него би било добре в схемата да се включат НАП, Инспекцията по труда и още институции, чрез които родителите дават информация и за децата си.   Намаляват районите за планиране от 6 на 4 Отпадат стратегическите документи на областно ниво В Закона за регионалното развитие няма да се определят административни центрове на районите, а се предвижда да могат да бъдат определени градове, в които да се осъществяват функции по планиране, програмиране, ресурсно осигуряване, наблюдение и оценка на регионалното развитие. С промените се предлага нов териториален обхват и вариант с четири района – Дунавски, Черноморски, Югозападен и Тракийско-Родопски район. В момента районите за планиране в страната са шест – Северозападен, Северен централен, Североизточен, Югоизточен, Южен централен и Югозападен. Регионалният министър Петя Аврамова обясни, че с промените се предлага нова система от документи за стратегическо планиране на регионалното развитие. Предвижда се с нея да се въведат нов тип документи на всяко ниво, обединяващи стратегическото и пространствено планиране на регионалното развитие, като ще отпаднат стратегическите документи на областно ниво. Нов момент ще има и при организацията на управление на регионалното развитие. Предлага се въвеждане на двустепенен модел на управление на регионални съвети за развитие в регионите, който ще включва управленски и експертно-технически състав, като правомощията им ще бъдат разширени.   Димитър Здравков, кмет на Садово: Бракувани канали крият риск от наводнения Много важен елемент при превенцията на природни бедствия е да се изясни собствеността на хидромелиоративните съоръжения, които често наводняват обширни терени при порои. В нашата община на 28 юни имаше наводнение, предизвикано от преливането на р. Чая. След месец последва ново, тъй като при първото се скъса 80-годишна дига и тя не бе възстановена. Оказа се, че в зоната има и канал, който според „Напоителни системи“ бил бракуван. Така те избягаха от отговорност, но собствеността на канала така и остана неясна. Причината за този хаос е земеразделянето, което унищожи голяма част от тези съоръжения. Редно е да се уточни собствеността на останалите, които се водят бракувани и някой да носи отговорност за състоянието им. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Дават на общините част от пътните глоби (обзор)\t\t\t"}
{"url": "https://trud.bg/%d0%b2%d0%ba%d0%bb%d1%8e%d1%87%d0%b2%d0%b0%d1%82-%d0%b8-%d0%bd%d0%b0%d0%bf-%d0%b2-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0-%d0%b7%d0%b0-%d0%b2%d1%80%d1%8a%d1%89%d0%b0%d0%bd%d0%b5/", "text": "Нужна е връзка между информационните системи н всички институции, за да има успех кампанията за включване в образователната система на всички деца, подлежащи на задължително обучение. Формулата е „Заедно“, обяви просветният министър Красимир Вълчев на дискусия по темата в рамките на Годишната среща на местните власти в курорта Албена. „Не бива да допускаме българчета на 10 г. да са като емигранти в собствената си страна. Въпреки усилията ни все още има деца, които не са включени в образователната система и те са основно от т.нар. рискови групи. За над 60 000  няма информация дали са в чужбина, пътуват с родителите си из страната или са някъде другаде. За да сработи механизмът за справяне с едно такова предизвикателство, сме ангажирали учителите. Много ценна е и помощта на общините. Възприели сме т. нар. зонов подход на териториална компетентност и отговорност, като идеята е да бъде установено всяко дете, което не е в училище“, разясни министър Вълчев. Според него би било добре в схемата да се включат НАП, Инспекцията по труда и още институции, чрез които родителите дават информация и за децата си. „Добре ще е и гражданското общество да се активира и хората да подават сигнали за всяко забелязано просещо и скитащо дете“, призова Вълчев. Според него МОН ще изработи и общ механизъм с МТСП за въздействие върху социалнослаби и проблемни семейства, на които сега се дават над 70 млн. лв., за да не отпадат децата от клас в ранна възраст. Друга мярка е изучаването на българския език от детската градина, за да не се стига до отпадане още в пети клас поради недобра езикова подготовка, посочи министърът. Според него санкциите за нередовно посещение на занятия не са много ефективен метод, защото често са несъбираеми. Затова някои общини се въздържат да глобяват недобросъвестни родители, но това създава усещане за липсата на контрол, каза Вълчев. Според него продължава и практиката училищата да пишат фиктивни присъствия на деца, за да получат повече средства. Затова е нужна съвместна, постоянна работа, при която учителите да имат интерес децата да са в клас и да бъдат постоянно контролирани т министерството, социалните служби и общините, каза Вълчев, според когото предстои МОН да си взаимодейства по-тясно и с МВР.", "date": "2018.10.02", "title": " Включват и НАП в кампанията за връщане на децата в клас\t\t\t"}
{"url": "https://trud.bg/%d0%b2%d0%b5%d0%bb%d0%b8%d0%ba%d0%be-%d1%82%d1%8a%d1%80%d0%bd%d0%be%d0%b2%d0%be-%d0%b5-%d1%87%d0%b0%d1%81%d1%82-%d0%be%d1%82-%d0%ba%d0%b0%d0%bc%d0%bf%d0%b0%d0%bd%d0%b8%d1%8f%d1%82%d0%b0/", "text": "Велико Търново става част от кампанията „Национални информационни седмици за осиновяването“, организирана от Българска асоциация „Осиновени и осиновители“. С подкрепата на Общината и на Регионалната библиотека „П. Р. Славейков“, в Старата столица ще се състои разширена среща и дискусия по актуални теми и въпроси в сферата. За участие са поканени родители, вече осиновили деца, кандидат-осиновители, осиновени, специалисти и всички с интерес към темата. Срещата е публична и със свободен вход и ще се състои на 5 октомври /петък/ от 17,00 ч. в Регионална библиотека „Петко Р. Славейков“. В рамките на събитието ще бъде представена книгата на Дора Прангаджийска „Благодаря ти, мамо! Пътят на осиновения от гнева до прошката“. Авторката е известен психотерапевт и член на Българска асоциация „Осиновени и осиновители“. Ще бъде прожектиран и филмът „Триъгълник от любов“, създаден по проект на неправителствената организация, финансиран от фондациите „Лале“ и „ОУК“. Продукцията е отличена с наградата „Проект на годината в социалната сфера“ – 2016 г. В рамките на дискусията ще бъде обсъдено правото на всеки човек да познава своите корени. Именно това е една от целите на тазгодишното издание на инициативата „Национални информационни седмици за осиновяването“. Акценти са поставени върху процедурата за законно търсене на биологичния произход на осиновените хора, регламентирана в Семейния кодекс, механизмите за достъп до информация, проучване на нуждата от промени с цел всеки осиновен знае за своя произход при зачитане както на неговите права, така и на тези на осиновителите и на биологичното семейство.  От 2004 г. досега Българска асоциация „Осиновени и осиновители“ подпомага родители, пристъпили към осиновяване, и осиновени имащи нужда от подкрепа. В резултат на дейността, в страната е формирана общност от семейства, осиновили деца, които взаимно се подкрепят и обменят добри практики за отглеждане и възпитание на децата. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.10.02", "title": " Велико Търново е част от кампанията „Национални информационни седмици за осиновяването“"}
