{"url": "https://trud.bg/%d0%b2%d0%bb%d0%b0%d1%81%d1%82%d1%82%d0%b0-%d1%81%d0%b5-%d0%bd%d0%b0%d0%b5%d0%b6%d0%b8-%d1%81%d1%80%d0%b5%d1%89%d1%83-%d1%85%d0%b0%d0%ba%d0%b5%d1%80%d0%b8%d1%82%d0%b5/", "text": "Ниските заплати отблъсквали експертите да работят за държавата Чужди държави искали да ни пазят от онлайн атаки “Трябва ни обществена нетърпимост и както мразим крадците и убийците, така трябва да мразим и хакерите”. Това обяви премиерът Бойко Борисов по време на форум за киберсигурност, организиран от Съюза за стопанска инициатива. От думите му се разбра, че властта поема курс към безкомпромисна война срещу хакерите след атаката срещу НАП, при която бяха източени данните на милиони българи. За престъплението са обвинени трима души, работели във фирма за киберсигурност. Премиерът обаче призна, че борбата ще е трудна, тъй като добрите специалисти избират да работят не за държавата, а за частния сектор, тъй като там заплатите са в пъти по-големи. “В държавната администрация има таван на заплатите. В ГДБОП разликата в заплатите в сравнено с частния сектор е в пъти. Ние плащаме по 1500 лв. В частния сектор заплатата на подобни IT-специалисти са от 10 000 лв. нагоре. В същото време, когато претърпим хакерска атака, казваме, че държавните институции са уязвими”, обясни Борисов. И разказа, че на конкурс за работа в сектор “Киберпрестъпност” – ГДБОП се явявали 100 човека, но като разбирали каква е заплатата, оставал само един. Борисов съобщи, че с финансовия министър Владислав Горанов обсъждат да се променят правилата и да се направи така, че на няколко души да се дават високи заплати и те да пазят цялата държавна система от хакерски атаки.. Борисов обяви, че имало предложения от чужди държави да се грижат за киберсигурността ни, но “разговорите започвали от стотици милиона долара, а и цялата информация трябва да минава през техни машини.” Затова той каза, че разчита на помощ от гражданите, бизнеса и от организациите за киберсигурност. Според него въпросът е обществото да впрегне специалистите да работят в полза на държавата. “Редно ли е вместо да ги дадем за пенсии и заплати, да вадим стотици милиони и да защитаваме системите от няколко човека. Те се знаят, тъй като в мрежата не е толкова анонимно, колкото хората от по-старото поколение си мислят. Ако няма неприязън към тези хора, ако това се счита за модерно и колко е готино да си хакер и ние се отнасяме с такава толерантност към тях, нищо добро не ни очаква”, обяви Борисов. Той даде и за пример, как преди време бил спипан хакер, който искал да демонстрира, че голяма банка у нас не е защитена. Пред очите на финансовия шеф, интернетспециалистът успял за минута да прехвърли 1 лев от неговата сметка към своя. Заради опасностите от хакерски атаки, Борисов обяви, че е загрижен как ще се опази един от суперкомпютрите в Европа, който ще бъде у нас.   Вътрешният министър Младен Маринов:  Продължават атаките срещу институции “Продължават опитите за хакерски атаки в държавни институции, те са неуспешни благодарение на бързата ни намеса”, каза вътрешният министър Младен Маринов. Според него хакерството се превръщало в мода сред младежите. “Ние гледаме романтично на хакерството, като на едни млади хора, които доказват своите способности. Аз ги гледам по друг начин – това са инструменти, оръжия на организираната престъпност, на терористични организации, на тоталитарни държави”, каза и Явор Колев, шеф на “Киберпрестъпност”-ГДБОП.   Цацаров настоя за по-тежки санкции  Главният прокурор иска промени в Наказателния кодекс Нелегалното използване на търговска информация, придобита чрез компютърни престъпления, да се криминализира и това да стане с промени в Наказателния кодекс. Това предложи главният прокурор Сотир Цацаров, който участва във форум “Киберсигурност и злоупотреба с търговска тайна и търговски марки”, организиран от Конфередерацията на работодателите и индустриалците в България. “Трябва да има ново дефиниране на изпълнителните деяния на компютърните престъпления, на цялата използвана терминология с цел привеждането им в крак с времето”, посочи главният прокурор. Той настоява и да се завишат и санкциите за такива престъпления. Като даде за пример, че според сега действащото законодателство наказанието е лишаване от свобода до 2 години и глоба до 3000 лв. По думите му разследването на теча на данни от НАП е показало, че компютърната информация е стока, която се предлага на пазара в обеми и на цени, каквито не сме предполагали. До хакерската атака с НАП държавата подценяваше този проблем, коментира и заместник главният прокурор Иван Гешев по време на форума. “Ако до преди две-три години за една банка е била атакувана по този начин по две-три, четири пъти на ден, за някои банки и други търговски дружества, се стига до няколко хиляди атаки в момента в България”, каза Гешев.   Владислав Горанов, министър на финансите:  По-високи заплати за държавни IT експерти  Финансирането на дейностите, свързани със звеното за киберсигурност, ще бъде от бюджета. Има два сценария за допълнителен капацитет от скъпо наети IT служители, които да консултират отделните звена как да поддържат по-голяма кибер сигурност. Единият е свързан с осигуряването на по-високи възнаграждения в Държавната агенция “Електронно управление” (ДАЕУ), в която лимитиран брой хора да бъдат с много по-високи възнаграждения, адекватни на пазара. Другото, върху което работим и тече дебат в българския парламент, е възлагането на “Информационно обслужване” да поддържа критичните инфраструктури и големите системи и да се превърне в интегратор на големите държавни системи. Така по модела в Австрия, в Германия – една голяма държавна компания ще носи отговорност не само за изборите, както в последните години е традиция, но и по отношение на поддръжката на критична инфраструктура.   Кирил Домусчиев, шеф на КРИБ:  Днес крадците обират през интернет  Днес крадците крадат през интернет. Вчера открихме голям завод, но сме притеснени за нашите разработки и ноу хау бизнесът е подложен постоянно на рекет, който идва както от България, така и от чужбина. Затова ние настояваме да се предприемат мерки, за да може кибер рекетът да стане все по-рядко явление. Поздравявам прокуратурата и Министерството на вътрешните работи за бързото разкриване на едно много сериозно престъпление, каквото е изтичането на данните на 5 милиона българи от Националната агенция по приходите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Властта се наежи срещу хакерите\t"}
{"url": "https://trud.bg/%d0%b5%d1%82%d0%b8%d1%87%d0%bd%d0%b0%d1%82%d0%b0-%d0%ba%d0%be%d0%bc%d0%b8%d1%81%d0%b8%d1%8f-%d0%be%d0%b4%d0%be%d0%b1%d1%80%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%83%d1%80%d0%b0/", "text": "Етичната комисия към Прокурорската колегия на Висшия съдебен съвет прие единодушно, че заместник-главният прокурор Иван Гешев притежава необходимите нравствени качества да изпълнява длъжността „Обвинител номер едно“, съобщи  . Гласуването за наследник на Сотир Цацаров ще е на 24 октомври. По-рано днес главният прокурор Сотир Цацаров потвърди решението си да подкрепи кандидатурата за свой наследник на поста на настоящия си заместник Иван Гешев. „Казвам ясно, че господин Гешев има моята подкрепа. Ще дам своя глас в подкрепа на господин Гешев, ще дам този глас и ако се налага, ще гласувам и втори път за господин Гешев. Казано по друг начин, аз считам, че това е добър избор за българската прокуратура“, каза Цацаров.", "date": "2019.09.17", "title": " Етичната комисия одобри кандидатурата на Иван Гешев за главен прокурор\t"}
{"url": "https://trud.bg/%d1%84%d1%80%d0%b5%d0%bd%d1%81%d0%ba%d0%b8%d1%8f%d1%82-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82-%d0%be%d0%b1%d1%8f%d0%b2%d0%b8-%d0%b7%d0%b0%d1%82%d1%8f%d0%b3%d0%b0%d0%bd%d0%b5-%d0%bd/", "text": "Пред около двеста членове на парламентарното мнозинство президентът на Франция Еманюел Макрон обяви затягане на френската имиграционна политика. Той направи това петнадесет дни преди дебат в двете камари на френския парламент за имиграцията, насрочен за 30 септември и 2 октомври. Обръщението на Еманюел Макрон беше в контекста на представянето на основните точки на програмата за втората част на мандата му. По този повод той обясни, че е необходимо миграцията да бъде разгледана директно, защото сблъскващите се с нея социални прослойки се насочват към крайната десница, информира БГНЕС. „Това е проблем, който трябва да бъде решен със зрялост и спокойствие. Франция винаги е била страна на имиграцията“, каза Макрон. „Въпросът е дали искаме да сме буржоазна партия или не. Буржоазията няма проблем с имиграцията: те не се срещат с нея. Прослойките от населението живеят с нея. В продължение на десетилетия левицата не е склонна да разгледа проблема, така че работническата класа се е преместила в крайната дясна част“, каза той. „Имате само един опонент: това е Националният фронт (сега Национален сбор), трябва да потвърдите това противопоставяне, защото французите са тези, които го избраха. Има два проекта: затваряне в себе си или намиране на отворено, но не наивно решение“, завърши стопанинът на Елисейския дворец. Макрон е убеден във важността на така наречените суверенни въпроси – имиграцията и сигурността – през втората част от мандата му. Тоест, той вече гледа към следващите президентски избори, където имиграцията и сигурността, според него, ще бъдат основните теми на предизборната кампания, но и за да отклони вниманието от други теми, които смущават френската общественост, като екология или биоетика. Това става на фона на риска да предизвика недоволство сред мнозинството си и неговия премиер Едуар Филип. Според анонимен участник в срещата президентът Макрон вече е проявил желание да затегне политиката си за имиграция и убежище, понякога използвайки сурови фрази като например желанието си да увеличи експулсирането на албанците без документи – тъй като албанците и грузинците са най-многобройните групи, търсещи убежище във Франция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Френският президент обяви затягане на имиграционната политика"}
{"url": "https://trud.bg/%d1%81-%d0%b2%d0%b8%d0%ba%d0%be%d0%b2%d0%b5-%d0%b0%d0%bb%d0%bb%d0%b0%d1%85-%d0%b0%d0%ba%d0%b1%d0%b0%d1%80-%d0%bc%d1%8a%d0%b6-%d0%b7%d0%b0%d0%b1%d0%b8-%d0%bd%d0%be%d0%b6%d0%b8%d1%86/", "text": "Въоръжен нападател заби ножица във врата и гърба на 34-годишен войник на площад „Пиаца Дуча д’Аоста“ пред Централната гара в Милано, Италия, съобщава БГНЕС. Нападателят е предполагаем чужденец и при задържане от полицията е крещял: „Аллах Акбар“. Според вестника нападателят е забил два пъти ножицата в дежурен военнослужещ, участвал в операция „Безопасни улици“. Престъпникът избягал от местопроизшествието, но скоро бил задържан от полицейски патрул, докато отново крещял „Аллах Акбар“. Войникът е откаран в близката болница с животозастрашаващи наранявания. В момента се провежда разследване, за да се установи дали нападението е терористична атака.", "date": "2019.09.17", "title": " С викове „Аллах Акбар“ мъж заби ножица във врата на полицай в Милано"}
{"url": "https://trud.bg/%d0%b0%d0%b1%d0%b2-%d0%b8-%d0%b1%d1%81%d0%bf-%d1%81-%d0%be%d0%b1%d1%89%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82-%d0%ba%d0%bc%d0%b5%d1%82%d0%be%d0%b2%d0%b5-%d0%b2-%d1%82%d1%8a%d1%80%d0%b3/", "text": "„Търговище се нуждае от нова енергия и атмосфера, коалицията дава тази надежда“. Това заяви на пресконференция във вторник в  Търговище лидерът на партия АБВ Румен Петков, който потвърди постигнатото единодействие с БСП за местните избори за общи кандидати за кметове на две общините в областта. В Търговище левите сили застават зад името на юриста Рая Матева, която в този мандат е зам.-кмет на общината. В Попово подкрепят д-р Людмил Веселинов, който се кандидатира за осми пореден кметски мандат. В областния общински съвет двете партии ще имат и обща листа за съветници.", "date": "2019.09.17", "title": " АБВ и БСП с общи кандидат-кметове в Търговище и Попово"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80%d1%8a%d1%82-%d0%bd%d0%b0-%d1%82%d1%80%d1%83%d0%b4%d0%b0-%d0%b1%d0%b8%d1%81%d0%b5%d1%80-%d0%bf%d0%b5%d1%82%d0%ba%d0%be%d0%b2-%d1%86%d0%b5%d0%bd%d1%82/", "text": "Значително е намален броя на децата, които са настанени в институции. Това са около 500 деца, които обитават домове с медико-социални грижи. Това обяви във вторник в Елена министърът на труда и социалната политика Бисер Петков. Той откри Център за настаняване от семеен тип в балканското градче, който е изграден с инвестиция в размер на около 320 000 лева и е за 12 деца.  „Когато започна този процес през 2010 г. бяха над 7500 домуващи, а 114 институции бяха закрити. Така от 137 институции преди 9 години, сега имаме 23 функциониращи като паралелно с това се изграждат т.нар.социални услуги в общността в подкрепа на децата и семействата“, изтъкна Бисер Петков. По думите му подобни центрове за настаняване от семеен тип предлагат условия близки до семейните. „Ако през 2010 г тези социални услуги са били около 240, сега броят им е над 600. Съгласно актуализираният план за действие за изпълнение на стратегията се предвижда изграждане на още 112. В България има разгърната социална мрежа от услуги за деца“, подчерта министър Петков. Той допълни, че реформата за грижите за деца е свързана с процеса на деинституционализация у нас. Актуалните мерки са съгласно плана за действие за реализация на тази стратегия и може да се твърди, че този процес е на финала. Законът за социалните услуги с неговите преходни разпоредби е с краен срок 2021 г. за завършване на този процес. „Старческите домове пък са друга целева група. Със закона за социалните услуги е предвидено съществуващите домове за възрастни хора да продължават да функционират след тяхното реформиране по стандартите на качествено обслужване. Съгласно друг план, който е за дългосрочна грижа за възрастните хора се изграждат подобни центрове като първоначално е даден приоритет за извеждане на хора, които са с умствена изостаналост и психически разстройства. Предвиждаше се първоначално да бъдат закрити 10 такива институции и техните потребители да бъдат настанени в услуги от този тип, т.е.да се социализират“, коментира социалният министър. Бисер Петков припомни, че финансирането за тези заведения се осигурява от държавния бюджет чрез бюджетите на общините, тъй като това са държавни делегирани дейност. За тази година са гласувани 260 млн.лева за социални услуги и парите са в бюджетите на общините. Съгласно нарастващия брой услуги и увеличаващите се стандарти и разходи за финансиране, тази сума ежегодно се увеличава. „Винаги аргументираме исканията за повече средства на база на заявените от общините потребности за по-високи размери на стандартите на социални услуги. За някои услуги от резидентна грижа настоящият размер на стандарта не е достатъчен. Например стандарта за един потребител на такава услуга е около 11 000 лева годишно. За по-добро заплащане на персонала и затова общините дофинансират със собствени средства“, коментира министър Петков. Той обяви, че следващото увеличение на пенсиите, което ще е с над 6 % ще е през юли 2020 г.", "date": "2019.09.17", "title": " Министърът на труда Бисер Петков: Центровете от семеен тип от 240 за 9 години нараснаха на над 600\t"}
{"url": "https://trud.bg/%d0%bc%d0%be%d0%bc%d0%b8%d1%87%d0%b5-%d0%b2-%d1%82%d0%b5%d0%ba%d1%81%d0%b0%d1%81-%d0%bf%d0%be%d1%87%d0%b8%d0%bd%d0%b0-%d0%be%d1%82-%d0%b8%d0%bd%d1%84%d0%b5%d0%ba%d1%86%d0%b8%d1%8f-%d1%81-%d0%b0%d0%bc/", "text": "10-годишно момиче е починало вследствие на инфекция от „изяждаща мозъка“ амеба в американския щат Тексас, съобщава   позовавайки се на информация от семейството и училището на детето. Инфекцията е настъпила, след като момичето се е къпало в местната река Бразос и езерото Уитни. Десетгодишната Лили Мей Евънт получила главоболие на 8 септември, последвано от треска. След като била хоспитализирана, лекари открили рядко срещана и агресивна амеба в организма й. Властите в Тексас потвърдиха пред местните медии, че момиченцето е получило инфекция, причинена от амебата Naegleria fowleri, която вирее в сладководните и топли води на езера и реки през лятото, както и в геотермални извори и лошо поддържани басейни. Въпросната амеба се среща в сладководни басейни в Тексас и другаде в САЩ. Случаите на подобни инфекции са изключително редки, обяснява говорител на здравните власти. Амебата N. fowleri прониква през ноздрите и стига до мозъка, предизвиквайки първоначално силна мигрена, повишаване на телесната температура и повръщане, а след това световъртеж, летаргия, объркване и халюцинации. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Момиче в Тексас почина от инфекция с амеба"}
{"url": "https://trud.bg/%d1%81%d0%b5%d0%b2%d0%b5%d1%80%d0%bd%d0%be%d0%ba%d0%be%d1%80%d0%b5%d0%b9%d1%81%d0%ba%d0%b8-%d0%bc%d0%be%d1%80%d1%8f%d1%86%d0%b8-%d0%bd%d0%b0%d0%bf%d0%b0%d0%b4%d0%bd%d0%b0%d1%85%d0%b0-%d1%80%d1%83/", "text": "Екипажът на севернокорейска шхуна нападна руски граничари в Японско море, трима войници бяха ранени. Това съобщи от Центъра за връзки с обществеността на Федералната служба за сигурност (ФСБ) на Русия, предаде TACC. „Екипажът на севернокорейска шхуна – повече от 45 души, извърши въоръжено нападение върху членове на инспекционния екип на граничния кораб. Трима военнослужещи бяха ранени с различна тежест“, заявиха от ФСБ. Корабният персонал на граничния контрол на ФСБ на Русия в Приморския край предприема решителни мерки за ограничаване на незаконните действия. От Службата заявиха, че общо по време на мерките за опазване на морските биологични ресурси от корабния персонал на Граничната дирекция на ФСБ на Русия в Приморския край в района Кито-Ямато в Японско море, изключителната икономическа зона на Руската федерация, две севернокорейски шхуни и 11 моторни лодки са извършвали бракониерство. Една шхуна, екипажът на която се състои от 21 души е била задържана.", "date": "2019.09.17", "title": " Севернокорейски моряци нападнаха руски граничари в Японско море"}
{"url": "https://trud.bg/%d0%b2%d1%8a%d0%b7%d1%80%d0%b0%d0%b6%d0%b4%d0%b0%d0%bd%d0%b5-%d0%b8-%d0%bd%d0%b0%d1%80%d0%be%d0%b4-%d0%b8%d0%b7%d0%b4%d0%b8%d0%b3%d0%b0%d1%82-%d0%ba%d0%b0%d0%bd%d0%b4%d0%b8%d0%b4%d0%b0%d1%82/", "text": "Партиите „Възраждане“ и „Народ“ влизат заедно в битката за местната власт в Сливен. Те издигат кандидатурата на Николай Кадирев за кмет на общината. Кадирев е дългогодишен директор на единственото в града начално училище „Васил Левски“. „Избрах да работя за младото поколение, искам младите да имат възможност за реализация в града ни, а не да бягат навън“, обясни мотивите си той. Кандидатурата му бе представена от председателя на „Възраждане“ Костадин Костадинов и от зам.председателя на „Народ“ адвокат Владимир Стефанов. Двете партии ще имат и листа за общински съветници с водач кандидата за кмет. Останалите имена в нея ще бъдат оповестени на 25 септември. Амбицията е да стигнат до балотаж в състезанието за кметското място.", "date": "2019.09.17", "title": " „Възраждане“ и „Народ“ издигат кандидат за кмет на Сливен"}
{"url": "https://trud.bg/%d0%bf%d0%b5%d1%82-%d0%bc%d0%be%d0%b1%d0%b8%d0%bb%d0%bd%d0%b8-%d0%ba%d0%b0%d0%b1%d0%b8%d0%bd%d0%b5%d1%82%d0%b0-%d1%89%d0%b5-%d0%bf%d1%80%d0%b5%d0%b3%d0%bb%d0%b5%d0%b6%d0%b4%d0%b0%d1%82-%d0%b2-%d1%81/", "text": "Пет мобилни лекарски кабинета са предоставени чрез РЗИ безвъзмездно на Сливенска област, със заповед на министъра на здравеопазването, съобщиха от областната администрация. Два от кабинетите са педиатрични, по един – акушеро-гинекологичен, имунизационен и флуорографски. В тях лекари-специалисти ще извършват профилактични прегледи и имунизации до 5 ноември в районите на областта, където има по-големи групи лица със затруднен достъп до здравеопазване и неосигурени лица от ромски произход. По наблюдение на РЗИ, здравни медиатори и неправителствени организации,  затруднени в достъпа до медицинска помощ са общности в гр. Котел, гр. Шивачево, селата Тополчане, Селиминово, Самуилово, Сборище, Съдиево, Коньово. Уязвими групи са установени в селата Градец и Сотиря, в градовете Нова Загора и Шивачево, в сливенския кв. ”Надежда”. Прегледите ще бъдат предшествани от беседи и информационни кампании сред населението, насочени към значението на профилактичните прегледи, имунизациите, храненето и отглеждането на малките деца, предпазването от най-разпространените инфекциозни и хронични незаразни болести и др.", "date": "2019.09.17", "title": " Пет мобилни кабинета ще преглеждат в Сливенска област"}
{"url": "https://trud.bg/%d1%81%d0%b0%d1%83%d0%b4%d0%b8%d1%82%d1%81%d0%ba%d0%b8%d1%8f%d1%82-%d0%ba%d1%80%d0%b0%d0%bb-%d0%bc%d0%be%d0%b6%d0%b5%d0%bc-%d0%b4%d0%b0-%d1%81%d0%b5-%d1%81%d0%bf%d1%80%d0%b0%d0%b2%d0%b8%d0%bc-%d1%81/", "text": "Саудитска Арабия е в състояние да се справи с последствията от атаките през уикенда срещу националната петролна компания „Арамко“, които са заплаха не само за икономиката на страната, но и за световния петролен пазар, каза днес саудитският крал Салман бин Абдул Азиз Ал Сауд, съобщи БТА. В правителствена декларация се призовава международната общност да заклейми извършителите на нападението и да се опълчи на тези, които стоят зад нея. Рияд каза, че при атаката срещу най-голямата петролна рафинерия в страната са били използвани ирански оръжия.", "date": "2019.09.17", "title": " Саудитският крал: Можем да се справим с последиците от атаките срещу петролната инфраструктура"}
{"url": "https://trud.bg/%d0%b3%d1%80%d0%b0%d0%b2%d0%b8%d1%82%d0%b0%d1%86%d0%b8%d1%8f-%d0%b8%d0%bc%d0%b0-%d0%b8-%d0%b2-%d0%b3%d0%b5%d0%be%d0%bf%d0%be%d0%bb%d0%b8%d1%82%d0%b8%d0%ba%d0%b0%d1%82%d0%b0/", "text": "Изпълняваме си съюзническите задължения, както и преди, а после доста бой сме отнесли Извършват ли руските тайни служби разузнавателни операции на територията на България, вербуват ли за целите си агентура? Несериозен за всеки политически грамотен човек въпрос. Извършват и още как! Защото сме сред противниците на Русия по дефиниция като страна-членка на насоченото срещу Русия НАТО и на налагащия й санкции Евросъюз. Защото от наша територия могат да работят срещу трети страни или за други такива. Защото у нас могат да провеждат оперативни срещи, инструктажи и подготовки с агентура, активна другаде. Водят ли страните от НАТО хибридна война срещу Русия или да? А тя дали води такава или нехае? Излишни въпроси. Да припомним, че по време на война първата жертва е истината. Значи ще отричат или по британски маниер ще отказват да коментират. Иначе не са и спирали да вършеят конспиративно в България както предишните „братя по оръжие“, така и сегашните „партньори“. Което не е позволено на вола, е позволено на Юпитер. А той не дружи с волове и не им иска разрешение. Имат си и немалка вербовъчна база, фили и фоби разни се срещат тъдява. От което не следва, че именно ген. Решетников, бизнесменът Малофеев и възторженият русофил Малинов са в една шпионска схема, увреждаща националните ни интереси. От изнесената официална информация по повод задържането такава не може да се навърже. В профила на русофила не се установяват някакви разузнавателни възможности, с нищо не би могъл да заинтересува руските или други тайни служби. Времето на партийни медии отдавна отмина, за явна проруска партия у нас едва ли ще има място в обозримото бъдеще. Малинов е толкова демонстративно обвързан с разнообразни активности в посока на Русия, че от гледна точка на нейните служби е напълно неподходящ за изпълнение на техни конспиративни задачи. За такива на други служби обаче донякъде става, има връзки с интересни лица от Русия и Украйна. Стана ясно, че разработката по него е започнала за пране на пари, прераснала е за шпионаж, изглежда ще приключи за данъчни нарушения. Вдигна се дозиран шум покрай имената на руските му приятели и движението „Русофили“. Той се насложи към острата реакция на МВнР във връзка с организирана от руското посолство изложба. Не ни били освободили съветските войски на 9. 9. 1944 г., а ни окупирали. От която поза доволни се оказаха посолствата на САЩ и Великобритания. Които държави нееднократно бомбардират България, само София 11 пъти. Ами съюзници сме били на техния враг Германия. През 1944-а СССР ни окупира, защото така са се разбрали великите в Техеран през 1943-а. Не са ни освободили, разбира се, но и не са ни и размазали. Само са продиктували какво да правим по-нататък, но не са позволили да ни вземат 30% от територията, както са настоявали Гърция и Югославия. Имали сме срещу германците партизанска съпротива, поръчана от Москва. Включили сме се с войска на тяхна страна срещу Германия. Основно послушно, донякъде и бодро сме останали в съветската сфера на влияние. Съгласно договорка със САЩ и Великобритания. Които отскоро силно настояват да се пренапише цялата история на тази война, за да вбесяват Русия. Мощна кампания е тази в Европа, тези дни и в Прага ще местят паметник на маршал Конев, чиито войски на 9-11 май 1944 г. разгромяват в Чехия последната немска армия. Която много е искала да се предаде на американците наблизо, но те отказали. И пражани силно желаели същото, но им се наложило да изтърпят съветската операция срещу 900-хилядната германска войска. Та сега и те като предани натовци се включват в кампанията по вбесяване на Русия. Първенци в тази практика са полските политици. На честването на 80-годишнината от началото на Втората световна война не поканиха представители на Русия. Поради „промяна на подхода към историческите събития“, обяснили от тяхното МВнР. За освобождението на Полша съветските войски дават 600 000 жертви, общо за цяла Европа 1,5 милиона. Ето думи на тогавашния британски премиер Уинстън Чърчил: „Всичките наши военни операции бяха в незначителни мащаби в сравнение с гигантските усилия на Русия.“ Днешните британски управници неслучайно с всички сили тласкат европейците и особено източните да дразнят руснаците по особено болезнена за тях тема. Пренасочват вниманието на хората в ЕС и особено на своето население към новия стар враг от зор. Правителството обяви възможен сценарий след излизането от ЕС без споразумение: дефицит на различни продукти и лекарства, социални вълнения, улични акции. Най-лошият сценарий е този, пише в документа „Операция „Жълт чук“ (Operation Yellowhammer), но се готвят и за такъв след Brexit. И Вашингтон натиска в същата посока, без враг НАТО губи смисъл, а без него САЩ губят контрола си върху Европа, което не им се ще и да си го представят. Правят каквото са принудени, за оцеляване иде реч и да му мислят как ще се гърчат управниците в подчинените страни. Къде ще ходим и ние, купуваме самолети, бързичко изпълняваме указанието за 2% разходи за оръжия. Ровят за руски шпиони службите, стряскат русофилите, протестъри цапотят знаков за руснаците паметник, министър Захариева пише сърдити декларации, гонят Малофеев и Решетников. Официалната реакция на Москва се оказа умерена, ясно им е, че сме принудени да участваме в хора и го правим без злоба. В медиите има и гневни послания по адрес на „коварните братушки“, разбира се, за преобладаващия процент хора там поведението на нашите политици и институции е израз на черна неблагодарност и предателство. Не е така в действителност, в мнозинството си не сме неблагодарни, не сме ги и предавали. Обратно, Русия ни е предавала и не веднъж, последно „Труд“ писа за това през 2016 г. Ще цитираме ген. Решетников: „Искате в НАТО – добре, искате в ЕС – добре… и ги оставихме! Е, как да наречем българите „предатели“? Всеки един сърбин, българин или черногорец ще ни каже – „Вие ни предадохте!“ На какво отгоре днес ни се сърдят! Изпълняваме си съюзническите задължения, както и преди сме го правили. За което после доста бой сме отнесли, естествено, обръгнали сме. Руските политици и властимащи собствената си държава и народ се случва да предават. Така в началото на ХХ в. разрушиха империята си, после и СССР. Тъй като наблюдават предателствата в най-горния етаж на властта, на по-ниските това правят улеснено. Като иде реч за шпионаж, да видим данни от тази област. Далеч не само полковникът от ГРУ Скрипал е изменил на родината. Полковник Михайлов от контраразузнаването, шеф на Център за информационна сигурност, издава на ЦРУ цяла група офицери криптографи и хакери. През 2011 г. за държавна измяна са осъдени 6 души, през 2013 – 4, през 2014 – 15, през 2015 – 9, през 2016 – 13. Сред тях има десетки офицери от службите, полицията и армията, чиновници и учени. И по съветско време се е случвало. В периода 1960-86 г. са разстреляни 40 души. Сред тях генерал от ГРУ, висш дипломат и конструктор на свърхсекретен самолет. Знайна е обаче правилната геополитическа стратегия на България: винаги с Германия и никога срещу Русия. Защото са най-близките до нас геополитически фактори, не можем да се откъснем трайно от тях, имаме сателитен характер. И в политиката се наблюдава гравитация, вселенски фактор е тя. Зле сме, когато двете ни близки държави-планети са люто скарани и воюват помежду си. Или са отслабени от друг геополитически фактор. Или по своя глупост, както е сега. Значи доколкото можем ще маневрираме и чакаме по-добри времена. Ще дойдат!", "date": "2019.09.17", "title": " Гравитация има и в геополитиката\t"}
{"url": "https://trud.bg/%d0%bf%d1%80%d0%b0%d1%89%d0%b0%d0%bc%d0%b5-%d1%88%d0%b5%d1%81%d1%82%d0%b8%d0%bc%d0%b0-%d0%b0%d1%82%d0%bb%d0%b5%d1%82%d0%b8-%d0%b2-%d0%b4%d0%be%d1%85%d0%b0/", "text": "Само шестима българи ще участват на световното първенство по лека атлетика в Доха, което започва в края на идната седмица. Ивет Лалова ще е единствената извън секторите за скокове – спринтьорката ще бяга на 200 метра. В скока на височина ще ни представят Мирела Демирева и Тихомир Иванов, а в тройния скок – Габриела Петрова, Александра Начева и Георги Цонов.  Начева заминава без покрит норматив, но с получена покана от ИААФ. Уайлд кард имаше и за още един участник в тройния скок – Момчил Караилиев, но ветеранът я отклони. Световното пропуска и европейската шампионка в тласкането на гюле Радослава Мавродиева, която имаше норматив, но се оттегли от участие заради травма в кръста.", "date": "2019.09.17", "title": " Пращаме шестима атлети в Доха"}
{"url": "https://trud.bg/%d0%bc%d0%bb%d0%b0%d0%b4-%d0%b1%d0%b5%d0%bb%d0%b3%d0%b8%d0%b5%d1%86-%d0%bf%d0%b0%d0%b4%d0%bd%d0%b0-%d0%be%d1%82-%d1%8f%d1%85%d1%82%d0%b0-%d0%bd%d0%b0-%d0%bc%d0%be%d1%80%d1%81%d0%ba%d0%b0-%d0%b3%d0%b0/", "text": "22-годишен белгиец е в неизвестност, след като паднал зад борда на яхта, домуваща на Морска гара-Варна. Сигнал за инцидента бил подаден малко след 2 ч сутринта във вторник, потвърдиха от полицията. Изчезналият и шестима негови приятели ползвали от няколко дни яхтата като хотел, разказа пред „Труд“ собственикът на плавателния съд Лъчезар Братоев. След полунощ младежът решил да демонстрира умения на акробат и се покатерил на парапета на яхтата. Тръгнал по него с разперени ръце, но изгубил равновесие. Паднал зад борда, разбил си главата на кея, след което потънал във водата. Записи от охранителните камери са запечатали трагичния инцидент. Приятелите на младия турист се опитали неуспешно да го открият, след което потърсили помощ в полицията. Организирана е акция по издирването на тялото на изчезналия, в която участват водолазни екипи, уточниха от ОДМВР-Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Млад белгиец падна от яхта на Морска гара\t"}
{"url": "https://trud.bg/%d0%bc%d1%8a%d0%bb%d1%87%d0%b0%d0%bb%d0%b8%d0%b2-%d0%bf%d1%80%d0%be%d1%82%d0%b5%d1%81%d1%82-%d0%bf%d1%80%d0%b5%d0%b4-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d1%81-%d0%b8%d1%81/", "text": "Над 15 хиляди граждани са подкрепили подписката, открита от близките на 7-годишната Кристин от сливенското село Сотиря, с искане да отпадне съкратеното съдебно следствие в случаите на тежки умишлени престъпления, особено срещу деца. Част от подписката бе предадена на Корнелия Нинова при посещението й в селото преди седмица. „Другата част съм сложила в раничката на Криси, с която сега тя щеше да тръгне в първи клас. Но никога вече няма да стане ученичка”, каза Милка Георгиева, баба на зверски убитото момиченце. На 18 септември през нощта от Сотиря ще тръгне микробус за София, където в 8 часа пред парламента ще започне мълчалив протест срещу редуцирането на присъдите за извършителите на убийства и сексуални посегателства спрямо деца. „Извършителите на тежки умишлени престъпления срещу личността трябва да получават най-строги присъди, без право на замяна. Информираха ни, че протестът ни ще бъде подкрепен и от други пострадали семейства – близките на сестрите Белнейски, на Вероника от Велико Търново…”, заяви кметът на Сотиря Димчо Георгиев. В протеста ще се включат и много граждани, които са „за” промени в закона. „Аз не съм съгласна на по-мек вариант в предлаганите промени. Смятам, че нито един убиец и изнасилвач няма право да получи по-леко наказание, ако си признае вината. Не искам да бъда разочарована! Тази промяна не е само за нас”, допълни бабата на Криси. Момиченцето бе открито на 15 август на обяд недалеч от дома си в безпомощно състояние. То издъхна в областната болница от причинените му травми, несъвместими с живота. За жестокото убийство и изнасилване бе задържан 21-годишният Мартин Трифонов от същото село, излежал присъди за блудство и за кражба. Подписката с искане за отпадането на съкратеното съдебно следствие продължаваше и в деня преди отпътуването на хората за София. Милка Георгиева работи на обект на централния кооперативен пазар в Сливен. Всеки клиент се разписваше с името си под исканията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Мълчалив протест пред парламента с искане да няма намалени присъди за убийци и изнасилвачи\t"}
{"url": "https://trud.bg/sofia-biting-docs-%d0%be%d0%b1%d1%8f%d0%b2%d1%8f%d0%b2%d0%b0-%d0%ba%d0%be%d0%b4-%d0%bc%d1%80%d1%8a%d1%81%d0%bd%d0%be%d1%81%d0%b8%d0%bd%d1%8c%d0%be/", "text": "Седмото издание на фестивала за документално кино Sofia Biting Docs ще стартира на 27 септември с премиерата на филма „Бялото братство и духовната школа на Рила” на режисьора Пламен Симеонов. Филмът  представя едно от най-значимите събития за братството – лятната духовна школа край Рилските езера. Ще получите искрените отговори на хора, които всяка година през август се качват на Рила, за да вземат участие в това духовно тайнство. Ще разберете повече за Паневритмията – танц, който синхронизира човек с вселенската хармония, ще се докоснете до много места, до които не е стигала камера и ще чуете любипитни истории от личните преживявания на всеки участник. Тази година фестивалът ще премине под мотото „Код: мръсносиньо”, провокирано от проблемите със замърсяването на водните пространства на планетата. „Водната” селекция включва българския филм „Море на вятъра”, който представя историята на двама сърфисти и техния нетрадиционен начин да насочат вниманието ни към проблема със замърсяването на морето с пластмаса, балканската копродукция „Синьо сърце”, която обръща внимание на дивите реки на Балканския полуостров, „Бистра вода” за група каякари, които имат за цел да плават в 23 реки, за да привлекат вниманието върху замърсяването на водите и „Далечни острови”, който показва живота в най-северната и най-южната точка на Европа. На 1 октомври в рамките на Sofia Biting Docs ще се състои премиерата на „Пясък в чекмедже” на режисьора Надя Йончева. Филмът е провокиран от популярните в епохата на нискотарифните авиокомпании заглавия като “Местата, които трябва да видим, преди да умрем” и предлага оригинална класация с топ дестинации, представени от Гинка Иванова, която се включва със свои кадри от тропиците. Зрителят пътешества не само из плажовете – “по хоризонталата”, но и в незримото. За пътя „по вертикалата” разказват философът проф. Калин Янакиев и отец Добромир Димитров. Освен забавни мигове и размисли на тема пътешестване, създателите на филма се надяват да окуражат всички, които са склонни да повярват, че най-хубавото е скрито за очите. В програмата на фестивала е и филмът „Място на силата”, който показва автентичността на българското село Чушмелий в Украйна. Освен производствения процес на домашно вино и събирането на арпаджик – основният и най-доходоносен занаят на чушмелийци, зрителите ще имат възможност да се запознаят с историята на преселването на българите в Бесарабия, да видят красивата природа край езеро Ялпуг – най-голямото в Украйна, което е ням свидетел на живота на поколения българи, да чуят разказите на 80-90 годишни старци – жертви на сталинските репресии, свидетели на няколкото смени на политически режими и държави. Сред останалите заглавия в програмата са „Бялата стрела” за пътешествието на един британец с Транссибирската железница, „В името на Конфуций” за идеята, която стои зад създаването на мрежата от китайски културни институти, „Вярната дума”, който повдига въпроса за образованието в слабонаселените места и „Портрет на един панелен блок”, който проследява събитията в един люлински панелен блок.  Традиционно голяма част от прожекциите ще бъдат съпътствани с представяния на авторите и дискусии, провокирани от видяното на екрана.  Sofia Biting Docs ще продължи до 3 октомври в салоните на Дома на киното, Културен център G8 и Евро синема.", "date": "2019.09.17", "title": " Sofia Biting Docs обявява „Код: мръсносиньо”"}
{"url": "https://trud.bg/%d1%81%d1%82%d0%be%d0%bb%d0%b8%d1%87%d0%bd%d0%b8%d1%8f%d1%82-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%81%d1%8a%d0%b2%d0%b5%d1%82-%d0%be%d1%82%d0%bf%d1%83%d1%81%d0%bd%d0%b0-%d0%bf%d0%be-100/", "text": "Столичният общински съвет реши да бъдат отпуснати по 1000 лв. на семействата, чиито домове изгоряха в град Бухово при пожар на 4-ти септември. Кметът Йорданка Фандъкова заяви, че ще търси помощ за възстановяване на покрива на сградата и от междуведомствената комисия към Министерски съвет, предаде  „Тези средства, които бяха гласувани, ще се изплатят наистина затова – да възстановят хладилник, печка, това, което е от първа необходимост за едно домакинство. И важната част е това, с което можем да им помогнем да възстановят покрива, изобщо жилищата“.", "date": "2019.09.17", "title": " Столичният общински съвет отпусна по 1000 лв. на семействата, чиито домове изгоряха в Бухово"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%80%d1%83%d1%81%d0%b8%d1%8f-%d1%89%d0%b5-%d1%80%d0%b0%d0%b1%d0%be%d1%82%d1%8f%d1%82-%d0%b7%d0%b0-%d1%80%d0%b5%d0%b0%d0%bb%d0%b8%d0%b7%d0%b8/", "text": "Сътрудничеството между Република България и Руската федерация е дългогодишно и се базира на конструктивния диалог. Страните ще работят за увеличаване на стокообмена между тях, както и във всички области от взаимен интерес. Около това се обединиха енергийният министър Теменужка Петкова и министърът на промишлеността и търговията Денис Мантуров при провелото се във Варна XVII-то заседание на Междуправителствената българо-руска комисия за икономическо и научно-техническо сътрудничество, съобщщиха от пресцентъра на енергийното министерство. По думите на министър Петкова близо 6% от външноикономическият оборот на страната ни е с Русия. Като перспективни за инвеститорите, както от Република България, така и от Руската федерация бяха очертани области като енергетика, промишленост, селско стопанство, оборудване и технологии за хранителната промишленост, туризъм, инфраструктурни проекти и други. По време на провелия се бизнес форум, организиран от Изпълнителната агенция за малки и средни предприятия, бе подчертано, че отношенията между компаниите от двете страни следва да бъдат засилени. Сред основните теми по време на заседанието на междуправителствената комисия бе енергийната. България и Русия потвърдиха готовността си за по-нататъшно укрепване и развитие на взаимоизгодните отношения в областта на енергетиката при стриктно спазване на енергийното законодателство. Страните констатираха продължаването на реализацията на дейностите, залегнали в подписаната през 2017 г. Пътна карта за разширение на газопреносната инфраструктура от турско-българска до българо-сръбска граница. Министър Петкова бе категорична, че българската страна полага всички необходими усилия за реализация на проекта в заложените срокове. Благодарение на ползотворното сътрудничество между страните във връзка с обслужването и модернизацията на енергоблоковете на АЕЦ „Козлодуй“, се очаква до няколко седмици Агенцията за ядрено регулиране да издаде лицензия за продължаване живота на 6-ти блок. По този начин се гарантира ефективната работа и на двата енергоблока в рамките на допълнителния срок на експлоатация. Във връзка с процедурата за избор на стратегически инвеститор за АЕЦ „Белене“ страните подчертаха важността на участието на конструктора и производител на оборудването „Росатом“ в реализацията на проекта. В областта на туризма сътрудничеството между Република България и Руската федерация бе положително оценено. Договорено бе разширяването на съвместната работа между регионалните туристически организации и компании. По отношение на селското стопанство страните поеха ангажимент за продължаване на сътрудничеството в областта на животновъдството, растениевъдството, аквакултурите и други. По време на комисията бе обсъдена и възможността за установяване на нова фериботна линия между в Черно море. По време на комисията бяха подписани меморандум за сътрудничество между „Интер експо център България“ и изложбено обединение „Рестек“, както и споразумени за сътрудничество между „Техноинженеринг груп България“ и Инженерна компания „Интерблок“ Русия.", "date": "2019.09.17", "title": " България и Русия ще работят за реализиране на потенциалa за сътрудничество във всички области"}
{"url": "https://trud.bg/500-%d0%b5%d0%b2%d1%80%d0%be-%d0%bd%d0%b0-%d0%bc%d0%b5%d1%81%d0%b5%d1%86-%d0%be%d1%82-%d0%be%d1%82%d1%81%d1%8f%d0%b4%d0%b0%d0%bd%d0%b5-%d0%bd%d0%b0-%d1%82%d1%83%d1%80%d0%b8%d1%81%d1%82%d0%b8/", "text": "Бизнесът изисква много работа По 500-650 евро на месец може да бъдат изкарани от жилище в центъра на София при отдаване под наем за краткосрочно настаняване чрез платформи като Airbnb.com и Booking.com. В същото време наемът за същия имот при дългосрочно отдаване е 350-400 евро на месец. Много хора купуват апартаменти в столицата, за да ги дават под наем за по няколко нощувки на чуждестранни туристи. Бизнесът с краткосрочно отдаване под наем обаче изисква много работа – за посрещане на гостите, чистене след тях, дребни ремонти, както и за поддържане на профила на жилището в онлайн платформите. Всяка година броят имотите в София, отдавани под наем чрез Airbnb.com, нараства при относително стабилни наемни нива. През юли 2019 г. средният наем на жилище с една спалня е 35 евро за ношувка като остава непроменен спрямо същия месец на миналата година. В същото време средната печалба от имот нараства с 5%, достигайки 516 евро, което се дължи на ръст на гостите. През 2015 г. в платформата Airbnb.com се предлагаха около 600 имота в столицата , а сега те са над 3000. „Това обаче не означава, че всички тези имоти са конкурентни. Реално част от тях функционират добре, но има и такива, които никога не са били разработени правилно. Затова не може да се каже, че пазарът е наситен“. Това коментира Ефтим Ефтимов, създател на платформа за споделено инвестиране в недвижими имоти, които се ремонтират и продават на по-висока цена или пък се отдават за краткосрочен наем. Много от регистрираните в Airbnb.com жилища са просто експеримент – собственикът не живее в апартамента и го пуска под наем, но не го управлява професионално, което води до по-слаби финансови резултати. София е сред градовете на Балканите с най-висока запълняемост на имотите за краткосрочен наем – близо 65%, при средно 55% в Букурещ и Белград. За краткосрочно настаняване се отдават предимно жилища с една спалня и хол с разтегателен диван или с две спални, в които могат да отседнат до 4 души. Апартаментите не са големи, тъй като така се постига по-висока доходност, разказа Ефтим Ефтимов. Най-често в жилища за краткосрочно настаняване отсядат чуждестранни туристи с по една раница, които идват в София чрез полетите на нискотарифните авиокомпании. Те остават за 3-5 дни, за да разгледат една столица на държава от ЕС. Разглеждат забележителности и имат интерес към нощния живот. Затова най-търсени са жилищата в центъра на София – на 3-5 минути от най-важните забележителности. Тези туристи често искат да посетят за един ден Банско или Седемте рилски езера. В жилища за краткосрочно настаняване в София понякога отсядат и българи от други населени места, както и хора, които идват в столицата по бизнес. Това личи от изискването им в апартамента да има бюро, на което да могат да работят. Затова интерес има и към отдаваните под наем жилища до Бизнес парка София. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " 500 евро на месец от отсядане на туристи\t"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8%d1%8f94-%d1%81%d1%80%d0%b5%d1%89%d1%83-%d1%82%d1%83%d1%80%d1%86%d0%b8%d1%8f02-%d0%b2-%d0%ba%d1%8a%d1%80%d0%b4%d0%b6%d0%b0%d0%bb%d0%b8/", "text": "Грандиозен двубои между четвъртите в света от Мондиал ‘ 94 и третите в света от Мондиал 2002 организира Кърджали. Един срещу друг ще излязат част от българските герои от американското лято срещу турските звезди от битките по терените на Южна Корея и Япония. Организаторите от Кърджали пускат символични билети – 7, 5 и 3 лева. Христо Стоичков е потвърдил участие в двубоя на 26 септември. Поканите отклониха част от по-младите български звезди – Димитър Бербатов, Стилиян Петров и Мартин Петров. От българска страна организатор е Дончо Донев, бивш нападател на ЦСКА и „Левски“. „ За нашия тим ще участват и ветерани, които не са участвали на световното в Щатите – обясни Донев. – Същото се отнася и за турските звезди. Много от тях не живеят в страната и не могат да присъстват.“ Инициативата за мача е от БФС. Планира се и втори двубой на турска земя следващата година.", "date": "2019.09.17", "title": " България’94 срещу Турция’02 в Кърджали"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bf%d0%b5%d1%82%d0%ba%d0%be%d0%b2-%d0%be%d1%87%d0%b0%d0%ba%d0%b2%d0%b0%d0%bd%d0%b8%d1%8f%d1%82%d0%b0-%d1%81%d0%b0-%d0%b7%d0%b0-%d0%bd%d0%b0%d0%b4-6/", "text": "В началото на идния месец ще е ясен точният процент на увеличение на пенсиите от 1 юли 2020 година. Към момента очакванията са за повече от 6 на сто, каза министърът на труда и социалната политика Бисер Петков, който бе на посещение в русенското село Баниска, предаде . „5,3 процента е заложено в тригодишната бюджетна прогноза. Текущо, на база на достигнатите ръстове на средно осигурителен доход и индекса потребителски цени, очакваме, че ще бъде над 6 процента. Точният процент на увеличение би трябвало да бъде ясен в началото на идния месец. Той не е произволен, а зависи от нарастването на ръста на средния осигурителен доход и на индекса на потребителските цени“, обясни Петков.", "date": "2019.09.17", "title": " Министър Петков: Очакванията са за над 6% ръст на пенсиите, ще е ясно през октомври"}
{"url": "https://trud.bg/%d0%b2%d1%82%d0%be%d1%80%d0%b8%d1%8f%d1%82-%d0%bd%d0%b0%d0%b9-%d0%b1%d0%be%d0%b3%d0%b0%d1%82-%d1%87%d0%be%d0%b2%d0%b5%d0%ba-%d1%81-%d0%b8%d0%bd%d1%82%d0%b5%d1%80%d0%b5%d1%81-%d0%ba%d1%8a%d0%bc/", "text": "Френският супербогаташ Бернар Арно иска да купи „Милан“. Вторият най-богат човек в света е готов да плати 1 милиард евро за акциите на клуб №2 в историята на футбола.  Арно е собственик на модния бранд „Луи Вуитон“, който се оценява на 100 милиарда евро. Освен това притежава компанията за бижюта „Сефора“, както и шампанското „Дом Периньон.“ Според базирания в Рим информационен сайт „Ил Масаджеро“ богаташът имал намерение да влезе във футбола. А финансовата част не го притеснявала.  Проблемът е, че компанията „Елиът Мениджмънт“ купи „Милан“ през 2017 година и не показва намерение да продава. Различни консорциуми вече са проявили интерес, но оферти за около 500-600 милиона евро са отказани. Освен това „Елиът Мениджмънт“ иска да махне отбора от „Сан Сиро“ и да построи нов дом.  Поне на този етап обаче новите собственици не показват особена загриженост към спортно-техническата част в „Милан“. Клубът беше отстранен от Лига Европа заради нарушаване на правилата на финансовия феърплей. Отборът не направи сериозна лятна селекция и никой не го слага сред фаворитите за титлата.", "date": "2019.09.17", "title": " Вторият най-богат човек с интерес към „росонерите“"}
{"url": "https://trud.bg/%d0%b3%d0%b0%d0%b7%d0%bf%d1%80%d0%be%d0%bc-%d0%bd%d0%b0-80-%d0%b5-%d0%b7%d0%b0%d0%b2%d1%8a%d1%80%d1%88%d0%b5%d0%bd-%d0%b3%d0%b0%d0%b7%d0%be%d0%bf%d1%80%d0%be%d0%b2%d0%be%d0%b4%d1%8a%d1%82/", "text": "Руският енергиен гигант „Газпром“ е положил 1989 км от газопровода „Северен поток-2″ по дъното на Балтийско море, строителството е завършено с 81%, съобщи TACC, цитирайки информация от компанията. „Строителството на газопровода „Северен поток-2 „продължава. Към днешна дата 1989 км тръби са положени по дъното на Балтийско море – това са около 81% от общата му дължина“, се казва в съобщението на холдинга. Проектът „Северен поток-2″ включва изграждането на два газопровода с общ капацитет за транспортиране на 55 милиарда кубически метра газ годишно от брега на Русия през Балтийско море до Германия. Цената му е 9,5 милиарда евро, пускането в ескплоатация на газопровода се очаква преди края на 2019 г. Европейските партньори на „Газпром“ в проекта са германските Uniper и Wintershall, австрийската OMV, френската Engie и англо-холандската Shell. Те финансират 50% от проекта.", "date": "2019.09.17", "title": " „Газпром“: На 80% е завършен газопроводът „Северен поток-2“"}
{"url": "https://trud.bg/%d1%82%d1%83%d1%80%d0%b8%d1%81%d1%82%d0%ba%d0%b0-%d0%bf%d0%b0%d0%b4%d0%bd%d0%b0-%d0%be%d1%82-%d0%b2%d1%80%d1%8a%d1%85-%d0%b4%d0%b6%d0%b0%d0%bd%d0%b3%d0%b0%d0%bb-%d0%bf%d0%bb%d0%b0%d0%bd%d0%b8%d0%bd/", "text": "Жена е с черепно-мозъчна травма и тежки фрактури след падане по североизточния склон на връх Джангал, съобщиха от Планинската спасителна служба. Инцидентът е станал вчера следобед. Взима се решение в спасителната акция да се използва хеликоптер, но това не се осъществява заради трудната процедура и оставащо кратко време от светлата част на денонощието. В 17:25 ч. на 16 септември 2019 г. при дежурния в база „Банско“ на Планинската спасителна служба (ПСС) при БЧК е получен сигнал за пострадала жена, паднала по североизточния склон на връх Джангал. Информацията е подадена от горски служител, случайно станал свидетел на инцидента, който съобщава за тежки травми, съобщават от ПСС. Веднага започва спасителна акция, като се взима решение да се търси помощта на хеликоптер. От база „Банско“ тръгва първата група наземен екип от 8 спасители, а от Централния денонощен пост на ПСС започва комуникация с Министерството на отбраната (МО) и Министерството на вътрешните работи (МВР) за вдигане на хеликоптер за бърза евакуация на пострадалата. За съжаление, трудната процедура и краткото време, оставащо до края на светлата част на денонощието, не позволиха излитането на хеликоптера. След 18:30 ч. спасителната акция продължава само като наземна. Мобилизирани са общо 22 планински спасители от отрядите в Банско, Разлог и Добринище. При достигане до пострадалата в 20:20 ч. са установени черепно-мозъчна травма, тежки фрактури на долните крайници, таз и на горен крайник. След оказване на необходимата долекарска помощ и последващото трудно, заради щадящия режим транспортиране, в 2:00 ч. сутринта на 17 септември, пострадалата е предадена на екип на Спешна медицинска помощ – Разлог. ПСС при БЧК изказва благодарност на всички планински спасители, взели участие в акцията, които със своя професионализъм и себеотдаване допринесоха за успешния край на мисията, както и на представителите на МВР и МО за готовността им да помогнат в тази трудна и опасна акция. ПСС отново призовава отговорните институции да се включат в решаването на проблема с въздушно спасяване в България. Единствено този вид транспорт може да даде шанс за бърза и адекватна спешна медицинска помощ на тежко пострадали в труднодостъпни и отдалечени местности. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Туристка падна от връх Джангал, планински спасители й помогнаха"}
{"url": "https://trud.bg/%d0%b0%d0%b4%d0%b5%d0%bb-%d0%b6%d0%b8%d0%b2%d0%b5%d0%b5-%d0%b2-%d1%81%d1%8a%d1%81%d0%b5%d0%b4%d1%81%d1%82%d0%b2%d0%be-%d0%b4%d0%be-%d0%b1%d0%b8%d0%b2%d1%88%d0%b8%d1%8f-%d1%81%d0%b8-%d0%bc%d1%8a%d0%b6/", "text": "Точно преди половин година гласовитата   Саймън Конеки след 7 години връзка, като двамата имат и дете – 6-годишния Анджело. След раздялата   и дори се появиха слухове, че има  И след всичко това става ясно, че Адел се е преместила в един от имотите си, който се намира точно срещу дома на бившия си мъж, предават от Mirror. Двете къщи, намиращи се в Бевърли Хилс, са закупени от изпълнителката през 2016-та, а цените им са сходни – 7,6 и 8,6 милиона долара. Тъй като двамата родители са решили да си поделят попечителството, това може би е и причината Адел да се премести в съседство до Саймън, за да може отглеждането на детето им да се случва по-лесно.", "date": "2019.09.17", "title": " Адел живее в съседство до бившия си мъж"}
{"url": "https://trud.bg/%d0%b4%d0%b5%d0%bd%d0%b8%d1%81-%d0%bc%d0%b0%d0%bd%d1%82%d1%83%d1%80%d0%be%d0%b2-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bd%d0%b0-%d1%82%d1%8a%d1%80%d0%b3%d0%be%d0%b2%d0%b8%d1%8f%d1%82/", "text": "Атомната област е една от визитните картички на Русия, и нашата страна е традиционно силна в нея Винаги се радваме на новите проекти на нашите български партньори Русия и България развиват взаимноизгодно сътрудничество в множество направления На 16 и 17 септември в резиденция „Евксиноград“ край Варна се провежда заседание на Българо-руската междуправителствена комисия за икономическо и научно-техническо сътрудничество. Съпредседатели на комисията са министърът на енергетиката на България Теменужка Петкова и министърът на промишлеността и търговията на Руската Федерация Денис Мантуров. В рамките на сесията двете страни ще обсъдят въпроси от взаимен интерес в областта на търговията, енергетиката, туризма, инвестициите, околната среда, транспорта, селското стопанство и други. Успоредно със заседанието на междуправителствената комисия ще се проведе и българо-руски бизнес форум. За възможностите за развитие на двустранните отношения, за пречките пред това, предизвикани от международното положение, за участието на България в проекти като „Турски поток“ и на Русия в изграждането на АЕЦ „Белене“, разговаряхме с руският министър на промишлеността и търговията Денис Мантуров.  – Г-н министър, какви са очакванията ви от заседанието на междуправителствената българо-руска комисия и как оценявате сегашното ниво на двустранните икономически отношения между България и Русия?  – Тази година отбелязахме 140-та годишнина от установяването на дипломатически отношения между нашите две страни. Такива знакови дати от съвместната ни история за пореден път доказват колко трайни и дълбоки са връзките между Русия и България. Ще се отнася до предстоящото заседание на междуправителствената комисия, мога да кажа, че имаме много наситен двустранен дневен ред. Срещите между ръководствата на България и Русия се провеждат редовно, и е необходимо да се отбележи, че в днешния свят няма много държави, с които да имаме толкова наситен график на междудържавните контакти. Безусловно активният диалог намира отражение и в динамиката на двустранната търговия. Русия заема второ място сред основните търговски партньори на България извън Европейския съюз и е на пето в „общото разпределение“. Нашият стокообмен през миналата година надхвърли 3,5 млрд. долара, от които руският внос към България достигна почти 3 млрд. долара, а износът от България достигна над 500 млн. долара. Днес Русия и България развиват взаимноизгодно сътрудничество в множество направления – в рамките на междуправителствената комисия действат 12 ресорни работни групи. Търговско-икономическото и инвестиционното сътрудничество е двупосочна улица, и затова ние винаги се радваме на новите проекти на нашите български партньори за създаване на производствени площадки в Русия и сме готови да предоставим на чуждестранните инвеститори цяла редица преференции, сред които преференциални режими за данъчно облагане и съдействие в достъпа до инфраструктура. Още по-широки възможности за чуждестранни компании, организиращи своето производство у нас, открива общото икономическо пространство на страните от Евразийския икономически съюз. Най-вече става въпрос за достъп до мащабния пазар на петте държави от ЕАИС, където действат унифицирани правила за конкуренцията, технически регулации и други условия за развиване на бизнес. – Смятате ли, че международната обстановка влияе, и ако да, то до каква степен, на нашите двустранни отношения? Влияят ли икономическите санкции, въведени от ЕС срещу Русия, на търговско-икономическите отношения между България и Русия? Какво може да се направи, за да се подобри тази ситуация?  – Ние многократно сме казвали, че санкционната политика е контрапродуктивна и не допринася за развитието на международната търговия. Интересното е, че не само ограниченията нанасят вреда – те са само „върха на айсберга“. Неотдавна нашите западни партньори въведоха специален термин – self-sanctioning – „самосанкциониране“. Страховете и митовете за Русия, за възможните последствия от работата с нашата страна и прочие измислици понякога оказват дори по-негативно въздействие, отколкото санкционните решения на Брюксел и Вашингтон. Едновременно с това Русия, до известна степен благодарение на санкциите, получи историческа възможност да си осигури качествен пробив в множество промишлени отрасли. А това, на своя ред, направи нашата продукция по-конкурентоспособна на световните пазари, в това число и в България. – Включването на България в проекта „Турски поток“ представлява голям стратегически интерес за страната ни. Какви са реалните шансове според Вас, това да се случи действително?  – България вече е активно въвлечена в реализирането на проекти за развиване на националната u газопреносна система, които да послужат за продължение на „Турски поток“ към Европа. Освен България то включва Сърбия и Унгария. Крайният пункт на проекта е австрийският град Баумгартен. В България вече се работи по реализирането на съществуващата „Пътна карта“, подписана на 3 юни 2017 г. между министерството на енергетиката на България и компанията „Газпром“. Успоредно на това се строят нови газопроводи и компресорни станции, и ние разчитаме на своевременното завършване на всички работи. Реализирането на проекта ще подсили енергийната сигурност на региона и ще повиши ролята на България като газов хъб в Югоизточна Европа. – Друга важна тема, когато говорим за стратегически интереси в областта на икономиката и енергетиката, е възобновяването на проекта за АЕЦ „Белене“. Заинтересована ли е Русия да се включи в този проект?  – Ние внимателно следим развитието на ситуацията около АЕЦ „Белене“. Още през 1980-те години Съветският съюз започна строителството на тази атомна централа. Атомната област е една от визитните картички на Русия, и нашата страна е традиционно силна в нея. Безусловно участието ни в този проект представлява интерес за нас. Държавната компания „Росатом“ подаде заявката си за участие в търга на 15 август тази година, след публикуването в Официалния вестник на Европейския съюз на решението за започване на съответните процедури. – Къде виждате най-големи възможности за увеличаване на търговията между нашите две страни?  – Ние разчитаме в течение на тази година двустранната ни търговия ще продължи да расте както количествено, така и качествено, и имаме намерения да развиваме и инвестиционното сътрудничество. Преди всичко това се отнася до реализирането на мащабни инфраструктурни проекти. Тъй повече, че има ярки примери. В частност що се отнася до нефто-газовата сфера, говорим за модернизирането от компанията „Лукойл“ на най-големия нефтопреработващ завод на Балканите „Нефтохим Бургас“. През май миналата година „Лукойл“ започна изграждането на допълнителни мощности, позволяващи производството на до 150 хиляди тона полипропилен на година. Още една перспективна точка на растеж е производството на селскостопанска техника. Ние имаме за цел да разширим съществуващите модели за доставяне на техника с успоредно разширяване на сервизната мрежа. В България са добре известни и руските производители на автомобили – на българския пазар е представена продукцията на компанията „УАЗ“, която е заинтересована от разширяване на доставките си. Знаем също така за голямото търсене на руски лекарствени препарати на българския пазар. В момента върви съвместна работа по сертифицирането на руската продукция в България. Трябва да отбележа, че паралелно на това растат и доставките на българската фармацевтична продукция в Русия – през 2018 г. те достигнаха ниво от 130 млн. долара.   Нашият гост Денис Валентинович Мантуров, министър на търговията и промишлеността на Русия, е роден на 23 февруари 1969 г. в северния руски град Мурманск. Възпитаник е на факултета по социология на Московския държавен университет, преди през 1997 г. да стане и кандидат на икономическите науки. През 2006 г. се дипломира от Руската академия за държавна служба към президента на Русия.   През годините Мантуров е ръководил Московския вертолетен завод и е бил генерален директор на “Обединена промишлена корпорация Оборонпром”.   В държавната администрация на Русия влиза през 2007 г. като заместник-министър на промишлеността и енергетиката. От 2011 г. е професор в катедрата “Системи за управление на икономически обекти” към Московския авиационен институт.  На 2 февруари 2012 г. президентът Владимир Путин го назначава за временно изпълняващ длъжността министър на търговията и промишлеността, преди да бъде окончателно утвърден на поста през през май същата година. Успоредно на тези си задължения е и председател на надзорния съвет на руската държавна технологична корпорация “Ростех”.", "date": "2019.09.17", "title": " Денис Мантуров, министър на търговията и промишлеността на Русия, пред „Труд“: Страховете и митовете за Русия оказват по-негативно въздействие от санкциите на Брюксел"}
{"url": "https://trud.bg/%d0%ba%d1%80%d0%b8%d1%81%d1%82%d0%be%d1%84-%d0%bb%d0%b0%d0%bc%d0%b1%d0%b5%d1%80-%d0%be%d0%b3%d0%bb%d0%b0%d0%b2%d1%8f%d0%b2%d0%b0-%d0%b6%d1%83%d1%80%d0%b8%d1%82o-%d0%bd%d0%b0-cinelibri-2019/", "text": "Френско-американската кинозвезда Кристоф Ламбер оглавява журито на петото юбилейно издание на международния кино-литературен фестивал CineLibri! Празничната церемония по награждаване на носителите на отличия за най-талантлива литературна адаптация ще се състои на 13 октомври в зала 1 на НДК от 19:00 ч. и ще бъде съпроводена с премиерна прожекция на филма „Тази, която не съм” с Жулиет Бинош. Кристоф ЛАМБЕР влиза в орбитата на знаменитостите през 1984 г. благодарение на феноменалното си изпълнение в „Тарзан от рода Грейстоук” (филмът е номиниран за „Оскар” в три категории), две години по-късно му поверяват образа на Конър Маклауд, безсмъртния „шотландски боец”. За ролята си в „Метро” (1985) на Люк Бесон, където си партнира с Изабел Аджани, Ламбер печели награда „Сезар”. Известен е и с ролите си в „Сицилианецът” (1987) на Майкъл Чимино, „Да убиеш свещеник” (1988) на Агнешка Холанд, „Аз те обичам” (1986) на Марко Ферери, „Годината на дивия заек” (2006) по романа на Арто Паасилина и др. През последните години се изявява предимно като продуцент. Конкурсната програма на петото издание на CineLibri е изключително силна и включва 11 филма, вдъхновени от разнообразни по характер литературни произведения. За качеството на продукциите допринася ослепителният кастинг – сред актьорите, които ще видим на големия екран, се нареждат Хана Шигула, Катрин Деньов, Бруно Ганц, Никол Кидман, Ръсел Кроу, Харви Кайтел, Тони Сервило и Валерия Голино. Непосредствено след обявяването на филмите победители и разпределянето на наградите ще бъде излъчен филмът „Тази, която не съм”(2019) с друга голяма звезда на френското кино – Жулиет Бинош. Френско-белгийската продукция на режисьорката Сафи Небу е издържана в стил „драмеди” и третира актуалната тема за романтичните запознанства в интернет. Филмът е адаптация по роман на Камий Лоранс. Билетите за събитието на 13 октомври са в продажба на сайта на CineLibri и на касата на НДК с промоционална цена от 10 лв. за early birds, валидна до 18 септември. След 18 септември редовната цена на билетите ще бъде 12/15 лв. CineLibri 2019 се провежда с подкрепата на Столична програма „Култура”, Национален фонд „Култура”, Национален филмов център, фонд „Култура” на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г. Всички партньори и съмишленици са обявени на официалната страница ", "date": "2019.09.17", "title": " Кристоф Ламбер оглавява журитo на CineLibri 2019"}
{"url": "https://trud.bg/%d0%b2%d0%b5%d0%bd%d1%86%d0%b8-%d1%81%d1%82%d0%b5%d1%84%d0%b0%d0%bd%d0%be%d0%b2-%d0%b7%d0%b0%d1%89%d0%be-%d0%b2-%d0%ba%d0%be%d0%bc%d0%b0%d1%82%d0%b5%d0%b2%d0%be-%d0%b4%d0%b0-%d0%bc/", "text": "Казус къде да се играе съботното дерби от 10-ия кръг от Първа лига между „Славия“ и „Левски“ няма. От стадион „Георги Аспарухов“ отхвърлиха информациите, че са изпращали писмо до БФС мачът да се проведе на националния стадион „Васил Левски“.  „Това решение трябва да вземе футболният съюз и полицията. Никой не ни е питал и не сме изявявали каквито и да е било претенции“, обясниха от клуба.  На свой ред Венцеслав Стефанов, босът на „Славия“, се изказа остро срещу идеята двубоят да бъде преместен в центъра на столицата.  „Няма какво да се обсъжда, има си правилник за лицензиране и нашето съоръжение отговаря на всички условия – обясни Стефанов. – На стадион „Славия“ се играят и международни мачове. Имаме и осветление, каквото беше едно от условията. Имало враждуващи агитки на „Левски“ и заради тях да играем на „Васил Левски“… Предоставяме им два сектора в „Овча Купел“ – „В“ и „Г“. И защо да не може да се играе на „Славия“? Как така на Коматево, Бистрица и Царско село да може, а на нашия стадион – не?“  По-рано през кампанията „Витоша“ (Бистрица) излезе с декларация и дори заплаши, че няма да се яви за двубоя със „сините“, след като бе обявен за високорисков, а впоследствие и преместен на „Васил Левски“. В крайна сметка „тигрите“ склониха да домакинстват на националния стадион, но за последен път.", "date": "2019.09.17", "title": " Венци Стефанов: Защо в „Коматево“ да може, а на „Овча Купел“ не?"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%b2-%d0%ba%d0%b0%d0%ba%d1%8a%d0%b2-%d1%80%d0%b0%d0%b7%d0%ba%d0%be%d1%88-%d1%81%d0%b0-%d0%b6%d0%b8%d0%b2%d0%b5%d0%bb%d0%b8-%d1%87%d0%bb%d0%b5%d0%bd%d0%be%d0%b2%d0%b5/", "text": "На четири лица са повдигнати обвинения за участие в организирана престъпна група за трафик на жени. Това съобщи директорът на Специализираната прокуратура Димитър Петров, след като по-рано  , че ГДБОП е разбила групата, работила на територията на България и Федерална Република Германия. Градовете у нас, в които е била най-активна, са София, Ямбол, Силистра, Бургас. Специализирана операция е проведена вчера. Начините, по които жертвите са били склонявани са били два – първият започвал с връзка, уж любовна, след това момичето е пращано да проституира в Германия, а вторият – правени са видеозаписи и жертвите са изнудвани, че ако не работят ще бъдат опозорени. Момичетата са пълнолетни, като на територията на България са установени пет жертви на престъпната групировка, поясни ръководителят на Специализираната прокуратура. В рамките на процесуално-следствените действия е иззето голямо количество пари, банкови нареждания за над 500 000 лева. Директорът на ГДПОБ главен комисар Ивайло Спиридонов допълни, че разследването е започнало през юни месец т.г., когато служители на отдел „Трансгранична организирана престъпност“ са придобили информация за лица, демонстриращи висок стандарт на живот без съответстващи на него доходи. В хода на започналото разследване информацията е разширена. Установено е, че част от паричните средства са изпращани с платежни нареждания, другия са взимани на ръка от лицата, които са склонявали жертвите да проституират в Германия. Много малка част от паричните средства са давани на момичетата, които били настанявани в квартири, наемани от сутеньорите, а много от тях не са знаели какви парични средства е имало в банковата сметка на тяхно име. При претърсванията са намерени изключително скъпи автомобили и часовници, заяви главен комисар Спиридонов и уточни, че само закупените автомобили възлизат на стойност над 1,8 милиона лева. Директорът на ГДБОП благодари на колегите си, работили по случая и посочи, че това е поредната успешна операция, проведена съвместно със Специализираната прокуратура.", "date": "2019.09.17", "title": " Вижте в какъв разкош са живели членовете на разбитата група за сводничество (СНИМКИ)"}
{"url": "https://trud.bg/%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d0%be%d0%b2%d0%bb%d0%b0%d0%b4%d1%8f%d1%85%d0%b0-%d0%b3%d0%be%d0%bb%d1%8f%d0%bc-%d0%bf%d0%be%d0%b6%d0%b0%d1%80-%d0%b2%d1%8a%d0%b2-%d0%b2%d0%b0/", "text": "Голям пожар изпепели сухи треви и борове в землището на варненския кв. Виница. Сигнал за огненото бедствие бил подаден на тел. 112 около 11,20 ч във вторник. Пламъците лумнали в непосредствена близост до гробището в квартала и се разпрострели към близката борова гора. Шест екипа огнеборци успяха бързо да локализират и потушат пожара, при който няма пострадали, съобщи говорителят на ОДМВР-Варна Ивана Милева. Щетите от стихията тепърва ще се уточняват. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Шест екипа огнеборци потушиха пожар край гробището на кв. Виница"}
{"url": "https://trud.bg/%d0%bc%d0%b5%d1%82%d0%be%d0%b4%d0%b8-%d0%bb%d0%b0%d0%bb%d0%be%d0%b2-%d0%b2%d0%b5%d1%87%d0%b5-%d0%bd%d0%b5-%d0%b5-%d1%81%d1%8a%d0%b4%d0%b8%d1%8f/", "text": "Методи Лалов вече не е съдия. Това реши Съдийската колегия на Висшия съдебен съвет, с което сложи край на сагата, продължила над месец, и му даде зелена светлина да се впусне в политиката, предаде  . Точката беше включена като допълнителна в дневния ред на кадровиците. Членове на Колегията, които са против освобождаването, все пак имаше. Това бяха Стефан Гроздев, Севдалин Мавров, Боян Магдалинчев и Вероника Имова. „Ще гласувам против. Ние нямаме право да обсъждаме мотивите за отставката, но ЗСВ въвежда изискване магистратът да е изписал всички съдебни актове. В конкретния случай от материалите е видно, че съдия Лалов не се е произнесъл по две мерки за неотклонение. Когато той ги изпише, аз съм готов да гласувам „за“ оставката му. Освен това решение на КС, което постоянно се цитира в случая на Методи Лалов, има и друго решение, с други аргументи“, заяви представляващият ВСС Боян Магдалинчев. Георги Чолаков опонира. „Той никога няма да напише тези две определения, не можем да го държим насила в съдебната система“. „Ние не стимулираме ли недобросъвестните колеги да продължават, да си получават на 100% възнагражденията и накрая делата им да бъдат разпределени на други колеги, които вършат съвестно задълженията си“, възрази Магдалинчев. След като мнозинството в Колегията одобри оставката му, Лалов, вече официално може да стане водач на листата на коалицията от „Да, България“, ДСБ и Зелено движение. В началото на заседанието на Съдийската колегия, което бе обагрено от няколко казуса, свързани с вече бившия районен съдия,   и опита да ги накара да нарушат закона, за да му осигурят трибуна за политическа агитация още преди да е дошъл редът за гласуване на оставката му. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Методи Лалов вече не е съдия\t"}
{"url": "https://trud.bg/goreshti-kadri-na-kylie-jenner-ot-playboy/", "text": "Милиардерката Кайли Дженър преди седмица   с която обяви, че ще се снима за Playboy. В Instagram профила си сега тя публикува и няколко горещи кадъра от еротичната фотосесия. Пищната красавица е заснета чисто гола, обгърната с прозрачен синкав шал, разкриващ формите й. По-интересното е, че половинката на Кайли – Траивс Скот е участвал активно в идейната концепция за кадрите и изпълнението им. „Може да си секси дори когато си майка“, споделя Кайли в интервюто за списанието. Тя и Травис са родители на Сторми Уебстър, която догодина ще стане на 2.", "date": "2019.09.17", "title": " Горещи кадри на Кайли Дженър от  Playboy"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d1%89%d0%b5-%d0%b1%d0%b4%d1%8f%d1%82-%d0%ba%d1%80%d0%b0%d0%b9-%d1%83%d1%87%d0%b8%d0%bb%d0%b8%d1%89%d0%b0%d1%82%d0%b0-%d0%b2%d1%8a%d0%b2-%d0%b2%d0%b0%d1%80/", "text": "Полицаи ще бдят и тази учебна година край училищата във Варна. Униформени ще дават дежурства по възловите булеварди и натоварените кръстовища, в близост до които има учебни заведения. В началото и в края на часовете служителите на реда ще подпомагат безопасното пресичане на учениците, съобщиха комисар Илиян Илиев, шеф на „Охранителна полиция“ и гл. инспектор Петко Камбуров, началник на „Пътна полиция“ при ОДМВР-Варна. Съвместно с ДАИ текат проверки на автобусите в региона, превозващи деца. Направени са огледи на пътната маркировка,  вертикалната сигнализация и парапетите, които задължително трябва да са монтирани пред входа на всяко школо. През цялата учебна година служители на „Пътна полиция“ ще влизат по график в часовете и ще провеждат занимания с учениците от всички възрастови групи, посочи Камбуров. Той призова родителите да начертаят възможно най-безопасен маршрут за децата си от дома до училище и обратно и да поставят светлоотразителни елементи по облеклата им. Комисар Илиев пък апелира всички шофьори да карат с повишено внимание и ниска скорост край учебните заведения. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Полицаи ще бдят край училищата във Варна\t"}
{"url": "https://trud.bg/%d1%80%d0%b0%d0%bd%d0%bd%d0%b8-%d0%b7%d0%b0%d0%b3%d1%83%d0%b1%d0%b8-%d0%b7%d0%b0-%d0%b6%d0%b5%d0%bd%d0%b8%d1%82%d0%b5-%d0%b2-%d0%ba%d0%b0%d0%b7%d0%b0%d1%85%d1%81%d1%82%d0%b0%d0%bd/", "text": "Загуби още на старта допуснаха първите ни две представителки при жените на световното по борба в Казахстан. Трикратната еврошампионка за девойки Миглена Селишка (50) поведе на шведката Фредерика Петерсон с 9:4, но допусна обрат и бе туширана. А Евелина Николова (53) бе спряна от Луиса Валверде Мелендрес (Еквадор) с технически туш -1:12. И двете им съпернички не стигнаха финалите и българското участие приключи. Класиране до 5-о място им осигуряваше квоти за Токио 2020. Утре на тепиха излизат Мими Христова (57) и Мария Оряшкова (76) в олимпийските категории, както и Юлияна Янева (65) в неолимпийската.", "date": "2019.09.17", "title": " Ранни загуби за жените в Казахстан"}
{"url": "https://trud.bg/%d0%bf%d1%80%d0%b8%d0%ba%d0%bb%d1%8e%d1%87%d0%b8-%d0%bf%d1%80%d0%be%d0%b2%d0%b5%d1%80%d0%ba%d0%b0%d1%82%d0%b0-%d0%b2-%d0%b1%d0%bd%d1%80/", "text": "По повод спиране на излъчването на програма „Хоризонт“ на Българското национално радио на 13.09.2019 г. /петък/, в часовата зона между 06:00 и 11:00 часа, главният прокурор Сотир Цацаров разпореди незабавно извършване на проверка. Проверката е възложена на ДАНС, СЕМ и КРС, под прякото ръководство на зам. главния прокурор Иван Гешев, съобщиха от държавното обвинение: В хода на проверката, възложена на ДАНС, са снети писмени обяснения от генералния директор на БНР Светослав Костов, от и. д. директора на програма „Хоризонт“ Николай Кръстев, от директора на дирекция „Техника“ Пламен Костов и други служители националното радио. Обяснения са снети и от ръководни длъжностни лица от „НУРТС България“ ЕАД – разпространител на сигнала на радиото. Изискана е официална писмена и електронна комуникация между ръководни длъжностни лица на БНР, както и между тях и и длъжностни лица на дружеството – разпространител на сигнала. Техническата профилактика на БНР е регламентирана в съвместна Заповед на БНР и „НУРТС България“ ЕАД за поетапна профилактика на предавателите,  предвид обстоятелството, че излъчването на националните програми на БНР е с непрекъснат характер. Специфични законови задължения за БНР относно непрекъснатостта на сигнала и готовността на мрежата му произтичат от Закона за радиото и телевизията и Закона за защита от бедствия, с оглед ранното оповестяване и защита на населението. Установено е, че БНР разполага с резервни студия за всяка от програмите си. Когато се налага профилактика /ремонт на тези студия или друга техника на територията на БНР на бул. Драган Цанков № 4, гр. София, засягаща работата им, излъчването /студийната работа по създаване на съдържание, авторски предавания, интервюта, новинарски емисии/ временно се мести в друго свободно студио или ефирът се „запълва“ с музика или друго съдържание. По отношение на техническата профилактика на излъчвателните съоръжения на разпространителя на сигнала на БНР – „НУРТС България“ ЕАД, е установено, че дружеството, съобразно договора си с БНР е задължено да извършва регулярно профилактика на системата, която е планирана. Извършва се минимално два пъти годишно и се съгласува предварително през предходната година с БНР и другите ползватели на предавателите на „НУРТС България“. От приложените материали е установено, че за 13.09.2019 г. „НУРТС България“ е планувало профилактика само на три предавателя на ултракъси вълни /УКВ/ в Белоградчик, Ивайловград и Трещеник. От създаването на „НУРТС България“ ЕАД и БНР до момента не е преустановявано излъчването на която и да е програма на националното радио едновременно на територията на цялата страна поради описаните по-горе специфични задължения и характеристики на националното радио. Профилактика на предавателите на „НУРТС България“ ЕАД се осъществява поетапно, за не повече от осем часа през деня, в различни дни, по един предавател на регион, по възможност в диаметрално противоположни части на страната. Изцяло извън заложения график за извършване на профилактика, на 11.09.2019 г. директорът на дирекция „Техника“ към БНР – Пламен Костов е изготвил писмено уведомление до генералния директор на БНР за „създаден голям технически проблем“, който налага „профилактиране на студийния комплекс на Програма „Хоризонт“ за времето от 6:00 до 11:00 часа на 13.09.2019 г.“. Никъде в това уведомление Костов не е посочил, че ще се извършва спиране на излъчването на програмата и не е довел до знанието на генералния директор такова свое намерение. Генералният директор на БНР Светослав Костов е поставил резолюция „ДА“ на документа. От електронната кореспонденция между Пламен Костов и „НУРТС България“ се констатира, че на 12.09.2019 г. в 9:26 ч. Костов е изпратил официално съобщение до старши мениджър В. Стойкова със следното съдържание: „моля Ви, да бъде прекратено излъчването на програма „Хоризонт“ на 13.09.2019 г. на територията на цялата страна за времето от 6:00 до 11:00 часа, поради профилактика на студийния ни комплекс“. Същият ден в 13:01 ч. Стойкова е изпратила съобщение на инж. Костов, в което го е уведомила, че е информирала колегите си от Оперативно управление и контрол и програмата няма да се излъчва в указаното време. На 12.09.2019 г. около 16.30 часа Пламен Костов е позвънил на И. Павлов – ръководител на „Централна Апаратна“ към дирекция „Техника“ при БНР и му е разпоредил да пусне в ефир съобщение за предстояща техническа профилактика на излъчването на програма „Хоризонт“ на 13.09.2019 г. и спиране излъчването на програма „Хоризонт“. Пламен Костов представил на Павлов докладната, която е изготвил до генералния директор, с поставена върху нея резолюция „Да“ от Светослав Костов. В изпълнение на това указание от Пламен Костов, И. Павлов публикувал съобщение на страницата на БНР за предстояща профилактика. На 13.09.2019 г. в 8:07 ч. П. Костов е изпратил ново съобщение на В. Стойкова, със следното съдържание: „благодаря Ви за съдействието и ако е възможно, да възстановим сигнала към 10,20 часа“. Установена е докладна записка от Пламен Костов от 13.09.2019 г. до генералния директор, в която го е информирал за възникнал проблем с оптичната връзка между БНР и предавателите, наложил спирането на Програма „Хоризонт“ от 6:00 ч. до отстраняването на проблема. В тази връзка на 13.09.2019 г. БНР е изготвило уведомително писмо до КРС по случая. В хода на извършената от ДАНС проверка е установено, че: – не е извършвана каквато и да е профилактика на студийния комплекс на Програма „Хоризонт“; – не е съществувал какъвто и да е технически проблем, налагащ профилактиране на студийния комплекс на Програма „Хоризонт“; – не са съществували и проблеми с преноса на сигнал от студията на БНР до Централната апаратна; – не е съществувал технически или друг проблем за предаването на сигнала от Централната апаратна до входната точка на НУРТС. Същевременно от БНР не е била прекъсвана работата на програма „Хоризонт“, която се е излъчвала он-лайн и е можела да се слуша в интернет на сайта на БНР. Този начин на слушане се ползва от ограничен кръг слушатели. Категорично се установява, че Програма „Хоризонт“ не е била достъпна в ефир на УКВ честоти в периода 6:00 ч. до 10:42 ч. на 13.09.2019 г. на цялата територия на Република България. От „НУРТС България“ ЕАД не е била преустановявана работата на излъчвателните съоръжения /предавателите/ на БНР с изключение на трите предавателя /посочени по-горе/, подлежащи на годишна планова профилактика, разположени в различни краища на страната /от всички 75 предавателя, излъчващи програмите на БНР/. Преустановяването на сигнала на „Хоризонт“ е осъществено чрез спиране на звуковия сигнал на входа на кодиращото устройство в централата на „НУРТС България“ ЕАД. В хода на извършената от КРС проверка е установено, че за спирането на излъчването на програма „Хоризонт“ на 13.09.2019 г. за времето от 06.00 ч. до 11.00 ч., Комисията е била уведомена на 13.09.2019 г. в 18.17 г. с електронно писмо от БНР. КРС е установила, че профилактиката на студийния комплекс не е сред обстоятелствата, даващи право на БНР да прекратява излъчването на програми от предавателните станции, тъй като студийният комплекс не е част от електронната съобщителна мрежа на предприятието. Поради неосигуряване непрекъснатост на излъчването от предавателните станции на БНР, в нарушение на Разрешението на БНР, КРС уведомяват прокуратурата, че ще бъде образувано административно наказателно производство срещу националното радио за административно нарушение по чл. 325 ал. 1 от Закона за електронните съобщения. В доклада от проверката, възложена на СЕМ са отразени вече описаните факти, както и че СЕМ не е била уведомявана за спирането на излъчването на програма „Хоризонт“. Изразено е становище, че БНР не е изпълнило задълженията си за непрекъснато радиоразпръскване на територията на страната, което е нарушение на условията на Индивидуалната лицензия на националното радио. Всички материали от проверките са изпратени на компетентната прокуратура – Софийска градска прокуратура, с оглед евентуално извършено престъпление по служба от длъжностно лице от БНР – директорът на дирекция „Техника“ Пламен Костов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Приключи проверката в БНР\t"}
{"url": "https://trud.bg/%d0%ba%d1%8a%d1%81%d0%be%d0%bc%d0%b5%d1%82%d1%80%d0%b0%d0%b6%d0%bd%d0%b8-%d1%84%d0%b8%d0%bb%d0%bc%d0%b8-%d0%b2-%d0%bf%d1%80%d0%be%d0%b3%d1%80%d0%b0%d0%bc%d0%b0%d1%82%d0%b0-%d0%bd%d0%b0-cinelibri-2019/", "text": "Акцент сред паралелните събития в тазгодишната програма на кино-литературния фестивал е конкурсът за късометражни филми CineLibri Short Movie Official Competition, който има награден фонд 2000 лв. и се реализира съвместно с TatraTea чрез платформата Film Freeway. За първи път у нас, в рамките на CineLibri, се провежда конкурс за късометражни филми, инспирирани от литературни произведения. Церемонията по обявяване и награждаване на призьорите ще се проведе на 20 октомври от 19:00 ч. в кино Люмиер Lidl, веднага след като бъдат излъчени 10-те филма от конкурсната програма. Голямата награда се връчва от TATRATEA. В състава на журито влизат трима безспорни професионалисти: режисьорът Иван Москов, известният кинорежисьор и продуцент Николай Мутафчиев и Мария Арангелова – режисьор, пътешественик и ентусиаст. Девет от десетте филма в конкурса са български. Има една френска продукция и това е филмът „Цветята на алжиреца” с режисьор Росица Траянова. Създаден по мотиви от разказ на Маргьорит Дюрас, филмът събира на екран актьорите Еманюел Блонд, Гийом Деше, Оливия Ор и Лесли Перие. „Бяла роза” на Марина Желева, която е режисьор и сценарист, следва разказа на Владимир Зарев „Първото и най-важно нещо, което човек трябва да прави, това е да държи главата си над водата“. Участват Надя Керанова, Малин Кръстев и Стилиян Желязков. Приключенският филм „Колелото” е режисиран от автора на проекта „Да се изгубиш нарочно” Крис Захариев. Вдъхновен от разказ на Красимир Бачков, филмът събира в 8 минути историята на възрастния Киро, който охранява поляна с череши близо 20 години. Ролите се изпълняват от Кристиян Макаров, Валентин Андреев – Рафе и Николай Урумов. По мотиви от разказа на Етгар Керет „Бодро начало” е създаден филмът „Иван” с режисьор Надежда Христова. В ролите ще видим трима забележителни актьори: Иван Бърнев, Леонид Йовчев и Филип Аврамов. Във филмовата миниатюра „Екзистенциално”, вдъхновена от поема на Анамария Коева, морето се превръща в сцена на една любовна история между човешкото и митологичното. Режисьор, сценарист и художник постановчик е Наталия Атанасова, а актьорската работа е поверена на Ина Гергинова. Стефка Янорова, Гергана Плетньова и Асен Блатечки са звездите във „Внукът на човекоядката”, драматична история на режисьорката Десислава Николова-Беседин, вдъхновена от едноименния разказ на Йорданка Белева. „Концерт за кларинет и оркестър” е режисиран от Максим Петров по сценарий на Петър Желев, базиран на разказа на Людмил Станев „Още една кратка история за любовта“. Участват Елвира Иванова, Михаил Мутафов и самият Людмил Станев. Зрителите ще видят и филм с любопитното заглавие „Плитка вена” по едноименната поема на Марин Бодаков. Режисьор е Йоана Александрова, а единствената роля се изпълнява от Александър Митрев. „Над нещата” ще ни издигне анимационният филм на Ина Николова с участието на Иван Москов, базиран на едноименната поема на Стефан Икога. Филмът със заглавие „Френско кино” е с български екип – режисьор и сценарист е Галина Д. Георгиева, участват Ангелина Славова, Любов Любчева и Добрин Досев. Вдъхновен е от Жулиета пред киното от романа „Физика на тъгата“ на Георги Господинов. Комплимент за публиката е трилърът „Знам какво направи” на Станислава Айви, чийто копродуцент е CineLibri. В лентата участва британската звезда Майкъл Маккел, който беше част от миналогодишното жури на CineLibri. Тук той влиза в образа на изтъкнат журналист, който получава странни телефонни обаждания и съобщения, докато пътува от Лондон за София, за да разследва история за навлизането на италианската мафия в България. Филмът е създаден на английски език и се явява кинодебют за Станислава, която е завършила курс за режисьори в New York Film Academy. Вече отличен с няколко награди, „Знам какво направи” ще се разпространява в цял свят след официалната си премиера на CineLibri. Билети за събитието на 20 октомври се продават на касите на EASYPAY и epaygo.bg, както и на касите на кината. Официалната пресконференция на CineLibri ще се проведе на 18 септември от 11:00 ч. в Сити Стейдж, в подлеза на НДК. Очакваме ви! CineLibri 2019 се провежда с подкрепата на Столична програма „Култура”, Национален фонд „Култура”, Национален филмов център, фонд „Култура” на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г. Всички партньори и съмишленици са обявени на официалната страница ", "date": "2019.09.17", "title": " Късометражни филми в програмата на CineLibri 2019"}
{"url": "https://trud.bg/%d1%81%d1%82%d0%b5%d0%b2%d0%be-%d0%bf%d0%b5%d0%bd%d0%b4%d0%b0%d1%80%d0%be%d0%b2%d1%81%d0%ba%d0%b8-%d0%b8-%d0%b4%d0%be%d0%bd%d0%b0%d0%bb%d0%b4-%d1%82%d1%83%d1%81%d0%ba-%d0%be%d0%b1%d1%81%d1%8a%d0%b4/", "text": "Македонският президент Стево Пендаровски проведе среща с председателя на Европейския съвет Доналд Туск. На нея те обмениха мнения относно цялостната ситуация в страната и региона, както и относно стремежите на страната за членство в ЕС. Пендаровски отбеляза, че през последните две години Македония е взела трудни решения по много чувствителни въпроси, включително Договора от Преспа с Република Гърция и Договора за приятелство, добросъседство и сътрудничество с Република България. Той подчерта, че страната е приложила и съществени и задълбочени реформи в много ключови области, потвърждавайки своята ангажираност към процеса на европейска интеграция. На срещата Пендаровски изрази очакването Европейският съвет да оцени през октомври усилията на страната и да определи дата за началото на преговорите за присъединяване на Северна Македония към Европейския съюз, предава БГНЕС. Стартирането на преговорите за присъединяване, според президента Пендаровски, ще бъде силен тласък за по-нататъшната реализация на основните реформи на страната до бъдещото й членство в съюза, което ще допринесе за цялостната стабилност и просперитет на страната и региона. Президентът изрази също благодарност към председателя Туск за неговата ясна и директна подкрепа за европейското бъдеще на Северна Македония. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Стево Пендаровски и Доналд Туск обсъдиха стремежите на Македония за членство в ЕС"}
{"url": "https://trud.bg/%d0%b2%d0%b8%d0%b6%d0%b4%d0%b0%d0%bb%d0%b8-%d0%bb%d0%b8-%d1%81%d1%82%d0%b5-%d1%82%d0%b0%d0%b7%d0%b8-%d0%b6%d0%b5%d0%bd%d0%b0-2/", "text": "Столичната полиция издирва Здравка Велкова Дамянова. 65-годишната жена с последен адрес в софийското село Широки дол е обявена за издирване по молба на нейните близки. Тя е в неизвестност от края на май 2018 г., съобщиха от МВР. Здравка Велкова Дамянова е с ръст около 150 см, къса бяла коса, светли очи, слабо телосложение и бяла кожа. Вероятно не носи у себе си документи за самоличност.Здравка Дамянова Гражданите, които имат информация за издирваната жена, могат за сигнализират на тел. 112, 02982-71-66, 02982-71-19 или в най-близкото поделение на МВР. Анонимността им е гарантирана.", "date": "2019.09.17", "title": " Виждали ли сте тази жена?"}
{"url": "https://trud.bg/%d0%bb%d1%8a%d0%b2%d0%be%d0%b2%d0%b5%d1%82%d0%b5-%d0%b1%d0%bb%d0%b8%d0%b6%d0%b0%d1%82-%d1%80%d0%b0%d0%bd%d0%b8-%d1%81%d0%bb%d0%b5%d0%b4-%d1%80%d0%b0%d0%b7%d0%b3%d1%80%d0%be%d0%bc/", "text": "Националният отбор по волейбол претърпя първия тежък удар на европейското първенство за мъже. „Лъвовете“ загубиха с 0:3 (-19, -21, -14) от домакина Франция в група „А“ в Монпелие и усложниха задачата си по избиране на по-лек съперник за елиминациите.  „Направихме страшно много грешки, първия гейм изобщо ни нямаше – заяви звездата Цветан Соколов, който бе най-резултатен от българите с иначе скромните за стандартите си 10 точки. – Това беше един от най-слабите ни мачове изобщо, не трябва да се повтаря.“  Българите обаче трябваше бързо да се вдигнат за последната си среща от групата срещу Италия, която завърши късно снощи. А „петлите“ си осигуриха отличен шанс да спечелят първото място в групата. За тях най-добър бе Жулиен Линеел, който заби 18 т., а Стефан Бойер добави 16 т.  „Франция е един от най-класните отбори и това си пролича на терена – добави либерото Теодор Салпаров. – Винаги са били много неудобен съперник за нас. Знаехме, че в момента ни превъзхождат, дадохме каквото можахме, но по-добрият победи.“  Първите четири отбора от група „А“ ще играят с тези от „С“, където води Русия. Сборная надигра с 3:0 (17, 24, 22) Финландия и има 4 победи, а с 3 е тимът на Словения, който късно снощи игра със Северна Македония.", "date": "2019.09.17", "title": " „Лъвовете“ ближат рани след разгром от Франция"}
{"url": "https://trud.bg/%d0%be%d1%81%d1%8a%d0%b4%d0%b8%d1%85%d0%b0-%d1%83%d1%81%d0%bb%d0%be%d0%b2%d0%bd%d0%be-%d1%81%d1%82%d0%be%d0%bb%d0%b8%d1%87%d0%b0%d0%bd%d0%b8%d0%bd-%d0%b7%d0%b0-%d0%b1%d0%bb%d1%83%d0%b4%d1%81%d1%82/", "text": "30-годишен столичанин бе осъден от Варненския районен съд /ВРС/ на година и половина лишаване от свобода с 3-годишен изпитателен срок за блудство с малолетно момиче. Гнусното деяние мъжът извършил на 5 юли миналата година в къща за гости в местността „Ален мак“ край Варна. 12-годишното момиче било роднина на жената на подсъдимия и гостувало на семейството през лятната ваканция. Късно вечерта, след като се уверил, че половинката му спи, мъжът отишъл в спалнята на девойчето, пъхнал се в леглото му и започнал на го опипва. Детето успяло да го отблъсне, а на сутринта разказало всичко на близката си и тя подала сигнал в полицията. Заради крехката възраст на пострадалата делото се гледа при закрити врата. Магистратите добавиха към присъдата и пробация чрез включване в програма за обществено въздействие, която осъденият ще търпи в рамките на изпитателния срок. Той трябва да плати 5000 лв. на момичето за претърпените неимуществени щети, както и разноските по делото. Съдебният акт подлежи на обжалване или протест в 15-дневен срок, съобщиха от пресслужбата на ВРС.", "date": "2019.09.17", "title": " Осъдиха условно столичанин за блудство с малолетно момиче"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d0%b8-%d0%bd%d0%b0%d0%bf%d1%80%d0%b0%d0%b2%d0%b8%d1%85%d0%b0-%d1%85%d0%b8%d1%82-%d0%b7%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0-%d0%b3%d1%80%d1%83/", "text": "Това е поредната стъпка към големия успех, каза Маринова пред „Труд“ Песен, създадена с участието на българските изпълнители Михаела Маринова и Никол Канева от групата 4Magic, влиза в албум на една от най-успешните и популярни момичешки банди в света – Twice. Парчето е създадено по време на първия международен творчески лагер за писане на песни у нас Sofia Songwriting Camp. То носи името Rainbow и ще бъде включено в осмия албум на K-pop (корейски поп, б.а.) групата. Това е първият пробив на български автори на корейския пазар. Освен Михаела Маринова и Никол Канева, автори на песента са и суперуспешното шведско продуцентско дуо JeL – Alex Karlsson & Alexej Viktorovitch. „Никога не съм правила песен в този стил и беше голямо предизвикателство за мен. Успяхме да създадем много интересни парчета по време на Sofia Songwriting Camp и това е едно от тях. Смятам, че това е поредната стъпка към големия успех, която правим с екипа на „Вирджиния Рекърдс“ и нямам търпение за следващия творчески лагер, на който съм сигурна, че ще се роди още много качествена музика“, каза Михаела Маринова за „Труд“. „Едно от най-ценните неща, които правя за всички артисти на „Вирджиния Рекърдс“, е да ги развивам и като автори на музика. Много е ключово да има повече изпълнители в България, които пишат собствените си песни, както и песните на свои колеги. Освен че това е паралелна втора кариера и източник на приходи, авторството ражда и тип независимост, който е от огромно значение за всеки артист“, обясни управляващият директор на „Вирджиния Рекърдс“ Саня Армутлиева. Twice е южнокорейска женска банда, създадена през 2015 г. в музикалния риалити формат Sixteen. През 2016 г. сингълът им Cheer Up покорява всички музикални класации в Южна Корея и печели награда за „Песен на годината“. Първият им албум се превръща в най-продавания на корейския пазар за 2016-а, а само година след дебюта им. Те са едни от най-продаваните корейски изпълнители.", "date": "2019.09.17", "title": " Българи направиха хит за световна група\t"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d1%88%d1%83%d0%bc%d0%b5%d0%bd-%d1%83%d1%81%d0%bf%d0%b5%d1%88%d0%b5%d0%bd-%d0%bc%d0%b0%d0%bd%d0%b4%d0%b0%d1%82-%d0%bf%d1%80%d0%b8%d0%b2%d0%bb%d1%8f/", "text": "Кметът на Шумен Любомир Христов и екипът му от заместници отчете във вторник свършеното през мандата си. „Смятам, че хората ще кажат на 27-ми оценката си“, каза градоначалника, но подчерта, че са изпълнили програмата, която са обещали в началото. Оцени мандата като успешен и обяви, че трудностите, които са имали през четирите години били свързани със завареното финансово състояние – задължения повече от 35 млн. лв. Успех е, че са върнали около 31 млн. лв. Другото голямо постижение е построяването на многофункционалната зала „Арена Шумен“, както и привличането на повече от 21 инвеститори в Индустриалния парк. Снимки: Авторът  „Там, където има индустрия и бизнес, има живот в града, има средства за култура, спорт, за всякакви мероприятия. Искахме да възродим бизнеса. Вярвам, че Шумен ще стане индустриален център на Североизточна България“, каза във вторник пред журналисти кметът Христов. Сега влиза в битка за втори мандат, като оставя добро финансово наследство и подготвени проекти, които да се реализират в културната и социалната инфраструктура – обновяване на Младежкия дом, възраждане на Летния театър, строителство на социални жилища. Градоначалникът даде добра оценка и на общинските чиновници, но не пропусна и критиката: „Не успях да накарам администрацията да работи така, както аз бих желал. Все още има усещане в някои служители на администрацията, че не те са длъжни на гражданите, а че гражданите са длъжни на администрацията, което за мен е неприятно“. Зарече се, ако отново стана кмет да облекчи още гражданите в услугите на общината. С всичко, свършено по време на мандата на кмета Любомир Христов, можете да се запознаете  .", "date": "2019.09.17", "title": " Кметът на Шумен: Успешен мандат, привлякохме 21 инвеститори"}
{"url": "https://trud.bg/%d0%b5%d0%ba%d1%81%d0%bf%d0%b5%d1%80%d1%82%d0%b8-%d0%ba%d1%8a%d1%89%d0%b0%d1%82%d0%b0-%d0%b2-%d0%ba%d0%be%d1%8f%d1%82%d0%be-%d1%81%d0%b5-%d0%b2%d1%80%d1%8f%d0%b7%d0%b0-%d1%82%d0%b8%d1%80-%d0%b2/", "text": "Цистерна, превозваща течен сапун, се вряза в къща във врачанското село Борован. По чудо няма жертви, но щетите са сериозни. Петчленна фамилия, сред тях бременна жена и малко дете, остават без покрив. Експерти, които извършиха оглед на къщата, в която се вряза тир, имотът е сериозно повреден и не подлежи на ремонт. Най-сериозно пострадал е 27-годишен мъж, който в момента на инцидента е минавал по тротоара. Настанен е в болница, предава  Малко след 7,30 ч. живеещите на главната улица в Борован чуват тътен. „Изведнъж се вдигна нагоре един голям облак от пепел със силен гръм, когато излязох – страшна работа“, разказва очевидец. По време на инцидента семейство Конецовски още спели. Петя Конецовска разказва, че нещо паднало върху главата й, докато спяла. Оказва се, че това е стената на къщата. „Веднага побягнах на втория етаж, бяха затрупани малката и дъщеря ми, разровихме бързо със зет ми“, споделя Петя. Дъщеря й е бременна и отишла във Враца за преглед с видеозон. Преди да се забие в къщата и да отнесе стената, водачът на гръцкия камион прекършва циментов електрически стълб и помита оградата. „Отхвърлен на няколко метра е 27 годишен мъж, който се движи по тротоара. Настанен е в болницата в Бяла Слатина с черепно-мозъчна травма и наранявания по цялото тяло. „До оградата бях, той като ме удари, ме хвърли на 10-15 метра, паднах в безсъзнание, как съм оцелял, не знам – живо чудо е, споделя Тобияс Чобанов. Най-вероятно водачът на превозвалата течен сапун цистерна е заспал на волана или му е прилошало. Стана ясно, че не е употребил алкохол. Местните обаче разказаха, че трафикът е натоварен. Местните хора казват, че има поставени знаци, но шофьорите карат силно.&bdquo;Още преди 50 години имаше проект да мине от Кальов мост обиколно шосе, посочва жена от селото.По обяд цистерната беше изтеглена, но тревогата на обитателите е голяма. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Експерти: Къщата, в която се вряза ТИР в Борован, е сериозно повредена и не подлежи на ремонт"}
{"url": "https://trud.bg/24-%d0%b3%d0%be%d0%b4%d0%b8%d0%bd%d0%b8-%d0%b7%d0%b0%d1%82%d0%b2%d0%be%d1%80-%d0%b7%d0%b0-%d1%83%d0%b1%d0%b8%d0%b5%d1%86%d0%b0-%d0%bd%d0%b0-%d1%85%d0%b0%d0%b7%d0%b0%d1%80%d1%82%d0%bd%d0%b8%d1%8f/", "text": "Бургаският съд постанови 24 години затвор за Михаил Станчев, който разстреля несебърския бизнесмен Коста Николов в началото на миналото лято. Прокуратурата поиска преди това 27-годишна присъда. Михаил Станчев, който е подсъдим за убийството на бизнесмена Коста Николов-Миджурина, се яви сутринта във вторник в съда и заяви, че е готов да признае всички факти и обстоятелства по обвинението, за да бъде съден по съкратеното следствие. Така 37-годишният Станчев де факто поиска да се възползва от правото да получи присъда с една трета по-ниска от това, което постановят магистратите. На 2 юни 2018 г. в Слънчев бряг, пред хотел „Сън Вилидж“, Станчев уби Коста Николов и рани тежко с изстрел в главата 22-годишната си бивша приятелка Симона Тодорова. Дива ревност е в основата на престъплението, казаха разследващи. Симона и Михаил имали връзка, но красавицата започнала работа в хотел, собственост на хазартния бос Миджурина. Той започнал да я ухажва и това вбесявало Михаил Станчев. Във фаталния ден на убийството, Миджурина отишъл пред хотела, за да вземе Симона за вечеря. Той бил в автомобила си, а на задната седалка били негови приятели- семейство от Сливен, които станали свидетели на кървавия инцидент. Михаил се приближил до седналия във возилото си бизнесмен и стрелял буквално от упор в главата му. Симона в това време тичала от хотела към тях и викала,опитвайки се да предотврати инцидента, но Михаил стрелял и по нея. Момичето две седмици бе в кома в болницата и все още не се е възстановила напълно. Симона не се яви в съдебната зала, въпреки че мина повече от година от стрелбата, която беляза началото на миналия туристически сезон. Михаил Станчев е и осъден да заплати на дъщерята на починалия граждански иск в размер на 150 000 лв., на майката на починалия граждански иск в размер на 100 000 лв., а на сестрата – 20 000 лв., представляващи обезщетение за причинени с умъртвяването на пострадалия неимуществени вреди. Съдебната инстанция осъди Михаил да заплати на пострадалата Симона граждански иск в размер на 70 000 лв., обезщетение за неимуществени вреди от причинените й от Михаил Станчев увреждания. В съдебното заседание Окръжен съд – Бургас уважи искането на повереника на пострадалите лица и допусна разпит на свидетелката И. Й., бивша съпруга на пострадалия К. Н., за установяване интензитета на болките и страданията на близките от загубата на К. Н.", "date": "2019.09.17", "title": " 24 години затвор за убиеца на хазартния бос Миджурина\t"}
{"url": "https://trud.bg/%d1%82%d1%83%d1%81%d0%ba-%d0%bc%d0%b0%d0%ba%d0%b5%d0%b4%d0%be%d0%bd%d0%b8%d1%8f-%d0%b5-%d0%bd%d0%b0%d0%bf%d1%80%d0%b0%d0%b2%d0%b8%d0%bb%d0%b0-%d0%b2%d1%81%d0%b8%d1%87%d0%ba%d0%be-%d0%ba%d0%be%d0%b5/", "text": "Председателят на Европейския съвет Доналд Туск заяви, че Македония е направила всичко, което се очаква от нея през изминалия период за присъединяване към Европейския съюз. След днешната среща с министър-председателя Зоран Заев, Туск отбеляза, че страната се е справила с политическата криза от миналото много добре, по демократичен начин, съобщава “Нова Македония“ „Усилията на вашата страна през последните няколко години бяха забележителни. Претърпяхме една от най-тежките миграционни кризи. Това беше труден тест и период на действие, вашата страна се справи по-добре от много страни. Относно политическата криза намерихте решения, базирани на демократични принципи. Със споразуменията с България и Гърция станахте шампиони. Това, което сте направили, е международно признато и не трябва да бъде разбрано погрешно от ЕС“, каза Туск. Председателят на Европейския съвет подчерта, че лидерите на ЕС са обещали през октомври да направят ясно изявление относно присъединяването на Македония към ЕС. Той заяви, че Македония трябва да остане във фокуса на присъединяването към ЕС, но е необходимо и търпение.  „Не се съмнявам, че тази страна притежава качества. Скопие е най-доброто място, където бих искал да поканя лидерите на ЕС“, каза председателят на Европейския съвет.", "date": "2019.09.17", "title": " Туск: Македония е направила всичко, което се очаква, за присъединяване към ЕС"}
{"url": "https://trud.bg/%d0%bb%d1%8a%d1%87%d0%b5%d0%b7%d0%b0%d1%80-%d0%b1%d0%be%d0%b3%d0%b4%d0%b0%d0%bd%d0%be%d0%b2-%d0%bf%d1%80%d0%be%d0%b3%d0%bd%d0%be%d0%b7%d0%b8%d1%80%d0%b0-%d0%bf%d0%be%d1%81%d0%ba%d1%8a%d0%bf%d0%b2/", "text": "Поскъпване на горивата в България ще има заради шока на световния петролен пазар, прогнозира пред   главният икономист в Института за пазарна икономика Лъчезар Богданов. По думите му обаче увеличението на цените няма да е толкова голямо, колкото е на различните видове черно злато на международния пазар. Много е рано да очакваме кумулативен ефект върху поскъпване на всички стоки и услуги заради по-скъпите горива, категоричен е Богданов: „Обикновено трансмисията към крайните потребители е около 1/3 от този ефект, т.е. ако имаме 6-7% ръст на цените на суровия петрол, може да сметнем горе долу около 2-2,5% ръст на крайните цени. Това е при положение, че се задържат тези цени на суровия петрол“, обясни икономистът. Според Лъчезар Богданов, индустрията вече изпитва много големи затруднения заради икономическите проблеми на Германия и Италия. Икономистът не изключи България да влезе в рецесия, ако продължат турболенциите в големите страни от еврозоната, към които предприятията ни изнасят основно продукцията си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Лъчезар Богданов прогнозира поскъпване на горивата у нас заради шока на световния петролен пазар"}
{"url": "https://trud.bg/%d0%b1%d0%be%d1%80%d1%8f%d0%bd%d0%b0-%d0%ba%d0%b0%d0%bb%d0%b5%d0%b9%d0%bd-%d1%81-%d0%bf%d1%8a%d1%80%d0%b2%d0%b8-%d0%b4%d0%b2%d0%b0-%d1%84%d0%b8%d0%bd%d0%b0%d0%bb%d0%b0/", "text": "Боряна Калейн намери място във финалите на топка и обръч на световното по художествена гимнастика в Баку. На първия тя получи 21,450 т., а на втория – 21,600 т. Надпреварата за отличията е късно тази вечер. Другата ни представителка Катрин Тасева не успя да стигне до финалите. Лидерка и на двата уреда е рускинята Дина Аверина съответно с 23,700 т. и 23,650 т. От утре започват квалификациите на бухалки и лента. А най-добрите 16 в индивидуалния многобой взимат квоти за олимпиадата.  Ансамбълът ни си осигури виза още миналата година и сега започва участието си в събота.", "date": "2019.09.17", "title": " Боряна Калейн с първи два финала"}
{"url": "https://trud.bg/60-%d0%b4%d0%b5%d0%ba%d0%b0%d1%80%d0%b0-%d0%b8%d0%b3%d0%bb%d0%be%d0%bb%d0%b8%d1%81%d1%82%d0%bd%d0%b0-%d0%b3%d0%be%d1%80%d0%b0-%d0%b3%d0%be%d1%80%d1%8f%d1%82-%d0%ba%d1%80%d0%b0%d0%b9-%d0%b2%d0%b5%d0%bb/", "text": "Пожар е обхванал около 60 декара иглолистна гора над квартал „Анезица“ във Велинград, съобщи  . Трудност при овладяването на огъня е пресечения терен. На този етап няма опасност за живеещите в квартала, съобщиха от полицията.", "date": "2019.09.17", "title": " 60 декара иглолистна гора горят край Велинград"}
{"url": "https://trud.bg/%d1%8e%d0%bd%d0%ba%d0%b5%d1%80-%d0%be%d0%bf%d1%80%d0%b5%d0%b4%d0%b5%d0%bb%d0%b8-%d1%80%d0%b0%d0%b7%d0%b3%d0%be%d0%b2%d0%be%d1%80%d0%b0-%d1%81%d0%b8-%d1%81-%d0%b1%d0%be%d1%80%d0%b8%d1%81-%d0%b4%d0%b6/", "text": "Председателят на Европейската комисия Жан-Клод Юнкер определя вчерашната си среща с британския премиер Борис Джонсън в Люксембург като добра и преминала в приятелска обстановка. Това заяви днес говорител на ЕК след седмичното заседание на еврокомисарите, съоби БТА. ЕК остава денонощно на разположение, засега британската страна не е представила правно приложими предложения, съвместими с постигнатото споразумение, по отношение на ирландската граница.", "date": "2019.09.17", "title": " Юнкер определи разговора си с Борис Джонсън като приятелски"}
{"url": "https://trud.bg/%d1%84%d0%b8%d1%80%d0%bc%d0%b0-%d0%bf%d1%83%d1%81%d0%bd%d0%b0-%d0%ba%d0%b0%d0%bf%d0%b0%d1%87%d0%ba%d0%b8-%d0%b7%d0%b0-%d0%b1%d1%83%d1%80%d0%ba%d0%b0%d0%bd%d0%b8-%d0%bd%d0%b0-%d0%b1%d0%b0/", "text": "Изчерпани са, а нови ще има през зимата Любопитни капачки за буркани се оказаха хит в Кърджали и региона, след като жител на близко село демонстрирал част от зимнината си пред сайта “24Родопи”. Оказа се, че намигането към министър-председателя Бойко Борисов е станало случайно, тъй като надписът “на бате Бойко” се отнасял за работник на фирма “Гудекс” – производител на металните опаковки. “Не са премиерски капачки, а името е на наш работник, чисто съвпадение е. Произвеждаме капачки с надписи “на леля Сийка”, “на бате Гошо”, “на леля Надка” и с най-различни имена”, обясни пред “Труд” любезна служителка на компанията. Цената и на брандираните капачки тип “Омния” е 5 стотинки, но в момента от фирмата не разполагат с наличности. Така пакет от 50 бройки излиза 2,50 лева. Нови поръчки може да бъдат направени през зимните месеци и така клиентите да имат свой, личен текст върху опаковката. За индивидуални поръчки обаче е необходимо да се заявят минимум 1000 бройки от капачките. “По-малките разфасовки може да се търсят направо в магазинната мрежа”, уточниха още от фирмата-производител. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Фирма пусна капачки за буркани „на бате Бойко”\t"}
{"url": "https://trud.bg/%d0%bd%d0%b0%d0%b9-%d0%bd%d0%be%d0%b2%d0%b0%d1%82%d0%b0-%d1%84%d0%b8%d0%bb%d0%bc%d0%be%d0%b2%d0%b0-%d0%b0%d0%b4%d0%b0%d0%bf%d1%82%d0%b0%d1%86%d0%b8%d1%8f-%d0%b7%d0%b0-%d0%b4%d0%b6%d0%b0%d0%ba%d0%be/", "text": "През октомври българската публика ще има възможност да се наслади и на най-новата филмова адаптация, вдъхновена от историята на ненадминатия изкусител Джакомо Казанова. Филмът „Казанова, последна любов” на режисьора Беноа Жако с Венсан Линдон, Стейси Мартин и Валерия Голино, е част от конкурсната програма на CineLibri 2019. Повече за прожекциите може да научите на уебстраницата на фестивала  Преди големия кино-литературан форум излезе от печат „История на моя живот“, подписана от самия Джакомо Казанова – епикуреец, естет и непоправим съблазнител, една от най-забележителните фигури на европейския осемнайсети век, като редактор на изданието е Жан-Мишел Гардер. „История на моя живот“, с превод на Красимир Петров предлага на българския читател някои от най-смайващите и любопитни епизоди от бурния живот на прословутия венецианец за пръв път в превод от оригинала на френски език. С разкрепостения си нрав Джакомо Казанова без съмнение е една от най-интригуващите фигури на европейския осемнайсети век, когато чрез словото и на дело са разчупени вековни догми и сексуалното престава да се свързва с греховното, а любовта се превръща в синоним на хармония между телесно и духовно. През целия си живот той следва едно единствено правило: да се наслаждава на всеки миг от отреденото му време на тази земя. Именно този факт придава на неговите мемоари, озаглавени „История на моя живот“, особена пикантност и ги превръща в любимо четиво на много поколения до ден днешен. Любопитните подробности, с които Казанова описва както срещите си с видни личности и владетели, така и любовните си похождения, превръщат автобиографията му в забележителна панорама на нравите през века на Просвещението, а безкомпромисната му самоирония ни кара да вярваме на всяка негова дума.", "date": "2019.09.17", "title": " Най-новата филмова адаптация за Джакомо Казанова на фестивала CineLibri"}
{"url": "https://trud.bg/%d0%ba%d0%bc%d0%b5%d1%82%d1%8a%d1%82-%d0%bd%d0%b0-%d0%bf%d0%bb%d0%be%d0%b2%d0%b4%d0%b8%d0%b2-%d0%b8%d0%b2%d0%b0%d0%bd-%d1%82%d0%be%d1%82%d0%b5%d0%b2-%d1%81%d1%8a%d1%81-%d1%81%d0%bb%d0%b0%d0%b2%d1%87/", "text": "Обсъдиха бюджетната прогноза за 2020-2022 г. “Всички кандидати предлагат намаление на данъците, даже Славчо Атанасов предлага да няма Синя зона край градините. Ние със Славчо сме като Федерер и Надал”, пошегува се кметът на Пловдив Иван Тотев по време на обсъждането на бюджетна прогноза на града за 2020-2022 година. В залата на Общинския съвет Тотев допълни, че община Пловдив е в добро финансово състояние, предвижда се 5,6% дълг, което е в рамките на закона. “Градът дава много възможности на бъдещия кмет да формира един добър кметски мандат”, коментира още градоначалникът. Прогнозата се прие с 29 гласа “за” и 11 “против”. Съветниците от БСП гласуваха против, защото смятат, че прогнозата е направена само за да се спази законовият срок. “За 2020 г. е предвиден дълг от 10 млн. лв., да му мисли следващия кмет”, предупреди общинският съветник от БСП Петя Манева.", "date": "2019.09.17", "title": " Кметът на Пловдив Иван Тотев: Със Славчо сме като Федерер и Надал"}
{"url": "https://trud.bg/%d0%b3%d1%80%d0%b8%d0%b3%d0%be%d1%80-%d0%bf%d0%b0%d0%ba-%d1%82%d1%80%d0%b5%d0%bd%d0%b8%d1%80%d0%b0-%d1%81-%d0%b0%d0%b3%d0%b0%d1%81%d0%b8/", "text": "Григор Димитров отново се събра със „супертреньора“ си Андре Агаси. Легендата не беше в ъгъла на българския тенисист по време на Ю Ес оупън, когато Димитров стигна полуфинал и това доведе до слухове, че двамата са се разделили. Още по време на турнира Григор опроверга информациите, а сега пусна снимки от тренировъчната база на UFC в Лас Вегас. Там тенисистът се подготвя заедно с Агаси и съпругата му Щефи Граф. От екипа му обаче липсва треньорът Радек Щепанек, който също не бе с българина в Ню Йорк.  Григор има много кратко време да събере сили преди следващия турнир – надпреварата от категория „АТП 250“ в Ченду (Китай) с награден фонд $1,2 млн. другата седмица. Участие са потвърдили още Джон Иснър (САЩ), Феликс Жое-Алиасем и Денис Шаповалов, и двамата от Канада.", "date": "2019.09.17", "title": " Григор пак тренира с Агаси"}
{"url": "https://trud.bg/%d1%82%d1%80%d1%8a%d0%b3%d0%bd%d0%b0-%d0%b4%d0%b5%d0%bb%d0%be-%d1%81%d1%80%d0%b5%d1%89%d1%83-%d0%b1%d0%b8%d1%8f%d1%87-%d1%81-%d0%b1%d1%80%d0%b0%d0%b4%d0%b2%d0%b0-%d0%bd%d0%b0-%d1%83%d0%bb%d0%b8%d1%86/", "text": "В Несебър тръгна съдебен процес за побой, нанесен на турист със сапа на брадва. Обвиняем по делото е Христо Щерев, местен жител, който се вбесил заради това, че някой друг се кани да паркира на мястото му. На 23-ти юли 2018- та година, между 12 и 13 часа, Щерев извършил груби и непристойни обществени прояви, съобщиха от прокуратурата. Обвинен е по три пункта: за хулиганство, нанасяне на средна телесна повреда и нанасяне на повреда на автомобил. По време на престъплениято, Щерев бил зад волана на автомобил БМВ. На път в Несебър, той пресякъл пътя на друго возило, същата марка, принудил го да спре и се държал безобразно с водача му- Калоян Н. Крещял заплахи и обиди по негов адрес, като заплашително се приближил до човека и опрял чело в неговото. С помощта на двама свои авери, той започнал да удря потърпевшия по гърба със сапа на брадвичка и с метална табела и да го души. След това тримата изпотрошили с бухалка колата му, чупейки огледалото и нанасяйки материални щети по нея. По време на съдебния процес във вторник, обвиняемият Щерев се е признал за виновен, като е посочил и свидетели за разпит. Делото ще продължи на 19- ти ноември, казаха от съда в морския град.", "date": "2019.09.17", "title": " Тръгна дело срещу бияч с брадва на улица в Несебър"}
{"url": "https://trud.bg/%d0%b7%d0%b0%d1%82%d0%b2%d0%b0%d1%80%d1%8f%d1%82-%d1%82%d1%80%d1%8a%d0%b1%d0%b0%d1%82%d0%b0-%d0%b2-%d0%bf%d0%be%d1%81%d0%be%d0%ba%d0%b0-%d0%b1%d1%83%d1%80%d0%b3%d0%b0%d1%81-%d0%bd%d0%b0-%d1%82%d1%83/", "text": "Утре, 18 септември, от 10 ч. до 15:30 ч., движението в тунел „Траянови врата“ на АМ „Тракия“, в посока Бургас ще се осъществява в една лента, съобщиха от АПИ. Поради ремонт на пожаро-известителната система и светофарната уредба на съоръжението ще бъде ограничено преминаването в активната лента, а трафикът ще се пренасочва в изпреварващата. Шофьорите е необходимо да се движат с повишено внимание и съобразена скорост.", "date": "2019.09.17", "title": " Затварят тръбата в посока Бургас на тунел „Траянови врата“ утре"}
{"url": "https://trud.bg/%d0%bd%d0%b0-1-%d1%8f%d0%bd%d1%83%d0%b0%d1%80%d0%b8-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d1%82%d1%80%d1%8a%d0%b3%d0%bd%d0%b5-%d1%80%d1%83%d1%81%d0%ba%d0%b8%d1%8f%d1%82-%d0%b3%d0%b0%d0%b7/", "text": "Българската страна си е поставила срок на 1 януари догодина да е приключила работите по  изграждането на газопровода до границата със Сърбия по линия на „Турски поток“.  Очаква се тогава да тръгнат първите доставки на руски газ от границата с южната съседка. Това каза министърът на промишлеността и търговията на Руската Федерация Денис Мантуров след 17-тото заседание на Българо-руската междуправителствена комисия за икономическо и научно-техническо сътрудничество, което се проведе на 16 и 17 септември в  „Евксиноград“. „Турски поток“ е с изключително важно значение за региона и затова го наричаме „Балкански поток“, каза министърът на енергетиката Теменужка Петкова. Тя припомни, че проектът е залегнал в новата енергийна система на страната, приета в края на м.г от НС и е по изискванията на европейското законодателство. В отговор на въпрос на медиите енергийният министър на България заяви категорично, че не е възможно строителството на АЕЦ „Белене“ без участието на конструктора на проекта „Росатом“. Петкова припомни, че процедурата за стратегически инвеститор на АЕЦ „Белене“ е максимално публична и прозрачна и е чест да има заявки на компании, които са световни лидери  и определят дневния ред в атомната енергетика. Изграждането на втора атомна електроцентрала в България е одобрено от ЕК още през декември 2007 г. и тя е информирана за измененение на проекта, както се изисква. През октомври ще бъде взето решение за удължаване на  живота на 6-ти блок на АЕЦ „Козлодуй“ с 60 години, каза министър Петкова, като припомни, че ядреният регулатор утвърди м.г. увеличаване на експлотационната готовност на 5-ти блок на АЕЦ“Козлодуй“. Двамата министри бяха категорични, че така наречения у нас шпионски скандал по никакъв начин няма да се отрази на доброто сътрудничество между двете страни, като доказателството са постигнатите резултати от поредното заседание на Българо-руската междуправителствена комисия за развитие на търговията, за увеличаване броя на руските туристи и в газовия сектор.", "date": "2019.09.17", "title": " На 1 януари трябва да тръгне руският газ през България по „Турски поток“\t"}
{"url": "https://trud.bg/%d0%b5-%d1%83%d1%81%d0%bb%d1%83%d0%b3%d0%b8%d1%82%d0%b5-%d0%bd%d0%b0-%d0%bd%d0%b0%d0%bf-%d1%89%d0%b5-%d0%b1%d1%8a%d0%b4%d0%b0%d1%82-%d0%b2%d1%80%d0%b5%d0%bc%d0%b5%d0%bd%d0%bd%d0%be-%d0%bd%d0%b5%d0%b4/", "text": "Поради подмяна на оборудване в Министерство на финансите, на 17 септември от 18:00 до 19:00 часа електронните услуги на НАП могат да са временно недостъпни. Това съобщиха от пресцентъра на приходната агенция. От НАП се извиняват се за причиненото неудобство.", "date": "2019.09.17", "title": " Е-услугите на НАП ще бъдат временно недостъпни тази вечер"}
{"url": "https://trud.bg/%d1%82%d0%b0%d0%b9%d1%81%d1%8a%d0%bd%d0%b0-%d0%b8-%d0%bf%d0%b0%d0%bd%d1%82%d0%b0%d0%bb%d0%b5%d0%b5%d0%b2-%d1%81-%d0%bf%d0%be%d0%b1%d0%b5%d0%b4%d0%b8-%d0%bd%d0%b0-%d1%81%d0%b2%d0%b5%d1%82%d0%be%d0%b2/", "text": "Даниел Асенов и Радослав Панталеев се класираха за четвъртфиналите на световното първенство по бокс в Екатеринбург (Русия) и са на една победа от медал. В категория до 52 кг Тайсъна се наложи с 5:0 съдийски гласа (30:27, 30:27, 30:27, 30:27, 30:27) над Майкъл Анджелити (САЩ) в неособено оспорвана среща. Двукратният европейски шампион бе по-активен през трите рунда и доминираше видимо като запази силите си до финалния гонг и логично заслужи успех с единодушно решение. Асенов ще преследва медал срещу Шахобидин Зойров (Узбекистан), който взе също толкова убедителна победа над Азат Усеналиев (Киргизстан).  Панталеев ще има много по-тежка задача при полутежките (до 91 кг), тъй като следващият му съперник е Ерисланди Савон Котия, племенник на знаменития кубинец Феликс Савон. Българинът надделя с 3:2 (27:28, 28:27, 28:27, 29:26, 27:28) в изключително равностойна среща с Тадас Тамасаускас, след като успя да неутрализира ръстовото предимство на литовеца и да се наложи с бързи атаки. Панталеев издържа и на нечистите удари, които принудиха рефера да прекъса боя, за да предупреди двамата. Кубинецът, световен шампион от 2017-а и бронзов олимпийски медалист от Рио 2016, пък прегази с 5:0 (30:26, 30:27, 30:27, 30:27, 29:28) Александър Бвамбале (Швеция).", "date": "2019.09.17", "title": " Тайсъна и Панталеев с победи на световното"}
{"url": "https://trud.bg/%d1%80%d0%b5%d1%88%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b4%d0%b6%d0%be%d0%bd%d1%81%d1%8a%d0%bd-%d0%b7%d0%b0-%d1%80%d0%b0%d0%b7%d0%bf%d1%83%d1%81%d0%ba%d0%b0%d0%bd%d0%b5-%d0%bd%d0%b0/", "text": "Британският премиер Борис Джонсън е разпуснал парламента, за да избегне възможността депутатите да объркат неговите планове за Брекзит. Това е тезата на ищците по дело срещу решението на Джонсън, което започна днес във Върховния съд на Великобритания. Делото е по жалба на активистката Джина Милър, изслушванията ще продължат до четвъртък, съобщи  . На практика Върховният съд изслушва обжалвания на две вече взети решения от британски съдилища. Първо – Висшият съд в Лондон обяви, че това не е работа на съда, защото е политическо решение и не смята, че премиерът е нарушил закона. След това Върховният граждански съд в Единбург постанови, че Борис Джонсън е нарушил закона, защото е подвел кралицата с мотивите за разпускане на парламента. Утре ще бъде изслушана защитата на правителството. Изслушванията ще продължат три дни, но е оптимистично да се каже, че решението ще бъде обявено в петък. Това, което прави Върховния съд е безпрецедентно, защото за първи път в британската история премиер е обвинен, че подвежда кралицата, за да бъде разпуснат парламента, който пък, според конституцията, е сувереннния орган на държавата.", "date": "2019.09.17", "title": " Решението на Джонсън за разпускане на парламента стигна до върховния съд"}
{"url": "https://trud.bg/%d0%b3%d1%80%d1%8a%d1%86%d0%ba%d0%b0%d1%82%d0%b0-%d0%bc%d0%be%d1%80%d1%8f%d1%88%d0%ba%d0%b0-%d1%84%d0%b5%d0%b4%d0%b5%d1%80%d0%b0%d1%86%d0%b8%d1%8f-%d0%be%d0%b1%d1%8f%d0%b2%d0%b8-%d1%81%d1%82%d0%b0/", "text": "Общогръцка стачка на екипажите на всички категории кораби е обявила Гръцката моряшка федерация следващия вторник, 24 септември. Очаква се корабите да останат в пристанищата от 6 сутринта на 24 септември до 6 сутринта на следващия ден. Стачката е в знак на несъгласие със законодателния пакет за икономическо развитие, подготвен от правителството на Кириакос Мицотакис, който предвижда определени промени и в областта на трудовото законодателство, предава БТВ. В съобщението не се уточнява срещу кои разпоредби е насочена стачката на моряците. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Гръцката моряшка федерация обяви стачка следващия вторник"}
{"url": "https://trud.bg/%d0%bf%d0%be%d1%81%d1%82%d0%b0%d0%b2%d1%8f%d1%82-%d0%ba%d0%b0%d0%bf%d0%b0%d0%bd%d0%b8-%d0%b7%d0%b0-%d0%b4%d0%b8%d0%b2%d0%b8-%d0%bf%d1%80%d0%b0%d1%81%d0%b5%d1%82%d0%b0-%d0%b2-%d1%80%d0%b0%d0%b7%d1%80/", "text": "Капани за диви прасета ще бъдат поставени в разрешената за ловуване зона на  природен парк „Сините камъни“, съобщиха от областната епизоотична комисия. Паркът е със защитен статут и обхваща територия от 11 000 хектара. 4 200 хектара от тях са разрешени за лов. Мерките са превантивни и целят да бъде занижен риска от разпространение на заболяването „африканска чума по свинете“. Разположението на капаните ще бъде съгласувано с ръководството на природния парк. Към момента в Сливенска област все още няма открити случаи на острата зараза. Еднократните помощи за собствениците, които доброволно умъртвиха домашните си прасета, са изплатени в 36 населени места, казаха още от областната администрация. Продължава дезинфекцията на местата за битови отпадъци, разположени около автомагистрала „Тракия“ и пътищата от републиканската мрежа. На снимката: Заседанието на областната епизоотична комисия с участието на директора на ОДБХ-Сливен д-р Пламен Пенчев /вляво/ и зам.-областният управител Камен Костов /до него/. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Поставят капани за диви прасета в разрешената зона за ловуване в природен парк „Сините камъни“"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%ba%d0%b0%d0%ba%d0%b2%d0%be-%d1%89%d0%b5-%d1%80%d0%b5%d1%88%d0%b0%d0%b2%d0%b0-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d0%ba%d0%b8-%d1%81%d1%8a%d0%b2-36/", "text": "Редовното правителствено заседание ще се проведе както обикновено – в сряда, 18 септември, от 10 часа при следния предварителен дневен ред: 1. ПРОЕКТ НА ПОСТАНОВЛЕНИЕ ЗА СЪЗДАВАНЕ НА НАЦИОНАЛЕН МЕХАНИЗЪМ ЗА МОНИТОРИНГ В БОРБАТА С КОРУПЦИЯТА И ОРГАНИЗИРАНАТА ПРЕСТЪПНОСТ, СЪДЕБНАТА РЕФОРМА И ВЪРХОВЕНСТВО НА ЗАКОНА И НА СЪВЕТ ЗА КООРДИНАЦИЯ И СЪТРУДНИЧЕСТВО.  Внася: заместник министър-председателят по правосъдната реформа и министър на външните работи 2. ПРОЕКТ НА ПОСТАНОВЛЕНИЕ ЗА ПРИЕМАНЕ НА МЕТОДИКА ЗА ОПРЕДЕЛЯНЕ НА ЛИНИЯТА НА БЕДНОСТ ЗА СТРАНАТА.  Внася: министърът на труда и социалната политика 3. ПРОЕКТ НА РЕШЕНИЕ ЗА ПРИЕМАНЕ НА СЕКТОРНА СТРАТЕГИЯ ЗА РАЗВИТИТЕ НА ЕЛЕКТРОННОТО УПРАВЛЕНИЕ В НАЦИОНАЛНИЯ ОСИГУРИТЕЛЕН ИНСТИТУТ – „Е-ОСИГУРЯВАНЕ” 2018-2023 И НА ПЪТНА КАРТА ЗА ИЗПЪЛНЕНИЕ НА СЕКТОРНАТА СТРАТЕГИЯ ЗА РАЗВИТИЕ НА ЕЛЕКТРОННОТО УПРАВЛЕНИЕ В НАЦИОНАЛНИЯ ОСИГУРИТЕЛЕН ИНСТИТУТ – „Е-ОСИГУРЯВАНЕ” 2018-2023.  Внася: министърът на труда и социалната политика 4. ДОКЛАД ЗА ОДОБРЯВАНЕ НА ОТЧЕТ ЗА ИЗПЪЛНЕНИЕТО НА ПЛАНА ЗА ДЕЙСТВИЕ „ПРЕДПРИЕМАЧЕСТВО 2020 – БЪЛГАРИЯ” ЗА 2018 Г.  Внася: министърът на икономиката 5. ПРОЕКТ НА РЕШЕНИЕ ЗА ОДОБРЯВАНЕ НА ИСКАНЕ ЗА ПОЛУЧАВАНЕ НА ПОДКРЕПА ПО ПРОГРАМАТА НА ЕВРОПЕЙСКИЯ СЪЮЗ ЗА ПОДКРЕПА НА СТРУКТУРНИ РЕФОРМИ.  Внася: министърът на финансите 6. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОСТАНОВЛЕНИЕ № 44 НА МИНИСТЕРСКИЯ СЪВЕТ ОТ 2019 Г. ЗА ОСИГУРЯВАНЕ НА ПРЕПОДАВАТЕЛИ ПО БЪЛГАРСКИ ЕЗИК И ЛИТЕРАТУРА В ЧУЖДЕСТРАННИ ВИСШИ УЧИЛИЩА.  Внася: министърът на образованието и науката 7. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ПО ДЕЛО С-427/19 НА СЪДА НА ЕВРОПЕЙСКИЯ СЪЮЗ, ОБРАЗУВАНО ПО ПРЕЮДИЦИАЛНО ЗАПИТВАНЕ НА СОФИЙСКИЯ РАЙОНЕН СЪД ПО ДЕЛО  № 45834/2018 СЪС СТРАНИ ЗАСТРАХОВАТЕЛНО АКЦИОНЕРНО ДРУЖЕСТВО „БУЛСТРАД” – ВИЕНА, ИНШУРЪНС ГРУП” АД СРЕЩУ ЗАСТРАХОВАТЕЛНА КОМПАНИЯ „ОЛИМПИК”, ДРУЖЕСТВО, РЕГИСТРИРАНО ПО ЗАКОНИТЕ НА РЕПУБЛИКА КИПЪР, ЧРЕЗ ЗАСТРАХОВАТЕЛНА КОМПАНИЯ „ОЛИМПИК – КЛОН БЪЛГАРИЯ” КЧТ.  Внася: министърът на финансите 8. ПРОЕКТ НА РЕШЕНИЕ ЗА ОСВОБОЖДАВАНЕ НА ЖАН-ПОЛ КАРТЕРОН ОТ ФУНКЦИИТЕ НА ПОЧЕТНО (НЕЩАТНО) КОНСУЛСКО ДЛЪЖНОСТНО ЛИЦЕ НА РЕПУБЛИКА БЪЛГАРИЯ В КНЯЖЕСТВО МОНАКО С КОНСУЛСКИ ОКРЪГ, ОБХВАЩАЩ ТЕРИТОРИЯТА НА КНЯЖЕСТВО МОНАКО, И ЗА ЗАКРИВАНЕ НА РЪКОВОДЕНОТО ОТ НЕГО КОНСУЛСТВО, СЧИТАНО ОТ 1 ОКТОМВРИ 2019 Г.  Внася: заместник министър-председателят по правосъдната реформа и министър на външните работи 9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ИКОНОМИКАТА ЗА 2019 Г.  Внася: министърът на икономиката 10. ПРОЕКТ НА РЕШЕНИЕ ЗА ВЪЗМЕЗДНО УЧРЕДЯВАНЕ НА БЕЗСРОЧЕН СЕРВИТУТ ВЪРХУ ПОЗЕМЛЕНИ ИМОТИ В ГОРСКА ТЕРИТОРИЯ – ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА ГР. ШУМЕН, ОБЩИНА ШУМЕН.  Внася: министърът на земеделието, храните и горите 11. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА СЕПТЕМВРИ, ОБЛАСТ ПАЗАРДЖИК.  Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ – ЧАСТНА ДЪРЖАВНА СОБСТВЕНОСТ, НА ОБЩИНА САМОКОВ, СОФИЙСКА ОБЛАСТ.  Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ОБЯВЯВАНЕ НА ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ.  Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА РАЗРЕШАВАНЕ ПРЕБИВАВАНЕТО НА НАУЧНОИЗСЛЕДОВАТЕЛСКИЯ КОРАБ „MARE NIGRUM”, ПЛАВАЩ ПОД ЗНАМЕТО НА РУМЪНИЯ, В ТЕРИТОРИАЛНОТО МОРЕ И В ИЗКЛЮЧИТЕЛНАТА ИКОНОМИЧЕСКА ЗОНА НА РЕПУБЛИКА БЪЛГАРИЯ ЗА ВРЕМЕТО ОТ 27 СЕПТЕМВРИ ДО 6 ОКТОМВРИ 2019 Г. ВКЛЮЧИТЕЛНО, ЗА ИЗВЪРШВАНЕТО НА КОМПЛЕКСНА ОКЕАНОГРАФСКА ЕКСПЕДИЦИЯ.  Внася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА ИЗВЪРШВАНЕ НА ПРЕГЛЕД НА ИНВЕСТИЦИОННАТА ПОЛИТИКА НА РЕПУБЛИКА БЪЛГАРИЯ МЕЖДУ РЕПУБЛИКА БЪЛГАРИЯ, ОТ ЕДНА СТРАНА, И ОРГАНИЗАЦИЯТА ЗА ИКОНОМИЧЕСКО СЪТРУДНИЧЕСТВО И РАЗВИТИЕ (ОИСР), ОТ ДРУГА СТРАНА.  Внася: министърът на икономиката 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ПРОГРАМА ЗА СЪТРУДНИЧЕСТВО В ОБЛАСТТА НА ОБРАЗОВАНИЕТО И НАУКАТА МЕЖДУ МИНИСТЕРСТВОТО НА ОБРАЗОВАНИЕТО И НАУКАТА НА РЕПУБЛИКА БЪЛГАРИЯ И МИНИСТЕРСТВОТО НА ЧОВЕШКИТЕ РЕСУРСИ И МИНИСТЕРСТВОТО НА ИНОВАЦИИТЕ И ТЕХНОЛОГИИТЕ НА УНГАРИЯ ЗА ПЕРИОДА 2019-2021 Г.  Внася: министърът на образованието и науката 17. ДОКЛАД ЗА ОПРЕДЕЛЯНЕ НА СЪСТАВА НА ДЕЛЕГАЦИЯТА НА РЕПУБЛИКА БЪЛГАРИЯ ЗА УЧАСТИЕ В РЕДОВНИТЕ ГОДИШНИ СРЕЩИ НА СЪВЕТИТЕ НА УПРАВИТЕЛИТЕ НА ГРУПАТА НА СВЕТОВНАТА БАНКА И НА МЕЖДУНАРОДНИЯ ВАЛУТЕН ФОНД, КОИТО ЩЕ СЕ ПРОВЕДАТ ОТ 18 ДО 20 ОКТОМВРИ 2019 Г. ВЪВ ВАШИНГТОН, И ЗА ОПРЕДЕЛЯНЕ НА ВРЕМЕНЕН ЗАМЕСТНИК-УПРАВИТЕЛ ЗА РЕПУБЛИКА БЪЛГАРИЯ В МЕЖДУНАРОДНИЯ ВАЛУТЕН ФОНД ЗА ПЕРИОДА НА ГОДИШНИТЕ СРЕЩИ.  Внася: министърът на финансите 18. ПРОЕКТ НА РЕШЕНИЕ ЗА ОДОБРЯВАНЕ НА РЕЗУЛТАТИТЕ И ПРОТОКОЛА ОТ СЕДМАТА СЕСИЯ НА МЕЖДУПРАВИТЕЛСТВЕНАТА БЪЛГАРО-МОНГОЛСКА СМЕСЕНА КОМИСИЯ ЗА ИКОНОМИЧЕСКО, ТЪРГОВСКО И НАУЧНО-ТЕХНИЧЕСКО СЪТРУДНИЧЕСТВО, ПРОВЕДЕНА НА 24 И 25 ЮНИ 2019 Г. В УЛАН БАТОР.  Внася: министърът на икономиката 19. ПРОЕКТ НА ПОСТАНОВЛЕНИЕ ЗА ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ТЮТЮНА, ТЮТЮНЕВИТЕ И СВЪРЗАНИТЕ С ТЯХ ИЗДЕЛИЯ, ПРИЕТ С ПОСТАНОВЛЕНИЕ № 39 НА МИНИСТЕРСКИЯ СЪВЕТ ОТ 1994 Г.  Внася: министърът на икономиката 20. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ЕЛЕКТРОННАТА ПЛАТФОРМА ЗА ПРОДАЖБА НА ИМОТИ – ЧАСТНА ДЪРЖАВНА СОБСТВЕНОСТ, И НА ИМОТИ, СОБСТВЕНОСТ НА ТЪРГОВСКИ ДРУЖЕСТВА С ПОВЕЧЕ ОТ 50 НА СТО ДЪРЖАВНО УЧАСТИЕ В КАПИТАЛА, ИЛИ ТЪРГОВСКИ ДРУЖЕСТВА, ЧИИТО ДЯЛОВЕ ИЛИ АКЦИИ СА СОБСТВЕНОСТ НА ТЪРГОВСКО ДРУЖЕСТВО С ПОВЕЧЕ ОТ 50 НА СТО ДЪРЖАВНО УЧАСТИЕ В КАПИТАЛА.  Внасят: заместник министър-председателят по икономическата и демографската политика  министърът на икономиката 21. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА ФОРМАТА, СЪДЪРЖАНИЕТО, СРОКОВЕТЕ, РЕДА И НАЧИНА ЗА ПРЕДСТАВЯНЕ НА ИНФОРМАЦИЯ ПО ЧЛ. 8, АЛ. 1 ОТ ЗАКОНА ЗА ФИНАНСОВОТО УПРАВЛЕНИЕ И КОНТРОЛ В ПУБЛИЧНИЯ СЕКТОР.  Внася: министърът на финансите 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕДБАТА ЗА СЪЩЕСТВЕНИТЕ ИЗИСКВАНИЯ И ОЦЕНЯВАНЕ НА СЪОТВЕТСТВИЕТО НА ИГРАЧКИТЕ, ПРИЕТА С ПОСТАНОВЛЕНИЕ № 300 НА МИНИСТЕРСКИЯ СЪВЕТ ОТ 2010 Г.  Внася: министърът на икономиката", "date": "2019.09.17", "title": " Вижте какво ще решава Министерски съвет утре, 18 септември 2019 г."}
{"url": "https://trud.bg/%d1%81%d0%b2%d0%be%d0%b4%d0%bd%d0%b8%d1%86%d0%b8-%d0%b8%d0%b7%d0%bd%d1%83%d0%b4%d0%b2%d0%b0%d0%bb%d0%b8-%d0%b6%d0%b5%d0%bd%d0%b8-%d1%81-%d1%82%d0%b0%d0%b9%d0%bd%d0%b8-%d1%81%d0%b5%d0%ba%d1%81-%d0%b7/", "text": "Купили коли за над 1,8 млн. лв. Четирима души са с повдигнати обвинения за участие в организирана престъпна група за трафик на жени, каза директорът на Специализираната прокуратура Димитър Петров. Бандата, ударена от антимафиотите, е работила на територията на България и Германия. Градовете у нас, в които е била най-активна са София, Ямбол, Силистра и Бургас, обяви директорът на ГДБОП Ивайло Спиридонов. “Обикаляли са заведения по морето. Запознавали са се с определено момиче. Симулирали са чувства, любов, като въз основа на тези вече изградени отношения, момичето е било изпращано в Германия, където под натиск е принуждавано да проституира”, обясни Димитър Петров. Имало е и такива момичета, които са били заснемани по време на случаен полов акт и след това заплашвани, че записът ще бъде разпространен. Установени са пет експлоатирани жени в България, повечето били в Германия. Иззети са голямо количество пари, банкови нареждания и такива по системи за бързо плащане за над 500 хил. лв. Ивайло Спиридонов обясни, че оперативната работа по тази група започнала през юни т.г. Съмненията дошли заради луксозния начин на живот на заподозрените. Парите са инвестирани в нови модели изключително скъпи коли за над 1,8 млн. лв., часовници и златни бижута. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Сводници изнудвали жени с тайни секс записи (обзор)\t"}
{"url": "https://trud.bg/%d0%ba%d0%b8%d0%bb%d0%be%d0%bc%d0%b5%d1%82%d1%80%d0%b8%d1%87%d0%bd%d0%b0-%d0%be%d0%bf%d0%b0%d1%88%d0%ba%d0%b0-%d0%b7%d0%b0%d1%80%d0%b0%d0%b4%d0%b8-%d0%ba%d0%b0%d1%82%d0%b0%d1%81%d1%82%d1%80%d0%be/", "text": "Тежка катастрофа е станала на Околовръстен път преди Северна скоростна тангента в посока към Нови Искър, съобщи  . Бус и мотоциклет са се сблъскали на отбивката към Костинброд. Инцидентът е станал към 18:00 ч. Няма жертви, но мотористът и шофьорът на буса са пострадали и са откарани в болница. Образувало сe е задръстване и километрична опашка от коли.", "date": "2019.09.17", "title": " Километрична опашка заради катастрофа на околовръстното при отбивката за Костинброд"}
{"url": "https://trud.bg/%d0%b5%d0%ba%d0%b0%d1%82%d0%b5%d1%80%d0%b8%d0%bd%d0%b0-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d1%89%d0%b5-%d0%b1%d1%8a%d0%b4%d0%b5-%d0%b3%d1%80%d0%b5%d1%88%d0%ba%d0%b0-%d0%b0%d0%ba/", "text": "Вицепремиерът и външен министър Екатерина Захариева потвърди подкрепата на България за европейското бъдеще на Албания и Република Северна Македония по време на среща с албански депутати днес. „Ние сме едни от най-големите поддръжници на идеята Албания и Република Северна Македония да започнат преговори с Европейския съюз през октомври. Ще бъде историческа грешка, ако страните бъдат разделени“, заяви Екатерина Захариева по време на среща с председателя на Комисията за външна политика в парламента на Албания Мими Кодели. Екатерина Захариева и Мими Кодели обсъдиха законодателните промени в Албания, европейската интеграция на страните от Западните Балкани, инфраструктурното развитие на региона и двустранните отношения между страните ни. Външният ни министър изрази и очакванията за пълно прилагане на приетия през 2017 г. Закон за защита на националните малцинства, което да даде възможност на българското малцинство в Албания да изучава майчиния си език. Мими Кодели благодари за подкрепата ни за европейската интеграция на Албания, както и за предоставянето на финансиране по линия на Официалната помощ за развитие. Тази година България чрез Министерството на външните работи финансира проект за строителство на пътища между град Билищ и село Върник на стойност 1 125 000 лв. Проектът, който е най-големият, реализиран някога със средства от Официалната помощ за развитие на България, трябва да даде на жителите на двете населени места по-лесен достъп до образователните центрове, административни услуги и медицинска помощ. Захариева подчерта, че България и Република Северна Македония ще работят с Албания в тясно сътрудничество по време на съвместното си председателството на Берлинския процес. Тя поздрави Мими Кодели за предстоящото от страна на Албания председателство на Организацията за сигурност и сътрудничество в Европа през 2020 г.", "date": "2019.09.17", "title": " Екатерина Захариева: Ще бъде грешка, ако Албания и Македония бъдат разделени по пътя към ЕС"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8-%d0%be%d1%82%d0%ba%d1%80%d0%b8%d1%85%d0%b0-%d0%b0%d0%bd%d1%82%d0%b8%d1%87%d0%bd%d0%b0-%d0%ba%d0%b0%d0%bc%d0%b5%d0%bd%d0%bd%d0%b0-%d0%ba%d0%be%d0%bb%d0%be/", "text": "Каменна колона с античен надпис е установена при специализирана полицейска операция на сектор „Престъпления, свързани с културно-исторически ценности“, ГДНП и ОДМВР-Враца. Тя е проведена на 12 септември на територията на областния град, съобщиха от МВР. В двора на артгалерия в града е открит каменен блок с двуредов античен надпис с латински букви. След консултация с експерти от Регионалния исторически музей във Враца и Националния археологически институт с музей при БАН е изяснено, че датировката на надписа е от втори век от новата ера, както и че вероятният му произход е от античния град Рациария при с. Арчар, обл. Видин, където е бил част от обществена сграда. Надписът представлява посвещение за императорското семейство – Септимий Север, съпругата му Юлия Домна и сина им Аврелий Антонин (Каракала). Блокът е предаден с протокол от собственика на галерията и е транспортиран в Регионалния исторически музей във Враца за последващи експертизи. По случая е образувано досъдебно производство за незаконно държане на антични предмети (чл. 278 от НК), материалите са предадени на окръжната прокуратура във Враца.", "date": "2019.09.17", "title": " Полицаи откриха антична каменна колона при операция във Враца"}
{"url": "https://trud.bg/%d1%8f%d0%b2%d0%be%d1%80-%d0%ba%d0%be%d0%bb%d0%b5%d0%b2-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%80%d0%be%d0%bc%d0%b0%d0%bd%d1%82%d0%b8%d1%87%d0%b5%d0%bd/", "text": "Трябва да се спре със създаването на романтичен образ на хакерите. Те са инструмент на престъпни групировки и тоталитарни държави, а не положителни герои, заяви Явор Колев по БТВ. Според началника на отдел „Киберпрестъпност“ към ГДБОП медиите романтизират хакерите. „Убеден съм, че това са хората, които са извършили и подтикнали кибератаката срещу НАП“, заяви Колев, имайки предвид Кристиян Бойков и собственика на „ТАД Груп“ Иван Тодоров. „Въпреки че заплатите на хората, които се борят с киберпрестъпленията не са високи, те са достатъчно мотивирани, а животът им често е застрашен“, заяви Колев. Основен проблем в борбата с киберпрестъпността Явор Колев вижда в настоящия Наказателен кодекс, който трябва да бъде променен, за да може да бъде изпозлван целият инструментариум в противодействие на хакерите. „Не можем да ползваме СРС и да искаме данни от интернет доставчици, тъй като за тези престъпления се предвижда наказание до 5 години затвор“, отбеляза началникът на отдел „Киберпрестъпност“ към ГДБОП. „Получаваме стотици сигнали за порно отмъщения“, разкри още Явор Колев и отбеляза, че е хубаво наличието на обществена нетърпимост към подобен тип действия, какъвто е случая с разпространението на снимки на приятелката на един кандидат-кметовете на София. Този тип киберотмъщения, при които бивши партньори публикуват интимни видеа на жени, са изключително опасни и техните жертви стават обект на тормоз, изпадат в много тежко състояние и могат да бъдат докарани до самоубийство, заяви Колев. Изключително важно е да се възпитават децата на „киберхигиена“, за да не се стига до подобни случаи. „Така, както ги възпитаваме да се държат прилично в реалния свят, трябва да ги научим, че и онлайн поведението им има последствия“, каза началникът на отдел „Киберпрестъпност“ към ГДБОП.", "date": "2019.09.17", "title": " Явор Колев: Създаването на романтичен образ на хакерите трябва да спре"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d1%81%d0%be%d1%81-%d0%b5%d0%bb%d0%b5%d0%bd-%d0%b3%d0%b5%d1%80%d0%b4%d0%b6%d0%b8%d0%ba%d0%be%d0%b2-%d0%b1/", "text": "Крайната оценка и равносметка на нашата работа ще я дадат избирателите. Моята лична равносметка е, че беше труден мандат, с много предизвикателства и проблеми, каза председателят на Столичния общински съвет Елен Герджиков по  . Много от проблемите в града, които заварихме преди 10 години, вече са в историята. Всяка градивна критика помага за развитието на града. Хората, а оттам и общината вдигнаха критериите си и за качество на ремонт, и за качество на градска среда, и за темпове на развитие, обясни Герджиков. Той призна, че има не малко неща, които не са довършени и те могат да бъдат прочетени в новите приоритети, които кметът Фандъкова записва в предизборната си програма. Тя ще бъде публикувана до дни. Там на първо място се откроява развитието на кварталите – малките улици, тротоарите, осветлението, междублоковото пространство. Вторият приоритет е зеленият и чист град. Повече усилия в мерките и контрола по достигането на нива на чистота на въздуха. Новите предизвикателства пред града изискват нови хора, компетенции и експертиза, изтъкна председателят на Столичния общински съвет. По думите му Мая Манолова е силен опонент.", "date": "2019.09.17", "title": " Председателят на СОС Елен Герджиков: Беше труден мандат"}
{"url": "https://trud.bg/%d1%80%d0%b8%d1%81%d0%ba-%d0%be%d1%82-%d1%80%d0%b0%d0%ba-%d0%b8%d0%bc%d0%b0%d0%bb%d0%be-%d0%b2-%d0%bb%d0%b5%d0%ba%d0%b0%d1%80%d1%81%d1%82%d0%b2%d0%b0-%d0%b7%d0%b0-%d1%8f%d0%b7%d0%b2%d0%b0/", "text": "В аптеките у нас има пет вида подобни продукти ЕМА започва проверки Започва проверка на лекарствата, съдържащи ранитидин, съобщи във вторник Министерството на здравеопазването. Причината е възможно замърсяване на тези медикаменти с нитрозамини – изключително канцерогенни химични съединения. Ранитидинът има противоязвено действие и се използва при киселини в стомаха като потиска стомашната киселинна секреция, в резултат на което премахва парещата болка и дискомфорта. У нас в аптечната мрежа се предлагат следните лекарствени продукти, съдържащи ранитидин: Ранитидин Софарма 150 мг филмирани таблетки; Ранитидин Софарма 300 мг филмирани таблетки; Ранитидин Софарма 20 мг/мл-2 мл, инжекционен разтвор; Ранитидин Акорд 150 мг филмирани таблетки; Ранитидин Акорд 300 мг филмирани таблетки. Информация за риск от замърсяване на лекарствата, съдържащи ранитидин с нитрозамини, е подадена на Изпълнителната агенция по лекарствата (ИАЛ) от Европейската агенция по лекарствата (ЕМА), която започва преглед на съответните медикаменти. Поводът са данни, предоставени от частни лаборатории, извън територията на Европейския съюз. Все пак в свое съобщение ЕМА подчертава, че на този етап не е издадена препоръка за прекратяване на употребата на медикаменти с ранитидин. Пациентите, които ги употребяват, могат да потърсят съвет по всички безпокоящи ги въпроси от своя лекар или фармацевт. Има и много други лекарства, които се използват за лечение на същите проблеми като ранитидина. Посочва се също, че потреблението на ранитидин вече десетки години е без данни за вредно въздействие. Предстои Комитетът за оценка на лекарствените продукти в хуманната медицина към ЕМА да оцени цялата налична научна информация относно присъствието на нитрозамини в лекарствата и да я предостави на националните лекарствени агенции. ИАЛ следи процеса и при нужда от някакви мерки своевременно ще предупреди обществеността, посочва от агенцията. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.09.17", "title": " Риск от рак имало в лекарства за язва\t"}
{"url": "https://trud.bg/%d0%bc%d0%b2%d1%80-%d0%b7%d0%b0%d1%81%d0%b8%d0%bb%d0%b5%d0%bd%d0%b8%d1%82%d0%b5-%d0%bf%d1%80%d0%be%d0%b2%d0%b5%d1%80%d0%ba%d0%b8-%d0%bd%d0%b0-%d1%83%d1%87%d0%b8%d0%bb%d0%b8%d1%89%d0%bd%d0%b8%d1%82/", "text": "От 16 до 22 септември на територията на страната се осъществяват засилени проверки на пътни превозни средства, транспортиращи ученици. Инспекциите се извършват съвместно от служителите на „Пътна полиция“ и на Изпълнителната агенция „Автомобилна администрация“, съобщиха от МВР. Целта е още в началото на новата учебна година да се обърне внимание на собствениците и водачите на автобуси, превозващи деца, че компромиси с техническата изправност на превозните средства са абсолютно недопустими. По време на проверките ще се следи и за недопускане на управление на подобни превозни средства от водачи, употребили алкохол, наркотични вещества и/или техните аналози. От началото на годината до 31 август у нас има влезли в сила 922 наказателни постановления на шофьори на пътни превозни средства, транспортиращи пътници. За същия период на водачи на МПС са издадени 3170 фиша и 2390 наказателни постановления за управление на технически неизправни ППС.", "date": "2019.09.17", "title": " МВР: Засилените проверки на училищните автобуси ще продължат през цялата седмица"}
{"url": "https://trud.bg/%d0%b3%d0%be%d1%80%d1%81%d0%ba%d0%b8-%d0%bf%d0%be%d0%b6%d0%b0%d1%80-%d0%b7%d0%b0%d0%bf%d0%b0%d0%bb%d0%b8-%d0%b4%d0%b2%d0%b5-%d0%ba%d1%8a%d1%89%d0%b8-%d0%b2-%d0%b1%d0%bb%d0%b0%d0%b3%d0%be%d0%b5%d0%b2/", "text": "Две къщи горят в благоевградското село Бистрица. Първоначално са се запалили сухи треви и храсти, но после пламъците достигнали и сградите. Това съобщи говорителят на ОД на МВР–Благоевград Йорданка Шаркова по  . Тя допълни, че в момента на разразяването на стихията в тях не е имало хора. Пострадали при огнения инцидент няма. С пламъците се борят екипи на пожарната и на Югозападното държавно предприятие от горските стопанства в Благоевград и Дупница. За гасенето им е изпратен и високопроходим противопожарен автомобил на ЮЗДП. При пожара са засегнати около 20 декара – основно сухи треви и единични дървета. Той вече е локализиран и разпространението му е спряно, информираха от Югозападното държавно предпирятие.", "date": "2019.09.17", "title": " Горски пожар запали две къщи в благоевградското село Бистрица"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bd%d0%b3%d0%b5%d0%bb%d0%ba%d0%be%d0%b2%d0%b0-%d1%81%d1%8a%d0%b7%d0%b4%d0%b0%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d1%80%d0%b0/", "text": "Туризмът е секторна политика и зависи от всички нас – бизнес, държава и местна власт. Показвайки пред света богатствата на страната ни и чрез тях създадените разнообразни възможности за туризъм у нас- културно-исторически, балнео и спа, спортен, познавателен, кулинарен и др., ние създаваме условия за икономическо развитие на местните общности и поминък на хората там.  Това заяви министърът на туризма Николина Ангелкова на конференция на тема „Ролята на устойчивия иновативен туризъм в насърчаването на приобщаващия растеж, търговията и икономическото сътрудничество“, организирана от посолствата на Република Индонезия, Република Корея и Република Турция в България, като инициатива на МИКТА. Форумът се провежда в Софийския университет „Св. Св. Климент Охридски“. За да подкрепим местните общности чрез насърчаване на интереса към  специализирани форми на туризъм, Министерството на туризма създаде общо 27 тематични дестинации, сред които 8 културно-исторически, 12 винени и кулинарни и 7 балнео-и СПА, каза министърът. В тях са включени около 170 български общини. Широкото популяризиране на различните дестинации, всяка от които разкрива спецификата и културата на региона, е от съществено значение за насърчаването на растежа и икономическото развитие. Дигитализацията на представените дестинации популяризира пред света уникалността на всеки регион. Всичко това подпомогна устойчивото развитие на туризма, издигнат в икономически приоритет от премиера и правителството, каза министър Ангелкова и припомни, че секторът заедно със свързаните с него дейности допринася за формирането на близо 12% от брутния вътрешен продукт на България и около 11% от общата заетост. Ето защо дигитализацията в туризма е сред основните приоритети в дейността ни, тъй като тя прави дестинация България много по-привлекателна както за чуждестранни посетители, така и за инвеститори. Бързата интернет връзка у нас и благоприятното ни географско положение допринасят за представата на България като устойчива и иновативна туристическа дестинация с потенциал за насърчаване на приобщаващ растеж, търговско и икономическо сътрудничество. В помощ на бизнеса и инвеститорите е и политиката за намаляване на административната тежест в туризма, вече бяха премахнати 19 вида документи, а всички услуги на туристическата администрация може да се заявят онлайн 24 часа в денонощието, 7 дни в седмицата от всички краища на света, отбеляза министър Ангелкова. Тя акцентира и върху разработената Национална стратегия за устойчиво развитие на туризма и план за действие към нея. Целта ни е да привличаме гости от далечни пазари, като Китай и Индия, но и да надграждаме постигнатото до момента. Аз и екипът ми работим не само за популяризирането на дестинация България, но и за създаването на устойчив и висококачествен продукт, заключи министърът.", "date": "2019.09.17", "title": " Министър Ангелкова: Създаването на различни туристически продукти в регионите е тласък за развитието им"}
