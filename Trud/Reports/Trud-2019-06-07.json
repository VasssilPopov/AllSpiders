{"url": "https://trud.bg/%d0%b0%d0%bd%d0%b4%d1%80%d0%b5%d0%b9-%d0%ba%d0%be%d0%b2%d0%b0%d1%87%d0%b5%d0%b2-%d0%ba%d0%be%d1%80%d1%83%d0%bf%d1%86%d0%b8%d1%8f%d1%82%d0%b0-%d0%b5-%d0%bf%d1%80%d0%be%d0%b1%d0%bb%d0%b5%d0%bc-%d0%b2/", "text": "Евродепутатът от ГЕРБ Андрей Ковачев коментира пред , че корупцията е проблем в много европейски държави и няма как да е изискване за влизане в Шенген. Според него на политиците в Нидерландия липсва смелостта да признаят, че България е изпълнила критериите за влизане в Шенгенското пространство. „Да гарантираме сигурността, да гарантираме конкурентноспособността на икономиката и основната тема за България – повишаването на доходите и стандарта на живот“, така Ковачев определи приоритети на новия състав на Европейския парламент. Вчера той беше избран за заместник-председател на групата на Европейската народна партия. Ковачев каза, че ЕНП ще търси подкрепа от всички групи в европарламента, който подкрепят един интегриран Европейския съюз. „Критериите по Шенген са изпълнени, ние пазим изключително външната граница, работим с турските служби, няма трафик през нашата граница към Западна Европа, участваме в Шенгенската информационна система, захранваме тази система и гарантираме по този начин сигурността и на нидерландските граждани по отношение на издирвани хора, по отношение на рискове за тероризъм“, каза той и определи аргументът, България да не влиза в Шенген, защото в нея има корупция, като „измислен“. Ковачев каза, че България иска да се бори срещу корупцията заедно със своите европейски партньори. Но това не е критерии по Шенген. „В Испания, и в Португалия, и в Гърция, и в самата Нидерландия има корупция“, заяви Ковачев. Според него в Нидерландия политиците нямат „политическата смелост“ да кажат публично, че България е изпълнила „всички критерии“. „Нямаме масов трафик на хора през българо-турската граница и ние пазим добре българо-турската граница“. Андрей Ковачев допълни, че сме изпълнили и изискванията за влизане в чакалнята на Еврозоната и призова българските евродепутати да работят заедно по тези въпроси. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Андрей Ковачев: Корупцията е проблем в много европейски държави и няма как да е изискване за влизане в Шенген"}
{"url": "https://trud.bg/%d0%b5%d0%bb%d0%b5%d0%bd%d0%b0-%d0%b9%d0%be%d0%bd%d1%87%d0%b5%d0%b2%d0%b0-%d0%bd%d0%b8%d0%bd%d0%be%d0%b2%d0%b0-%d0%bd%d0%b5-%d1%82%d1%80%d1%8f%d0%b1%d0%b2%d0%b0-%d0%b4%d0%b0-%d0%bf%d0%be%d0%b4%d0%b0/", "text": "Избраният за евродепутат от листата на БСП за България Елена Йончева заяви пред  , че Корнелия Нинова не трябва да подава оставка – такова намерение изрази лидерът на Столетницата, след като станаха ясни резултатите от евровота. „Считам, че тя не трябва да подава оставка. Изводът от тези избори е че мафията, организираната престъпност, този начин, по който се управлява в България – той не може да бъде преборен с активността на една партия. Било то и на най-голямата опозиционна партия. За да ги махнем тези хора, които съсипват България, трябват усилията на всички опозиционни партии, на българската журналистика и на гражданското общество, коментира още Йончева. БСП не е водила негативна кампания по време на евроизборите, а е повторила факти, които вече е изнасяла в публичното пространство, каза още Йончева. „Последните две години, включително и последния един месец преди изборите, ние сме изнасяли само факти за корупция с конкретни документи и имена. Това не е негативна кампания, ние се опитваме да дадем информация на българския избирател, за да знае какво се случва в държавата (…) Евроизборите никога не са се отличавали с висока избирателна активност. Ние като че ли нямахме право да очакваме такава висока избирателна активност, която да промени този резултат“, коментира Йончева. На въпрос, свързан с президента Румен Радев, посещението му в Москва и мненията, сочещи към произточна ориентираност, Йончева каза, че държавата е изпуснала най-големите три енергийни проекта в съвременната си история – нефтопроводът Бургас – Александрополис, газопроводът „Южен поток“ и АЕЦ „Белене“. „Белене“ днес щеше да функционира и нямаше цената на тока да се увеличава. „Южен поток“ стана турски – в момента кранчето на газта за България се държи от Турция“, каза Йончева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Елена Йончева: Нинова не трябва да подава оставка"}
{"url": "https://trud.bg/%d0%bc%d0%b0%d1%85%d0%b0%d1%82-%d0%bf%d1%80%d0%be%d0%b8%d0%b7%d1%85%d0%be%d0%b4%d0%b0-%d0%be%d1%82-%d0%b5%d1%82%d0%b8%d0%ba%d0%b5%d1%82%d0%b8%d1%82%d0%b5-%d0%bd%d0%b0-%d0%b2%d0%b8%d0%bd%d0%be%d1%82/", "text": "Специално лого за хранителните продукти от планината Нов закон за марките и географските означения Действието на географските означения за произход на храни, спиртни напитки и вина, които са направени по досегашния Закон за марките и географските означения, ще бъде прекратено. Това предвижда изцяло нов закон със същото име, който е внесен в парламента от Министерски съвет. Географските означения за произход на храни и напитки ще може да се извършват само по реда на регламентите на ЕС, пише в мотивите към законопроекта. Всичко това се прави, защото според правилата на ЕС, една година след приемането ни за член на Общността, единствената възможност да се получи закрила на земеделски продукти и храни е чрез регистрация на защитено наименование за произход или защитено географско указание по реда на Регламент (ЕС) № 1151/2012, който осигурява закрила на територията на всички държави в ЕС, пише в мотивите към законопроекта.  В специално писмо от Брюксел посочват, че българските органи трябва да прекратят националната регистрация на географски означения и да пояснят, че досегашният закон е изчерпал действието си. Успоредно с това обаче се въвежда ново лого за храните от планината. Производителите вече могат да обозначават продуктите си от планински произход със специално лого, за което трябва да получат удостоверение и да бъдат вписани в публичен регистър, съобщиха от Министерство на земеделието. В Държавен вестник беше обнародвана Наредба №4 за условията и реда за използването на незадължителния термин за качество „планински продукт”.", "date": "2019.06.07", "title": " Махат произхода от етикетите на виното"}
{"url": "https://trud.bg/%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%8a%d1%82-%d1%80%d0%b0%d0%b4%d0%b5%d0%b2-%d1%83%d1%81%d1%82%d0%be%d0%b9%d1%87%d0%b8%d0%b2%d0%be%d1%82%d0%be-%d1%80%d0%b0%d0%b7%d0%b2%d0%b8/", "text": "На Международния икономически форум в Санкт Петербург българският държавен глава подчерта, че устойчивото развитие предполага и глобален консенсус срещу корупцията, прането на пари, укриването на данъци и ограничаването на офшорните зони, съобщават от президентството. Устойчивото развитие не е само политическо и икономическо предизвикателство, а етап в културното съзряване на човечеството. Негов фундамент е взаимното признаване и приемане на националните културни кодове. Това заяви държавният глава в изказването си на президентския панел на Петербургския международен икономически форум, посветен на устойчивото развитие. Президентът Румен Радев е първият български държавен глава, който участва в авторитетното събитие. В обръщението си към участниците във форума Румен Радев посочи, че културните различия имат пряк ефект върху средата за сигурност и когато не са разчетени, осъзнати и приети като право на другия, пораждат недоверие и рискове за сигурността, а оттам и за устойчивото развитие. Липсата на културна комуникация е в основата на възприемането на „другия“ като противник“, заяви президентът и припомни думите на големия български революционер Гоце Делчев, който преди повече от век заявява, че разбира света „единствено като поле за културно съревнование между народите“. Според Румен Радев устойчивото развитие е невъзможно и без устойчиво доверие, сигурност и социален мир. Ликвидирането на масовия глад се оказа недостатъчно за постигане на истинска стабилност, миграционните вълни не затихват, а броят на бежанците се увеличава. Липсата на сигурност и бедността прогонват хората по пътя на миграцията и захранват ксенофобията и национализма в приемните държави. „Нужен е ефективен модел за гарантиране на сигурност и стабилност, за инвестиции в икономиката, образованието и здравеопазването в страните, от които произхождат мигрантите“, призова държавният глава. Румен Радев изтъкна необходимостта и от по-ефективен механизъм за глобална сигурност, който да ограничи изкушението от едностранни, силови действия, да привилегирова диалога и многостранната дипломация и да противостои на поляризацията и радикализацията. По думите на президента устойчивото развитие предполага и преодоляването и предотвратяването на финансови кризи, а това означа по-прецизен контрол на финансовите пазари. Необходим е глобален консенсус срещу корупцията, прането на пари, укриването на данъци и ограничаването на офшорните зони. „Вярвам, че тези проблеми са познати на всички политически лидери и тук трябва да проявим воля. Темата се дискутира от години и е време за решения“, призова президентът. „С новото хилядолетие устойчивото развитие зае водещо място в международния дневен ред. В тези години някои държави се възползваха от глобализацията, други се оказаха в ролята на губещи“, посочи Румен Радев. Държавният глава подчерта, че планетата се задъхва от свръхексплоатацията на богатствата й и грандиозния търговски трафик. Населението расте, а ресурсите не достигат. Свободната миграция на капитали в дигиталната ера без ясни правила генерира риск за най-уязвимите общества. Свръхпотреблението, което се превърна в символ на икономическия и личния успех, вече застрашава общото ни бъдеще. Тези процеси, заедно с подкопаването на международния правов ред и прехода към полицентричен свят генерират нестабилност и според президента един от показателите за това е ежегодният ръст на разходите за отбрана. В резултат на това средата за сигурност не се подобрява, а недоверието расте. Стремежът към технологично превъзходство, гарантиращо политически предимства, също причинява дисбаланси и води до технологичен разрив и недоверие между държавите. „Неравномерното развитие преобърна много представи и роди нов свят. Кой би предположил преди двадесетина години, че Китай ще се превърне в стожер на идеята за свободна търговия, а САЩ ще налагат протекционизъм? Кой би допуснал, че в Европа, в която от десетилетия утвърждаваме модел на толерантност, отново ще надигнат глава неофашистки и екстремистки движения под натиска на социалните диспропорции и имиграцията?“, посочи Румен Радев. По думите на президента е нужен нов, наднационален мироглед на граждани на планетата, който младите вече имат, а политиците все още не могат да си позволят, защото светът е арена на конкуренция и конфликти между държавите. „Природата обаче ни отправя императивна покана да надмогнем границите на собствените егоизми. Нашите предшественици преодоляха своите противоречия и установиха следвоенния глобален ред в името на мира и ООН бе ключът към този успех“, подчерта Румен Радев. И добави, че точно в зората на студената война е била проявена тази мъдрост към обединение и днес наш дълг е да сторим същото, но за спасението на планетата и човечеството. Президентът открои икономическия форум в Санкт Петербург като среща на голямата икономика с голямата политика, на който се обсъждат ключовите проблеми на днешното развитие и добави, че приема изпратената до него покана за участие, като признание за способността на България да изгражда мостове между различни региони и култури. Според Румен Радев преодоляването на предизвикателствата на устойчивото развитие изисква всеобхватен подход, обединяващ широк спектър от инструменти – от политически до културни. „Ако искаме устойчиво развитие за човечеството, крайно време е всички заедно да определим ясни правила и цели за неговото осъществяване. Според мен мястото за тази дейност е ООН, трябва да се научим да използваме потенциала на тази организация и да укрепим нейните инструменти и механизми“, заяви още българският държавен глава в изказването си на Международния икономически форум в Санкт Петербург. Румен Радев отправи покана към представителите на международните компании, участващи в икономическия форум, да инвестират в България. Президентът открои като позитивен пример действащите у нас хиляди германски компании, които разширяват дейността си и са допринесли за формирането на 8.3 млрд. евро двустранен стокообмен между България и Германия за 2018 г. В отговор на въпрос по време на последвалата дискусия за сътрудничеството на България и Китай, включително и в рамките на инициативата „Един пояс – един път“, президентът Румен Радев припомни идеята си за откриване на Център за глобално партньорство на ЕС с Китай в страната ни, който да анализира европейските процедури и законодателство и да предлага ефективни инвестиционни решения от взаимен интерес. В тазгодишния панел на високо равнище участваха и генералният секретар на ООН Антониу Гутериш, Президентът на Руската федерация Владимир Путин, президентът на Китайската народна република Си Дзинпин, министър-председателят на Словакия Петер Пелегрини и министър-председателят на Армения Никол Пашинян. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Президентът Радев: Устойчивото развитие не е само политическо и икономическо предизвикателство, а етап в културното съзряване на човечеството"}
{"url": "https://trud.bg/%d0%b1%d1%83%d1%80%d1%8f%d1%82%d0%b0-%d0%bc%d0%b8%d0%b3%d0%b5%d0%bb-%d0%bf%d1%80%d0%b5%d0%bc%d0%b8%d0%bd%d0%b0-%d0%bf%d1%80%d0%b5%d0%b7-%d0%b0%d1%82%d0%bb%d0%b0%d0%bd%d1%82%d0%b8/", "text": "Трима души загинаха при преминаването на бурята „Мигел“ през атлантическите брегове на Испания и Франция, пише  . Жертвите са се намирали в спасителна лодка в близост до западния бряг на Франция, която е била преобърната от силните вятър и вълнение. Скоростта на ветровете достигна 147 километра в час. Бурята изкорени дървета, нанесе щети на сгради и прекъсна туристическата дейност в курортите. Това време на годината, съвпадащо с началото на туристическия сезон, е изключително необичайно за подобно явление. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Бурята „Мигел“ премина през атлантическите брегове на Испания и Франция, трима души загинаха"}
{"url": "https://trud.bg/%d0%bf%d1%80%d0%b8%d0%b2%d0%bb%d0%b8%d1%87%d0%b0%d1%82-%d0%ba%d1%8a%d0%bc-%d0%bd%d0%b0%d0%ba%d0%b0%d0%b7%d0%b0%d1%82%d0%b5%d0%bb%d0%bd%d0%b0-%d0%be%d1%82%d0%b3%d0%be%d0%b2%d0%be%d1%80%d0%bd%d0%be/", "text": "Предстои привличане към наказателна отговорност на собственика на кучета,  , съобщават от държавното обвинение. Вчера в гориста местност в района на с. Владо Тричков, община Своге, е било открито тяло на мъж. След получен сигнал на телефон за спешни случаи 112 на място бил изпратен полицейски екип от РУ гр. Своге. В хода на разследването е било установено, че пострадалият е жител на селото – тридесет и девет годишният Д.Д. След извършената аутопсия на трупа е било установено, че смъртта на мъжа е настъпила от остра кръвозагуба, вследствие на нахапване на кучета. По случая, за срок до 24 часа, е задържан собственикът на животните – Й.К., който има вила в с. Владо Тричков. Предстои привличането му в качеството на обвиняем и задържането му с постановление на прокурор до 72 часа. Образуваното досъдебно производство е за извършено престъпление по чл. 325в, ал. 2 от НК – неполагане на достатъчно грижи за гръбначно животно, от което е последвала смърт. С оглед правната квалификация на извършеното престъпление досъдебното производство е изпратено по компетентност на Районна прокуратура – Своге. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Привличат към наказателна отговорност собственика на кучета, убили мъж край Владо Тричков"}
{"url": "https://trud.bg/%d0%bf%d1%80%d0%b5%d0%b4%d1%81%d0%b5%d0%b4%d0%b0%d1%82%d0%b5%d0%bb%d1%8f%d1%82-%d0%bd%d0%b0-%d0%bf%d0%b0%d1%80%d0%bb%d0%b0%d0%bc%d0%b5%d0%bd%d1%82%d0%b0-%d1%86%d0%b2%d0%b5%d1%82%d0%b0-%d0%ba%d0%b0/", "text": "Съгласна съм с коалиционните ни партньори от ВМРО и е хубаво да има дебат по темата за субсидиите на партиите. Това вълнува всички политически сили. Предложението мина на първо четене в комисия, очакваме големият дебат да бъде в пленарна зала. Надявам се колегите да имат убедителни аргументи и да се вземе разумно решение. Това заяви в петък във Велико Търново председателят на парламента Цвета Караянчева.  Тя подчерта, че поле за дебати винаги има, защото в парламента трябва да се чуват различните мнения.  „Важно е всяка политическа сила да заяви своята позиция. Радвам се, че и БСП вече са в залата и участват в заседанията. Предстои в сряда или четвъртък следващата седмица точката ще влезе в дневния ред на Народното събрание“, каза Караянчева. Тя допълни, че политическите партии трябва да бъдат субсидирани от държавата, за да не остават в ръцете на олигарси. „Като партиен активист, занимаващ се 12 години с политика, мога да кажа, че във всяка една община имаме офиси, секретари, които работят там. Това е възможност да се развива партийна дейност. Ако няма такава субсидия, тогава ще се търсят пари от някой друг. Дебатите ще решат какъв ще е размерът на субсидията. Но се появи страшно много популизъм и в момента 1 лев за глас е предложението и това ще е стартовата позиция, от която ще тръгне дебатът“, изтъкна Караянчева. По повод внесените предложения за диференцираните ставки на ДДС за хляба и лекарствата, тя подчерта, че популизмът разваля нормалната бизнес среда в страната. „Всеки се опитва да се хареса по някакъв начин на избирателите. Трябва обаче да стоим на позициите на разума и наистина да правим всичко възможно да подобряваме живота на хората, но не с популизъм, не с лъжи, защото изборите свършиха. Време е да поработим по теми, които са на дневен ред“, предупреди Караянчева. Тя изброи, че трябва да се привличат инвестиции, както и да се работи за повишаване на икономическия ръст. „ГЕРБ ще участва в дебатите, ще изложи своите аргументи и ще видим какво ще се получи накрая“, коментира още Цвета Караянчева. В петък тя уважи честването на 150-годишнината на Народно читалище „Надежда 1869“ в старата столица. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Председателят на парламента Цвета Караянчева: 1 лев е стартова позиция за дебата за субсидията на партиите"}
{"url": "https://trud.bg/%d1%82%d0%b5%d1%80%d0%b5%d0%b7%d0%b0-%d0%bc%d0%b5%d0%b9-%d0%bf%d0%be%d0%b4%d0%b0%d0%b4%d0%b5-%d0%be%d1%81%d1%82%d0%b0%d0%b2%d0%ba%d0%b0-%d0%ba%d0%b0%d1%82%d0%be-%d0%bb%d0%b8%d0%b4%d0%b5%d1%80-%d0%bd/", "text": "Мей се оттегля от председателския пост на Консервативната партия, но ще остане временно министър-председател, докато не бъде избран новият лидер, информира БГНЕС. Министър-председателят на Великобритания може да се оттегли само ако може да представи на кралицата кандидат за поста, който се ползва с подкрепата на мнозинство в долната камара на парламента. Досега Тереза Мей управляваше с минимално мнозинство от шестима депутати, които вероятно ще намалеят на петима в зависимост от изборните резултати за вакантното депутатско място от Питърбро. Това означава, че, ако само трима депутати от досегашното мнозинство не подкрепят новия лидер, той няма да получи вот на доверие. Процедурата по избор на лидер на Консервативната партия предвижда 5 кръга гласувания от депутатите в парламента, като при всеки ще отпадат кандидатите с най-нисък резултат. След това ще има и национален вот на 160-хилядната членска маса на партията, която ще избира между двамата финалисти. Цялата процедура трябва да завърши не по-късно от 22 юли, като не е ясно дали парламентът все още ще заседава на тази дата или ще е разпуснат в лятна почивка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Тереза Мей подаде оставка като лидер на Консервативната партия"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b2%d0%bb%d0%b0%d0%b4%d0%b8%d1%81%d0%bb%d0%b0%d0%b2-%d0%b3%d0%be%d1%80%d0%b0%d0%bd%d0%be%d0%b2-%d0%bf%d0%be-%d0%bd%d0%b8%d1%81%d1%8a%d0%ba-%d0%b4/", "text": "Готов съм да се обзаложа с всеки, че намаляването на ДДС няма да доведе до ползи за крайните потребители. Това каза министърът на финансите Владислав Горанов по повод думите на премиера Бойко Борисов, че се обмисля диференцирана ставка на ДДС за книгите. „Диференцирането на ставките не е тема, която Министерството на финансите би подкрепило. Ако парламентът го наложи, ще изпълняваме закона”, заяви Горанов. „Неслучайно тази тема се повдига винаги и само от бизнеса, защото те гледат на ДДС като техен данък”, посочи финансовият министър. В преговори сме все още, но най-вероятно няма да успеем да договорим разсрочено плащане за изтребителите Ф-16, каза още министър Горанов. Попитан може ли държавата да си позволи да плати наведнъж, Горанов заяви: „Може да си позволи да плати наведнъж Сумата е доста сериозна, но за радост може”. „Военните проекти са скъпо за фиска усилие. Убеден съм, че Ф-16, Блок 70 е най-оптималният за нас вариант”, посочи министърът. „В преговори сме с американската страна, за да постигнем оптималната цена, определена от парламента”, каза Горанов. „2 млрд. лв. са доста пари, но след като това е приоритет и сме членове на НАТО вероятно това усилие трябва да бъде направено”, заяви министърът. „Обсъждаме сроковете с американската страна. До есента трябва да сме наясно със всичко”, допълни той. По отношение на проверката на прокуратурата за партийните субсидии министърът заяви, че „дори да допуснем, че тълкуванието на закона, което сме имали 20 години, е некоректно, то нито има умисъл, нито има преднамереност”.   Крият ДДС със стокови запаси След проверки в над 4 хил. фирми от НАП са установили, че около 60% от тях укриват ДДС и корпоративен данък. Данъчните са направили проверки на фирми с подозрително големи стокови запаси. Анализ на риска е показал, че при определено съотношение на материалните запаси и продажбите възниква съмнение, че част от наличните по документи стоки на склад отдавна са продадени, но без документи. Това означава, че не са платени ДДС и корпоративен данък. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Министър Владислав Горанов: По-нисък ДДС няма да намали цените (обзор)"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%bd%d0%b8%d1%8f%d1%82-%d0%b3%d0%bb%d0%b0%d0%b2%d0%b0-%d1%80%d1%83%d0%bc%d0%b5%d0%bd-%d1%80%d0%b0%d0%b4%d0%b5%d0%b2-%d0%bd%d0%b0-%d0%bf%d0%b5%d1%82%d0%b5%d1%80/", "text": "Пред делегации от 75 държави президентът държа реч на български, но накрая се обърна на английски към участниците с призив да инвестират в страната ни Цитира думите на акад. Дмитрий Лихачов, който нарече родината ни “държава на духа” Устойчивото развитие на света е невъзможно без устойчиво доверие. Моето участие във форума е признание за способността на България да изгражда мостове между различни региони и култури. Това заяви държавният глава Румен Радев вчера в Санкт Петербург на международния икономически форум пред делегации от над 75 държави, посветен на целите за устойчиво развитие на ООН до 2030 г. Той благодари на колегата си Владимир Путин за възможността да се включи в работата на форума. „За мен е чест да бъда редом и с президента Си Дзинпин”, каза Радев. Той допълни, че участието на президента на седеммилионна България и премиерите на Словакия и Армения с двама от световните лидери e послание за важността на една от основните идеи на устойчивото развитие – че то е достижимо само с приноса на всички държави. Президентът говори, че е необходим нов, наднационален мироглед на граждани на планетата, който младите вече имат, а политиците още не могат да си позволят. Така, според него, светът остава поле на конкуренция и конфликти между държавите. И природата отправя императивна покана политиците да надмогнат ограниченията на своите егоизми. “Нашите предшественици преодоляха противоречията и установиха следвоенния глобален ред в името на мира. ООН бе неговият ключ. В зората на студената война те проявиха тази мъдрост. Днес ние трябва да сторим същото, този път в името на оцеляването на планетата”, допълни Радев. Държавният глава разви тезата, че устойчивото развитие предполага предотвратяването на финансови кризи, а с това и по-прецизно регулиране на финансовите пазари за снижаване на риска. Изисква и глобален консенсус срещу корупцията, която придоби транс-граничен характер, срещу прането на пари и укриването на данъци, както и за ограничаване на офшорните зони.  “Устойчивото развитие е етап в културното съзряване на човечеството. Негов фундамент е взаимното признаване и приемане на националните културни кодове. Тъкмо липсата на културна комуникация е в основата на възприемането на “другия” като противник. Ще цитирам един бележит българин – Гоце Делчев, който преди повече от 120 г. заявява: “Аз разбирам света единствено като поле за културно съревнование между народите”. Отбелязвам това, защото моята страна се гордее със своя принос в световната културна съкровищница. Един виден гражданин на Санкт Петербург, академик Дмитрий Лихачов, наричаше родината ми “държава на духа”, заключи Румен Радев. Президентът произнесе речта си на български език, но накрая призова на английски участниците във форума да инвестират у нас, тъй като страната ни предоставя добри условия за бизнес. Отстъплението от многостранната дипломация застрашава сигурността и стабилността и е предпоставка за генерирането на кризи. Това беше пък общата позиция на държавния глава Румен Радев и на генералния секретар на ООН Антониу Гутериш, които проведоха вчера по-рано среща в рамките на форума. “Всички ние имаме общ дълг и отговорност да пазим езика, културата и традициите си, независимо колко далеч от родината се намираме. Много е важно децата да не прекъсват връзката с България, защото ако следващото поколение не познава езика, културата, традициите и обичаите, ние ще загубим тези млади хора като българи”, каза Румен Радев на среща с представители на българската общност в Санкт Петербург. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Държавният глава Румен Радев на Петербургския международен икономически форум: България гради мостове между региони и култури (обзор)"}
{"url": "https://trud.bg/%d0%b1%d0%b0%d0%b1%d1%85-%d0%bf%d1%80%d0%be%d0%b2%d0%b5%d1%80%d1%8f%d0%b2%d0%b0-%d0%bf%d0%b0%d0%b7%d0%b0%d1%80%d0%b8%d1%82%d0%b5-%d0%b8-%d0%b1%d0%be%d1%80%d1%81%d0%b8%d1%82%d0%b5-%d0%b7%d0%b0-%d0%bf/", "text": "БАБХ стартира извънредни проверки на пазарите и борсите за плодове и зеленчуци в област Благоевград. Инспектори от ОДБХ-Благоевград ще проверяват и доставките от Гърция на ГКПП „Кулата-Промахон“. Това съобщават от агенцията. Във връзка с пролетно-летния сезон, в който консумацията на плодове и зеленчуци се повишава значително, инспектори на ОДБХ-Благоевград започнаха извънредни тематични проверки на пазарите, борсите и тържищата, които предлагат тези стоки на територията на област Благоевград. Ще се инспектират и доставките с пресни плодове и зеленчуци, влизащи от Гърция на „ГКПП Кулата-Промахон“. Също така на границата ни с Гърция са сформирани съвместни екипи с НАП, които ще следят за доставките, влизащи в България от Гърция. Инспекторите към Българската агенция по безопасност на храните проверяват и нерегламентирани места за продажба на пресни плодове и зеленчуци в региона на Сандански и Петрич. Целта на извънредните проверки е предотвратяване на нелоялни търговски практики и недопускане на заблуда на потребителите относно произход, качество и безопасност на плодовете и зеленчуците, предлагани на пазара. Традиционните тематични проверки се извършват и за да се обезпечи безопасността на потребителите, и за да се гарантира сигурността и здравето им. Контролният орган ще следи за спазването на европейското и българското законодателство, по-конкретно нормативните изисквания за пресните плодове и зеленчуци като пазарните стандарти на Европейската общност, въведени с Регламент на Европейския съюз № 543/2011 г., Закона за храните и Наредба № 16 от 2010 г., която определя изискванията за качество, условията и редът за извършване на контрол за съответствие на пресните плодове и зеленчуци, и поддържането на база данни за търговците на пресни плодове и зеленчуци. При инспекциите ще се отчита произхода на продуктите, правилното етикетиране, съответствието с пазарния клас, посочен в документите с този на етикетите им, за съпроводителните документи и съответствието на стоката. По време на инспекциите на доставки на пресни плодове и зеленчуци от Гърция, които ще се провеждат на ГКПП „Кулата-Промахон“, ще се контролира съответствието с изискванията на приложимото законодателство при движението на стоки за вътрешно-общностна търговия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " БАБХ проверява пазарите и борсите за плодове и зеленчуци в област Благоевград"}
{"url": "https://trud.bg/%d0%b4%d1%8a%d1%80%d0%b6%d0%b0%d0%b2%d0%b5%d0%bd-%d0%b8%d0%b3%d1%80%d0%b0%d1%87-%d1%81%d0%b0%d0%b1%d0%be%d1%82%d0%b8%d1%80%d0%b0%d0%bb-%d1%82%d0%b0%d0%bd%d0%ba%d0%b5%d1%80%d0%b8/", "text": "Заключенията са взети от ОАЕ, Норвегия и Саудитска Арабия Разследване на службите на Обединените арабски емирства (ОАЕ) предполага, че “държавен апарат” стои зад саботажа на четири петролни танкера в Ормузкия проток в средата на май, предаде Ройтерс, като цитира информация, подадена по време на брифинг пред Съвета за сигурност на ООН. Властите в ОАЕ не посочват конкретна държава, но уточняват, че става въпрос за много координирана операция, проведена с най-съвременни средства. По време на нападението от 12 май два саудитски петролни танкера и по един на ОАЕ и Норвегия бяха обект на нападение с магнитни мини, поставени под ватерлинията на плавателните съдове. Макар и инцидентите да се разминаха без жертви от страна на екипажите на танкерите, корабите бяха блокирани, а с тях и плаването през Ормузкия проток. В разследването на инцидента са участвали както службите на ОАЕ, така и тези на Норвегия и Саудитска Арабия. Според заключенията им в предполагаемата подривна операция, за която САЩ обвиняват Иран, са участвали хора с умението да управляват високоскоростни моторни лодки и водолази, способни да поставят магнитните мини върху обшивката на корабите с висока прецизност. “Докато разследването на инцидента продължава, наличните факти със сигурност потвърждават, че четирите нападения са били част от модерна, координирана операция, извършена от играч със значителни оперативни възможности, най-вероятно на държавно ниво”, се казва в общото становище на трите държави, изнесено пред Съвета за сигурност на ООН. Съветникът по националната сигурност на американският президент Доналд Тръмп, Джон Болтън заяви в интервю на 29 май, че подводните мини, използвани за саботажа на танкерите са били най-вероятно иранско производство, без да представи конкретни доказателства за това. Инцидентът и последвалото разследване идват на фона на седмици на ескалиращо дипломатическо напрежение между Вашингтон и Техеран. Инцидентът с танкерите в Ормузкия проток бе последван броени дни по-късно от нападение с дронове с неустановен произход срещу петролни инфраструктури в Саудитска Арабия, припомнят международните наблюдатели.", "date": "2019.06.07", "title": " „Държавен играч” саботирал танкерите в Ормузкия проток"}
{"url": "https://trud.bg/%d1%88%d0%be%d1%84%d1%8c%d0%be%d1%80-%d0%bf%d1%80%d0%b5%d0%b2%d0%be%d0%b7%d0%b2%d0%b0%d0%bb-15-%d0%bc%d0%b8%d0%b3%d1%80%d0%b0%d0%bd%d1%82%d0%b8-%d0%b8%d0%b7%d0%b1%d1%8f%d0%b3%d0%b0-%d0%bf%d1%80/", "text": "Около 17.15 часа днес автопатрул на ОДМВР- София спрял за извършване на проверка микробус „Мерцедес“, движещ се бавно в аварийната лента на автомагистрала „Тракия“ в района на 40 км в посока София, съобщават от вътрешното министерство. При поискване на документите му, водачът побягнал в посока гората. Предприети са незабавни заградителни действия за установяването и задържането на мъжа, произведени са няколко предупредителни изстрела от служителите на реда, в издирването е включено и следово куче. В микробуса са открити 15 чужди граждани, чиято самоличност тепърва ще се изяснява. И към момента продължава издирването на шофьора. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Шофьор, превозвал 15 мигранти, избяга при рутинна проверка на магистрала „Тракия“\t"}
{"url": "https://trud.bg/%d0%ba%d1%83%d1%87%d0%b5%d1%82%d0%b0-%d1%80%d0%b0%d0%b7%d0%ba%d1%8a%d1%81%d0%b0%d1%85%d0%b0-%d0%bc%d1%8a%d0%b6-%d0%b2-%d1%81%d0%b5%d0%bb%d0%be-%d0%b2%d0%bb%d0%b0%d0%b4%d0%be-%d1%82%d1%80%d0%b8%d1%87/", "text": "Йордан въртял търговия с псетата Пет кучета от породата Кане Корсо разкъсаха мъж в местността Говедарци до село Владо Тричков. Трупът на 39-годишния Димитър е открит около 16,10 ч. в четвъртък от Веселка Соколова. Пристигналите полицаи установили разкъсвания по тялото на жертвата, а наоколо имало животински стъпки. Местни насочили криминалистите към вилата на софиянеца Йордан Карагьозов, който имал развъдник за Кане Корсо. Той не бил намерен в къщата и по-късно твърдял, че не е разбрал какво се е случило. Обяснил, че държи кучетата в двора, но те намирали начин да излязат из селото. Дори по време на огледа те били на поляната, където е настъпила смърт­та на мъжа. „Предстои предявяване на обвинения към собственика, че не е положил достатъчно грижи за кучетата, в резултат са причинила смърт на 39-годишното лице. Той ще получи обвинение и ще бъде удължено задържането му за 72 часа”, каза окръжният прокурор на София Наталия Николова. На животните е назначена експертиза, те са настанени във ветеринарна клиника. „Знаем, че загиналият е имал куче, но то не е било с него по време на инцидента”, каза директорът на ОДМВР-София старши комисар Николай Спасов. „Жертвата сутринта в селото си е взела лимонада и кафе, които в последствие са намерени и на мястото на инцидента”, добави той. Няма данни за вражда между убития и Карагьозов.   Жертвата и друг път била нападана Местните пускали жалби, но напразно Убитият Димитър не за първи път е бил нападан от същите кучета, каза неговият съселянин Любомир Тодоров. Именно затова жертвата сменила пътеката, по която се движи, но животните го пресрещнали и там в четвъртък. Срещу кучетата имало сигнал още през 2016 г. На собственика тогава е съставен протокол, в който е указано да не допуска животните му да напускат двора, но ефект не е имало. През миналата година кучетата са нападали и домашни животни в селото. В профила на Карагьозов във фейсбук има десетки снимки с кучетата и на всички се вижда, че те са пуснати свободно и без намордник. Поемното лице при полицейския оглед – Райчо Спасов, каза, че това, което е видял на мястото на трагедията, било достойно за филм на ужасите. „Беше въпрос на време да се случи най-лошото. За нас беше проблем, че този човек бе неоткриваем. Идваше тайно да ги храни, не укрепи нито огради, нито помещенията”, каза Иван Николов, кмет на селото.   Породата е известна като пазач на мафията В Италия породата се е наложила като „куче на мафията”, заради нрава досущ приличащ на член на Коза Ностра – себеотдаден и любвеобилен към всички членове на фамилията и жесток към всички, които я наранят. Кане Корсо никога не атакува без причина, но само ако е добре обучено. Изключително податливо към дресировка. Понякога не се нуждае и от думи, един поглед е достатъчен за това куче, за да разбере какво се желае от него. Внушителните му габарити създават впечатление за тромавост и трудноподвижност, но е изключително бързо и силно. Когато дълго време стопанинът му отсъства, корсото страда, тъй като има нужда от човешка близост и внимание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Кучета разкъсаха мъж в село Владо Тричков (обзор)\t"}
{"url": "https://trud.bg/%d0%b5%d0%b4%d0%b8%d0%bd-%d0%b4%d1%8a%d0%bb%d1%8a%d0%b3-%d0%b8-%d0%b3%d0%be%d0%bb%d0%be%d0%b3%d0%bb%d0%b0%d0%b2-%d0%b4%d1%83%d1%85-%d0%b1%d1%80%d0%be%d0%b4%d0%b8-%d0%b8%d0%b7-%d0%b1%d1%8a%d0%bb%d0%b3/", "text": "Един дух броди из България – гологлав, дълъг и много ядосан. Слави Трифонов в истински съспенс брои предаванията, които остават да бъдат произведени и излъчени в Би Ти Ви. И всички чакат неговия ход. Политика? Телевизия? Най-успешното шоу в цялата история на българския ефир е неговото – безспорно. Човек, който може без никаква реклама да продаде за час три пъти зала Арена „Армеец“ и да напълни националния стадион по време на буря без проблеми – това е той. Преди много години един социолог казваше, че Слави влиза в директен диалог с народа. Това беше по времената на „Хъшове“. „Да чуем какво ще каже Слави!“ – пълно доверие, институция от първи вид. И то така си беше. Дългия казва „Забранен завой наляво!“ и хората го слушат. Казва „Запалете светлините!“ заради медицинските ни сестри в Либия и България полудяваше. Естествено после нещата утихваха. Естествено най-важният въпрос в тази ситуация е дали този гологлав Дух има наистина дух да прави политика. Вчера Слави отново изсвири своята сюита за „Сиромах и субсидия“. Богатите много обичат тази сюита. „Днес за пръв път премиерът Борисов направи предложение за 1 лев партийна субсидия. Направи го на 942-ия ден от провеждането на националния референдум, на който над 2,5 милиона българи поискаха точно това – 1 лев субсидия за партиите на получен глас. От 6 ноември 2016 г., когато се проведе референдумът, до днес Народното събрание не е обсъждало и гласувало самостоятелно предложение за 1 лев партийна субсидия.“ Чист популизъм. По закон референдумът беше неуспешен. И това не е въпрос за референдум. Защо един лев? Защо? Защо например да няма никаква субсидия? Защо даже политиците да не плащат данък, че са политици? Някакво обяснение от Дългия? Не! Има смисъл да се спори каква е реалната издръжка на една партия, но повярвайте ми, сметката ще е много солена и затова партиите разчитат и на нещо друго, освен на иначе обруганата субсидия. Има един много хубав еврейски виц. Моше среща Исак и след десет минути любезности „Как е баща ти, как е майка ти, чичо ти и чичото на чичо ти“, започват да говорят за пари. „Как си, къде си, колко?“ – пита Моше. „Ами добре съм. Работя в една агенция на Министерство на земеделието. Вземам 900 лева и нещо отгоре.“ Оня клати глава и вика „Добре си, добре си!“. Моше пита Исак: „Ами ти?“ „Абе, държавен експерт съм в министерство на екологията – 1200 лева и нещо отгоре.“ Двамата клатят глава – много са добре и двамата. Но когато стигат до съдбата на техния приятел Ицках, заключават, че нещата при него са много зле. „Много е зле! Хванал се е в една голяма частна компания – 10 хиляди лева заплата и нищо отгоре“ – казва Моше и другият е съгласен. Политическата кариера се прави с малки доходи и нещо отгоре, но политическа партия се издържа с някакви конкретни средства. Да приемем, че Слави наистина има куража да направи партия, втурне се в политиката по пътя на своя бивш приятел Борисов и се кандидатира за кмет на София. Има огромна вероятност да спечели. Особено след ремонтите в центъра на столицата – огромна! Да кажем, че направи структури в цялата страна. И в цялата страна за партията му гласуват над 50 на сто от избирателите. Колко е това? Три милиона? Нека направим невъзможното: Слави печели над четири милиона гласа. Партийната субсидия ще бъде 4 милиона лева на година, според неговото искане. Така! Хайде сега да направим сметката от какво ще живее тази партия – от субсидии, от дарения на бизнесмени или от самосебе си. 28 области, офиси, регионални структури, местни структури, наеми, заплати, транспорт (автомобили, гориво, поддръжка), комуникации, експерти, застъпници по време на изборите, пиар, концерти… Списъкът е дълъг, по-дълъг от едно шоу. А да не забравяме, че единственото нещо, за което Слави не отстъпва, е цената на труда на хората му. Нали след края на всеки договор се говори за политика и по някакъв начин той отстоява финансовите си изисквания. Неговото шоу струва много повече от 4 милиона на година и това е пазарна, реална цена. Как ще издържаш партия с 4 милиона, Слави? Та нали само инструментите на оркестъра му струват няколко годишни субсидии на ГЕРБ? В този смисъл искането му да се намали субсидията на един лев звучи като „Оркестър без договор“. Слави е известен с това, че не прави компромиси с качеството. Всяко шоу, което е правил, е правено на световно ниво. За да успее в това, каквото и да е, той трябва да направи задължително две неща – медия и партия. Иначе просто излиза в пенсия и ще бъде много приятен събеседник по вестници и телевизии. Но това не е Станислав Трифонов. Значи, ако сметнем телевизия и партия, се чудя кой е този пазар, дето ще направи това, в което винаги е успявал – да печели. Има и още едно нещо. Първият закон на шоубизнеса е: „Никога не влагай собствени пари в шоуто“. Вторият закон е още по-категоричен: „Никога, ама абсолютно никога не влагай собствени пари в шоуто!“. Шоумен номер едно в България го знае много добре. Слави направи успешен проект за референдум благодарение на Би Ти Ви, а не защото е Слави. Адски некоректно е да използваш медия за собствена политика. И не е изненада, че политиката му няма вече място там. Една партия, една телевизия има нужда от достойно финансиране. В случая на партията е важно тя да не зависи от даренията под масата и всяко сиромахомилство тук е престъпно. Ако го кажа по друг начин, Слави може да пропагандира глад в политиката, но той не би гладувал за нищо на света, дори в политиката. Примерът Зеленски не важи. Новият украински президент може да е просто шоумен, актьор, в нашите очи. Но зад гърба му има свръхмогъщ олигарх. В политиката няма случайности, а интереси. Популизмът си остава за наивниците. Един лев, Слави, моля те!!! Няма да пееш за толкова, нали?   Нова, нова телевизия Един нов телевизионен проект би струвал десетки милиони, ако Дългия иска той да е конкурентен. Трифонов не е професор Вучков, нито Волен Сидеров, за да прави кабеларка. Би било срам да падне на тяхното ниво. Една телевизия по неговия размер трябва да има „Сървайвър“, „Шоуто на Слави“, „Гласът на България“, новини, съботно-неделни блокове и много филмови сериали. А къде е рекламният пазар в тази враждебна за него среда?", "date": "2019.06.07", "title": " Един дълъг и гологлав дух броди из България\t"}
{"url": "https://trud.bg/%d0%bb%d0%b5%d0%ba%d0%be%d1%82%d0%be%d0%b2%d0%b0%d1%80%d0%bd%d0%b8-%d0%bc%d0%be%d0%b4%d0%b5%d0%bb%d0%b8-%d0%bf%d1%80%d0%b5%d0%b2%d0%ba%d0%bb%d1%8e%d1%87%d0%b2%d0%b0%d1%82-%d0%bd%d0%b0-%d1%82%d0%be/", "text": "Френската група PSA започва да електрифицира лекотоварната си гама. Големият ван Peugeot Boxer ще се предлага в две нива на автономност в зависимост от модификацията. За дължини на каросерията L1 и L2 пробегът на ток достига 225 км, а за дължини L3 и L4 дистанцията се увеличава с около 50 км. Автомобилите ще се произвеждат в завода на Sevel в Италия, а електрификацията и хомологацията ще се извършва от партньора BD Auto. Задвижваният с електричество Boxer бе представен на автосалона за товарни превозни средства в Бирмингам. През 2020 г. ще излязат електрифицирани модели и на средноразмерните ванове Peugeot Expert и Peugeot Traveller. Година по-късно се очаква и новата електрическа версия на Peugeot Partner. В същите срокове ще се появят идентичните модели на останалите марки от групата PSA – Citroen и Opel.", "date": "2019.06.07", "title": " Лекотоварни модели превключват на ток\t"}
{"url": "https://trud.bg/%d0%b0%d0%ba%d0%b0%d0%b4-%d1%80%d1%83%d0%bc%d0%b5%d0%bd-%d1%80%d0%b0%d0%bb%d1%87%d0%b5%d0%b2-%d0%b2%d0%b5%d0%bb%d0%b8%d0%ba-%d0%bf%d1%80%d0%b8%d0%be%d1%80-%d0%bd%d0%b0-%d0%be%d1%80%d0%b4%d0%b5%d0%bd/", "text": "Българският Орден на тамплиерите миналата година чества 10 години Велик приорат България. А годишнината съвпадна и с 900 години от създаването на Ордена на тамплиерите. Във връзка с годишината, миналата седмица рицари поставиха голяма камбана в столичния парк Камбаните. Със специална церемония тя бе поставена от Великият Приор на Велик Приорат България на Ордена на Рицарите Тамплиери о.р. ген. акад. Румен Ралчев и от членове на Ордена. Срещаме се с акад. Ралчев сред звъна на камбаната, за да разкаже повече за Ордена, на когото е посветена тя. – Акад. Ралчев, Велик Приорат България изработи и постави голяма камбана по случай отбелязването на 900-годишнината от основаването на Ордена. Разкажете повече за това събитие, както и за останалите инициативи за отбелязване на годишнината.   – През 2018 година по целия свят Орденът на тамплиерите честваше 900-годишнината от основаването си. Различните Велики Приорати намериха многообразие във формите, с които да засвидетелстват тази дата. Ние направихме няколко скулптури, основно това което направихме, е свързано с надписи върху гранитни плочи, които бяха поставени на оживени места във Варна, Бургас, Пазарджик, Кърджали, Пловдив. Една от формите, която организирахме, е и създаването на тази камбана. Поради технологични и други причини, малко по-късно издействахме място и я поставихме на мястото, където идват много хора и се отбелязват различни кръгли годишнини. Считам че 900-годишнината на една международна организация е много важна. Още повече, че тук има камбана и на „Ротари“, на „Зонта“ и на други организации. По този начин и попълваме празните места в комплекса. За нас е много важен този елемент със създаването на тази камбана, тъй като тя е и като църковен елемент и като елемент от тази композиция ще напомня на нас и на тези след нас за хората, които са създали така наречените рицарски правила и рицарския начин на държание. – Актуални ли са рицарските правила и ценности и днес?   – Преди около 900 години Рамон Лул е създал Седемте рицарски добродетели в „Книга за Рицарския орден“. Много е интересно, че и в днешния ден, когато те се четат, звучат абсолютно не като анахронизъм. Преминавайки през поколенията и във времето, те остават безсмъртни именно, защото са онова, което държи човешкото същество и го отличава от другите, които се спускат по течението. Сред тези ценности са честност, себеотрицание, преданост, взаимопомощ и други морални ценности. Считам, че те са неостаряващи и е съвсем нормално за нас като Орден на Рицарите Тамплиери да сме ориентирали всичките ни програми към възпитаването им у подрастващото поколение. – В тази връзка, от години провеждате много интересни детски конкурси.   – На първи юни в „Двореца на децата“ показахме повече от 200 рисунки, номинирани за награди и подбрани от почти 10 000 рисунки в нашата страна. Конкурсът „Рицарят в мен“ тази година за първи път прерасна от национален в международен. В него участваха деца от България, Русия, Украйна, Сърбия, Австрия и Република Северна Македония. Този голям проект е инспириран от Велик Приорат България. Ние неслучайно сме най-големият Велик Приорат в Европа и най-иновативният. Показваме на дело как могат братя от различни държави да мотивират подрастващото поколение да рисува не рицари и хубавици с дълги коси, които ги пускат от крепостта, а спасяване на деца от пожар, превеждане на болен или възрастен човек през улицата, изваждане от водата на давещо се кученце, предотвратяване на насилие върху малко дете и т.н. – Така изглеждат и това ли правят всъщност днешните рицари?  – Да. С тези конкурси провокираме мисленето на подрастващото поколение. – Какви са наградите от детските конкурси на Приората и какви задачи поставят пред децата?   – В България правим две състезания. Едното е конкурсът за детска рисунка „Рицарят в мен“, който до тази година беше национален, но вече стана и международен. В това състезание могат да участват ученици от 1-ви до 8-ми клас. Те рисуват по зададената тема, която е „Рицарят в мен“. С картината си всеки от тях трябва да покаже какъв иска да бъде, как иска да се проявява и как вижда рицарството в себе си. Като награди даваме стипендии. До тази година те бяха пет, сега станаха осем поради това, че има първи награди и за чуждестранните участници. Конкурсът е припознат и от Министерството на образованието и науката и фигурира в неговия годишен календар. По същия начин е припознат и включен в календара националния литературен конкурс „Рицарска постъпка“, където децата се състезават с есета, разкази и стихотворения. Той се провежда само за България и в него участват около 500 деца. Това състезание се случва малко по-трудно от конкурса за детска рисунка, защото в него участват по-големите ученици от 8-и до 12-и клас. Интересното, обаче е, че сред творбите има изключително добри попадения. Даваме една първа награда за разказ и една първа награда за стихотворение. – Има ли някоя от всички тези детски рисунки и литературни творби, която Ви е направила особено впечатление?  – Особено впечатление ми направи едно стихотворение от конкурса, което за жалост не знам наизуст. То спечели първо място и е изключително зряло. Стихотворението ще бъде публикувано във вестник „Учителско дело“. И разказът, който е победител в конкурса, ще бъде публикуван там. Направиха ми впечатление и няколко рисунки, показващи изключителна зрялост у децата. Едната изобразява човек в бойно снаряжение, който държи като ктитор и пази малка църква в ръцете си. В тази картина има много символика. Има и други подобни рисунки, изпълнени със символи и когато ги гледа човек, осъзнава, че те не се плъзгат отгоре по проблематиката, а трябва да се замисли и да открие още много детайли. Това показва една зрялост на децата, които участват в конкурса. – Орденът на Рицарите Тамплиери на Йерусалим навърши 900 години. Какво предстои в многовековното му развитие?  – Най-важното е, че ние взехме решение в град Томар в Португалия, който е старата тамплиерска столица, да създадем музей. В разговори сме с кметството на града и преговорите са много напреднали. Музеят е вече във фаза на проектиране и се очаква преустройство на една от съществуващите сгради. Това е един древен град, в който е най-добре запазената тамплиерска крепост и най-добре запазената тамплиерска църква. Градът е изтъкан от тамплиерство – дори паветата по улиците са подредени така, че да има тамплиерски кръстове по тях. На къщите хората са нарисували тамплиерски символи. Те просто живеят с тамплиерството, защото града е бил тамплиерската столица след разбиването на Ордена, след 1307 година при оттеглянето на голяма част те отиват в Томар. Мисля, че създаването на музей там е изключителен проект, в който участват всички Велики Приорати. Има естествено по него да се извърви дълъг път, но началото е сложено. – Какво е най-важното нещо, постигнато от Велик Приорат България?  – Тази година ще отпразнуваме единадесет години като Велик Приорат България и петнадесет години от започването на работа за тамплиетството в България. Най-важното е това, че за един кратък срок, още преди четири години, ние станахме най-големия Велик Приорат в Европа. Това ни задължава да бъдем инициативни. Признаха ни за най-иновативния Велик Приорат, тъй като имаме повече от петнадесет големи мероприятия годишно. Те са свързани с различни научни или духовни конференции, празнуване на отделни дати, два конвента и много други. Ние създадохме наша църква – църквата „Свети Йоан Кръстител“. Той е покровителят на Тамплиерите. Имаме и изложбена зала. Орденът създаде и читалища, които работят. Държавата издаде три марки по наше искане. Монетният двор е издал три комплекта монети медали за отделни кръгли годишнини на Ордена, включително и за 900-годишнината му. Имаме безкрайно много инициативи, които е трудно да се опишат. Аз мисля, че едно от последните ни най-важни достижения е издаването на нашата книга „Алманах“, който описва в чест на 900-годишнината на Ордена именно тези наши десет години като Велик Приорат България. – Как е създаден Велик Приорат България?   – В Националната библиотека дарихме повече от 40 книги. Те се раздават на всички областни библиотеки и кореспондентски библиотеки по света. Тези книга влиза и в библиотеката на Организацията на обединените нации. Тази книга описва точно как е станало възникването. Съществуването u показва, че ние сме отворени към обществото и не сме никакво тайно общество, а работим като една гражданска организация. Всеки който се интересува, може да си купи една такава книга и да се запознае в детайли точно какво сме правили. В нея са описани дейности на 29 Командерии. А относно възникването на Велик Приорат България можем да кажем, че в началото в страната бяха създадени два Приората – единият от тях под менторството на Велик Приорат Сърбия, а другият под опеката на Велик Приорат Италия. Интересното е, че от двата Приората направихме един. Това е един от редките случаи, в които две неща се обединяват в едно. Защото е много по-лесно едно нещо да бъде разделено на две, отколкото обединено. – Какво ви обедини?  – Именно философията на тамплиерството и желанието на всички братя. Не е без значение и желанието на ръководството на Ордена в България да се създаде една единна структура, която да работи както трябва. В това си желание те се оказаха абсолютно прави, както и ние в нашите предвиждания, че само „Съединението прави силата“, което е написано на сградата на Народното събрание. – Кои Велики Приорати в чужбина са създадени от Велик Приорат България?  – Ментори сме на Великите Приорати в Украйна и в Русия. В момента напредваме в работата си в Република Северна Македония и скоро там ще бъде основан Велик Приорат. Нашият гост  О.р. ген. акад. Румен Ралчев е роден на 30 януари 1952 година в София. Завършил е право в СУ „Св. Климент Охридски”, полицейската школа, УНСС, доктор по философия в Peninsula university, САЩ, с професорско звание. Академик. Служил е в УБО и НСО. През 2017 година е преизбран за Велик приор на рицарите – тамплиери у нас.", "date": "2019.06.07", "title": " Акад. Румен Ралчев, Велик Приор на Ордена на тамплиерите в България, пред „Труд“: Не сме тайно общество, а гражданска организация\t"}
{"url": "https://trud.bg/%d0%bf%d0%b5%d1%82%d1%8c%d0%be-%d0%b1%d0%bb%d1%8a%d1%81%d0%ba%d0%be%d0%b2-%d0%be%d1%82%d0%b2%d1%80%d0%b0%d1%82%d0%b8%d1%82%d0%b5%d0%bb%d0%bd%d0%be/", "text": "Няма друго определение за  . Клишетата за „свобода на словото“  размахвани от джендърските формации около „Капитал“ най-после се сдобиха с продуцент в лицето на този прокурор. Сега е време да видим какво ще кажат прислужниците от репортерите без граници, „европейските журналисти“ и цялата им недоклатена банда относно действията на прокурора. Бесен съм, защото този вестник е роден и отгледан от моя син и от мен, а марката е проверена включително в Европа и защитена преди десет години. Но това е истинското лице на прокопиевата и присъдружната му пропаганда – мръсотия, манипулации и пълен гьонсуратлък. Спирам до тук, защото само устопсувни мръснословия, както е казал великият Балан са в главата ми. Уважаеми господин Цацаров, какво става?", "date": "2019.06.07", "title": " Отвратително!\t"}
{"url": "https://trud.bg/17-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d1%82%d0%b5%d0%b6%d0%ba%d0%b0-%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b0-%d0%bd%d0%b0/", "text": "17 души са загинали при ужасяваща катастрофа на Международното летище в Дубай. Автобус, в който пътували 31 души, се е забил в пътен знак, предупреждаващ за максималната допустима височина на превозните средства на пътя, съобщава „Мирър“. Автобусът пътувал от Дубай към Мускат в Оман. Инцидентът станал в окръг Ал Рашидия близо до летището на Дубай. Снимка, публикувана от полицията на Дубай, показва тежко повредения автобус. Покривът от лявата страна е смачкан, докато дясната страна е по-леко пострадала. 15 души загинали на място. 12 от тях са индийци. Сред жертвите е и шофьорът – мъж на около 50 години. Засега няма официална информация туристически ли е бил автобусът.   Други пет души били откарана в болница, от които двама починали, пише Блиц. Шефът на полицията в Дубай описа случилото се като „трагичен инцидент, довел до смъртта на невинни хора“. ”Понякога една проста грешка или невнимание по време на шофиране може да доведе до сериозни последици, както се е случило тази вечер, а резултатът е смъртта на 17 души от различни националности“. Инцидентът е станал в 18 ч. снощи местно време. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " 17 души загинаха при тежка катастрофа на Международното летище в Дубай"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d1%81%d0%ba%d0%b8-%d0%b2%d0%be%d0%b5%d0%bd%d0%b5%d0%bd-%d0%ba%d0%be%d1%80%d0%b0%d0%b1-%d0%b5%d0%b4%d0%b2%d0%b0-%d0%bd%d0%b5-%d1%83%d0%b4%d0%b0%d1%80/", "text": "Крайцерът Chancellorsville от ВМС на САЩ внезапно е пресякъл курса на движещия се срещу него руски кораб „Адмирал Виноградов“ в Източнокитайско море, предава РИА Новости, като се позовава на пресслужбата на руския Тихоокеански флот. Инцидентът е станал в 6:35 часа московско време, когато американският военен кораб внезапно е променил курса си е преминал на едва 50 метра от руския плавателен съд. За да избегне удара, екипажът на „Адмирал Виноградов“ е бил принуден да извърши екстремна маневра. „На международната честота е отправен протест до командването на американския кораб, в което е подчертана недопустимостта на подобни действия“, се казва в съобщението на Тихоокеанския флот.", "date": "2019.06.07", "title": " Американски военен кораб едва не удари руски в Източнокитайско море"}
{"url": "https://trud.bg/%d1%81-%d1%84%d0%b8%d0%bb%d0%bc%d0%b0-%d0%bf%d0%b0%d0%bf%d0%b0-%d1%84%d1%80%d0%b0%d0%bd%d1%86%d0%b8%d1%81%d0%ba-%d1%87%d0%be%d0%b2%d0%b5%d0%ba-%d0%bd%d0%b0-%d0%b4%d1%83%d0%bc%d0%b0%d1%82%d0%b0/", "text": "С единствена прожекция във Варна на филма „Папа Франциск, човек на думата си“ се открива официално на 13 юни 18-ият Международен фестивал на червенокръстките и здравни филми. Към публиката в зала 1 на ФКЦ ще има видеобръщение на режисьора на лентата Вим Вендерс, анонсира събитието председателят на Областния съвет на БЧК във Варна Илко Раев. Уникалният фестивал е създаден през 1965 г., след което е прекъснат за две десетилетия и отново възстановен през 2014 г. благодарение на БЧК и Медицинския университет във Варна. Той се провежда под патронажа на вицепрезидента на РБ Илияна Йотова. Участие в голямото артсъбитие край морето ще има целият елит на българското кино- Доротея Тончева, председател на журито на конкурсната програма, Гинка Станчева, Емилия Радева, Яна Маринова, Любен Чаталов, Михаил Мутафов и др. Водещи на официалното откриване са Александра Сърчаджиева и Кирил Аспарухов. Селекцията на филмите е направена между изпратени 3000 летни от 118 държави от целия свят. В емблематичния за фестивала дискусионен форум „Агресия, хуманност, кино“ участват еврокомисарят Мария Габриел, Соломон Паси, Татяна Дончева, проф. Иво Христов, социалният антрополог Харалан Александров, журналистите от вестник „Труд“ Ани Заркова и Емил Спахийски, който ще представи и документалния си филм „Икар от Кочериново“ като негов сценарист и режисьор. Специалните събития са посветени на 100-годишнината на Федерацията на дружествата на Червения кръст и Червения полумесец, на основателите на водното спасяване -покойния вече Лаврентий Силов от Варна и на Лукас Бистракис от Гърция, когото зрителите ще видят на живо и във филма за него. Ще бъде показана лентата „Да отмениш предначертаното“ със сценаристи двама доктори, истински звезди в медицината-проф.Ивайло Търнев и проф.Златимир Коларов. Ще бъде организирана кръгла маса на тема“ Съвременност-агресия и хуманност“ с участието на писатели -медици и тя е посветена на 110-годишнината от рождението на Димитър Димов. По време на фестивала световна фирма ще представи очила за незрящи, които се предлагат като помощни средства и могат да се поемат от здравна каса. Във вечерите на 14, 15 и 16 юни на входа на Морската градина ще се завърти лятно кино с любопитни здравни филми, най-краткият ще бъде 26 секунди, а най-дългият-4 минути и половина.", "date": "2019.06.07", "title": " С филма „Папа Франциск, човек на думата си“ откриват 18-ия Международен фестивал на червенокръстките и здравни филми\t"}
{"url": "https://trud.bg/%d0%b0%d0%bd%d1%81%d0%b0%d0%bc%d0%b1%d1%8a%d0%bb-%d0%bf%d0%b8%d1%80%d0%b8%d0%bd-%d0%be%d1%82%d0%bd%d0%be%d0%b2%d0%be-%d0%bf%d0%be%d1%81%d0%bb%d0%b0%d0%bd%d0%b8%d0%ba-%d0%bd%d0%b0/", "text": "Емблематичният ансамбъл „Пирин“ за пореден път ще представи Благоевград по време на турне в Европа. Творците ще вземат участие в 24-тото издание на Международния фестивал за изкуства в град Будапеща, Унгария, който ще се проведе от 08  до 15 юни  2019 г. Изявата е по покана на „Дуна Арт Къмпани“ – международна мултикултурна фондация. Турнето на благоевградския състав продължава с гостуването си  на 60-я юбилеен международен фестивал в  град Миява, Словакия. Поканата е от Община Миява – организатор на фестивала, който ще  се проведе от  17.06.2019 до 23.06.2019 г. В програмата за предстоящо турне са включени, както едни от най-емблематичните музикално танцови платна на ансамбъла от Пиринския край, така и произведения от различни фолклорни области на България.  Само преди месеци световно известния ансамбъл „Пирин“ се завърна с първа награда от международен фестивал в Испания, а месец по-късно отново бе гост на международна сцена в Република Хърватска, където публиката със затаен дъх, дълго време остана безмълвна от прекрасните изпълнения на фолклорната Емблема на Благоевград. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Ансамбъл „Пирин“-  отново посланик на българското музикално-танцово фолклорно изкуство по света"}
{"url": "https://trud.bg/%d0%b0%d1%80%d0%b5%d1%81%d1%82%d1%83%d0%b2%d0%b0%d1%85%d0%b0-%d0%bc%d1%8a%d0%b6-%d0%bf%d0%be%d0%b4%d0%b3%d0%be%d1%82%d0%b2%d1%8f%d0%bb-%d0%b2%d0%b7%d1%80%d0%b8%d0%b2-%d0%bd%d0%b0-%d1%82%d0%b0%d0%b9/", "text": "Нюйоркската полиция е задържала мъж, който е подготвял експлозия в централната част на Манхатън, съобщава телевизия Си Би Ес, позовавайки се на полицейски източници. Заподозряният е арестуван в резултат на обща операция на ФБР и градската полиция. По данни на правоохранителните органи мъжът е купувал взривни вещества, които е планирал да използва за взрив на Таймс Скуеър. Те са задържали заподозряният при покупката на оръжие. Полицията не съобщава името на арестуваният, но е известно, че в най-скоро време той ще бъде изправен пред съда в Бруклин. Мъжът е действал самостоятелно, няма други заплахи за експлозии в града.", "date": "2019.06.07", "title": " Арестуваха мъж, подготвял взрив на Таймс Скуеър"}
{"url": "https://trud.bg/%d0%b8%d0%b2%d0%b0%d0%bd-%d1%82%d0%b0%d0%ba%d0%be%d0%b2-%d1%81%d0%b5%d1%87%d1%82%d0%b0-%d0%bd%d0%b0-%d0%b4%d1%8a%d1%80%d0%b2%d0%b5%d1%82%d0%b0-%d0%bd%d0%b0-%d0%b1%d1%83%d0%bb-%d0%b1%d1%8a%d0%bb/", "text": "Нарушителят да възстанови за негова сметка точно толкова дървета, колкото са изсечени и задължително на същото място, настоява общинският съветник от БСП  Сечта на дървета на столичния централен булевард „България“ №115 е незаконна и вече са съставени два акта. Това каза общинският съветник от БСП Иван Таков, съобщиха от пресцентъра на партийната структура. Той предизвика проверка на мястото в сряда от СДВР, Столичния инспекторат, район „Триадица“ и „Зелени системи“, след като получи сигнал от разтревожени граждани, живеещи в съседство на терена с незаконната сеч. Максималната стойност на глобата за юридически лица е 50 000 лева. „Това е поредното безобразие в София с унищожаването на дървета. След изсичането на над 60 бора на стадиона в Бистрица, сега това се случва и на централен столичен булевард, какъвто е „България“, коментира Иван Таков. – При това става дума за гора от над 100 дървета. Вече доказано сечта е незаконна. Потвърдено е и от районната администрация на община „Триадица“. Съставени са два акта“. Иван Таков е категоричен, че нарушителят трябва да бъде задължен от компетентните органи да възстанови за негова сметка точно толкова дървета, колкото са изсечени и задължително на същото място. „Той няма разрешение за изсичането на гората. Това е растителност на по над 20-30 години. При всички положения унищожените безвъзвратно над 100 дървета с нищо не може да бъдат компенсирани и в това се изразява тежестта на престъплението, каза още Иван Таков. – Безумие е да се случват такива неща днес в центъра на града ни. А да бъде извършена такава масова сеч и някой да си мисли, че тя ще остане незабелязана – не е сериозно“. Според Иван Таков, проблемът в ситуацията е, че сигналът за престъплението идва от гражданите, а районната администрация не знае за случая. „Всичко опира до контрола. Само с много строг контрол може да бъдат предотвратени подобни престъпления, коментира още той. – Не мога да си обясня как общинската администрация е проспала изсичането на цяла гора при това на централен столичен булевард. Вижда се с просто око – днес има гора, утре я няма“. Общинският съветник от БСП добави, че ще следи внимателно развитието на ситуацията. „Надявам се да не се окаже изведнъж, че след като вече така и така дърветата ги няма, има и наложена глоба, да вземат да издадат разрешение за строителство на парцела, заяви Иван Таков. – Доколкото разбирам, в съседния на изсечената гора парцел е планиран строеж на много голяма сграда. В тази ситуация дори максималната глоба за изсичането на дърветата от 50 000 лева може да се окаже капка в океана за инвеститора и да не е никакъв проблем. По тази логика обаче на територията на София може да не остане нито едно дърво. Затова е толкова важно в подобни ситуации мерките да са изключително строги и тежки. И да не бъдат правени никакви компромиси. И без друго София трудно диша заради замърсения въздух, та остава сега да допуснат и изсичане на дърветата“.", "date": "2019.06.07", "title": " Иван Таков: Сечта на дървета на бул. „България“ е незаконна, съставени са два акта"}
{"url": "https://trud.bg/%d1%84%d0%b5%d0%b9%d1%81%d0%b1%d1%83%d0%ba-%d0%b7%d0%b0%d0%b1%d1%80%d0%b0%d0%bd%d0%b8-%d0%bf%d1%80%d0%b5%d0%b4%d0%b2%d0%b0%d1%80%d0%b8%d1%82%d0%b5%d0%bb%d0%bd%d0%be-%d0%b8%d0%bd%d1%81%d1%82%d0%b0/", "text": "Социалната мрежа Фейсбук вече няма да позволява предварително инсталиране на нейните приложения на новите смартфони на китайската компания „Хуавей“ (Huawei Technologies Co. Ltd.), съобщава агенция Ройтерс. Клиентите, които вече притежават телефони на „Хуавей“, ще могат да използват приложенията на Фейсбук и да получават софтуерна актуализации, съобщи за Ройтерс официален представител на водещата социална интернет медия. Той обаче подчерта, че на новите смартфони на китайската марка повече няма да имат предварително инсталирани приложения. В това число влизат Фейсбук, Инстаграм и УотсАп. „Хуавей“, чийто бизнес със смартфони стана най-големият генератор на приходи за компанията през миналата година, е една от фирмите в центъра на продължаващите спорове между САЩ и Китай, свързани със сигурността, както и ключов фактор в търговските преговори между двете водещи световни икономики. Наскоро „Гугъл“ също обяви, че повече няма да предоставя своя операционен софтуер Андроид за телефоните на „Хуавей“, след като китайската компания беше включена в американския т.нар. „черен списък“ с фирми. По-рано днес обаче „Гугъл“ призова властите във Вашингтон да отменят тази забрана на китайската марка, тъй като американският технологичен гигант смята, че именно тя може да представлява опасност за националната сигурност на САЩ. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " И Facebook забрани предварително инсталиране на негови приложения на новите смартфони Huawei"}
{"url": "https://trud.bg/%d1%82%d0%b5%d0%b0%d1%82%d1%80%d0%b0%d0%bb%d0%b8-%d0%be%d1%82-%d0%b4%d1%82-%d0%b5%d0%bd%d1%87%d0%be-%d1%85%d0%b0%d0%bb%d0%b0%d1%87%d0%b5%d0%b2-%d0%bf%d1%80%d0%b5%d0%b4%d1%81%d1%82%d0%b0%d0%b2/", "text": "Театрална школа „Ер малък“ към ДТ “ Енчо Халачев“, с режисьор Бранимир Митов, взе участие в Детско-юношески международен театрален фестивал „Арлекин“ в град Перник. Младите театрали изиграха постановката „Не се гаси, туй що не гасне“ по текстове на български класици. Те представиха Благоевград изключително достойно. Следващата изява на малките артисти ще бъде на VII Детски театрален фестивал „Талантино“ -Благоевград, който се организира от Община Благоевград и ДТ „Проф. Енчо Халачев“. Събитието ще се проведе от 25 до 29 юни. Община Благоевград пожелава успех на младите актьори. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Театрали от ДТ “ Енчо Халачев“ представиха достойно Благоевград на Международен фестивал в Перник"}
{"url": "https://trud.bg/10-%d0%b3%d0%be%d0%b4%d0%b8%d1%88%d0%b5%d0%bd-%d1%81-%d0%be%d0%bf%d0%b0%d1%81%d0%bd%d0%be%d1%81%d1%82-%d0%b7%d0%b0-%d0%b6%d0%b8%d0%b2%d0%be%d1%82%d0%b0-%d0%bf%d0%b0%d0%b4%d0%bd%d0%b0%d0%bb-%d0%be/", "text": "10-годишно момче е в реанимацията на разградската болница с черепно-мозъчна травма, след като е паднало от прозорец на втория етаж на дома си в село Раковски. Детето е с опасност за живота и по случая е образувано досъдебно производство, съобщават от полицията. Инцидентът е станал към 21 часа в четвъртък, докато майката и братчето на пострадалото дете били в същата стая. Баткото бил на диван, който бил поставен под прозореца. Надвесил се по някаква причина и се изплъзнал от прозореца, падайки от високо и потрошавайки се. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " 10-годишен с опасност за живота, паднал от прозорец"}
{"url": "https://trud.bg/%d0%ba%d0%b5%d0%b2%d1%80-%d0%be%d0%b1%d1%8f%d0%b2%d1%8f%d0%b2%d0%b0-%d0%bd%d0%be%d0%b2%d0%b8%d1%82%d0%b5-%d1%86%d0%b5%d0%bd%d0%b8-%d0%bd%d0%b0-%d1%82%d0%be%d0%ba-%d0%bf%d0%b0%d1%80%d0%bd%d0%be-%d0%b8/", "text": "Комисията за енергийно и водно регулиране ще обяви новите цени на ток, парно и топла вода на 1-ви юли – датата, от която влизат в сила. Това стана ясно след проведеното днес обществено обсъждане при регулатора, информира   Комисията предлага увеличение с три процента и половина за електроенергията и четири процента и половина, средно за страната, при топлоенергията, цени, които гражданските и неправителствените организации не приемат. От топлофикационните и електроразпределителните дружества вече изказаха несъгласие с недостатъчното, според тях, поскъпване. Докато течеше заседанието, пред сградата недоволни граждани организираха протест. Няколко от протестиращите нахлуха в залата и прекъснаха заседанието, за да бъдат чути и от присъстващите вътре: „Това обществено обсъждане, по своята същност, е лицемерна легитимация на едно вече взето антисоциално решение за повишаването на цената на тока, топлата вода и парното. Всъщност, г-н Иван Иванов обслужва енергийните монополисти“. Новите цени са непосилни за пенсионерите и работещите бедни, обяви Емил Георгиев от Федерацията на потребителите: „При разлика от десет пъти в пенсии и заплати при милион и половина под прага на бедност, кажи-речи още толкова на ръба, да се тръгва към нов ценови шок е гавра с българските потребители“. И настояха за мораториум върху цените или компенсирането им с резервите на дружествата. Според омбудсмана Мая Манолова няма основание за по-високите цени: „Предложението, което прави КЕВР, е необосновано, нечестно, несправедливо спрямо българските граждани. За съжаление, решенията се вземат от регулатора и в конкретния случай наистина изглеждат предварително взети, т.е. ние участваме в един спектакъл“. Големите фирми-консуматори на ток вчера също изразиха публично недоволство от планираното от 1 юли поскъпване на тока за бита с 3.5 процента, приемат го за твърде малко. От федерацията на индустриалните енергийни консуматори твърдят, че предприятията ще понесат нов удар, защото тока, който могат да купуват само от енергйната борса, ще остане скъп. Увеличението на цените, които КЕВР предлага за парното и топлата вода, е най-голямо за абонатите в Разград и Габрово, съответно 17 и 12 на сто. Най-малко е предлаганото увеличение във Варна и Перник – около 2%. В Сливен топлоенергията се очаква да поевтинее под процент. В София новата цена ще е с 4,3 на сто по-висока, е предвидено в проектното решение, а за останалите топлофикации увеличението варира между 6 и 7,5%. На обсъждането с топлофикационните дружества във вторник, възраженията бяха категорични. „Срещу намалените ни разходи за ремонт, намалените количества емисия въглероден двуокис и респективно намалените разходи за закупуване на тези емисии“, коментира директорът на врачанската топлофикация Радослав Михайлов. Възражения имаше и срещу предвиденото увеличение в цената на тока – Петър Илиев, изпълнителен директор на НЕК: „За пореден път с цените се прави една псевдосоциална програма. При тези цени не знам кой печели, защото, според мен, няма печелещи, всички са губещи“. Преди да вземе окончателно решение, КЕВР изслуша днес и граждански и неправителствени организации. Пред сградата на КЕВР се събраха около 50 недоволни пенсионери, организирани от партия за радикална промяна „Българска пролет“: „Убиват ни с тока, водата и парното! И за въздуха ли ще плащаме“, питат те с транспарант. „Цената на парното, тока и топлата вода се вдигат драстично, а пенсиите – не, негодуват хората от златната възраст: „Всяка година ни го качват тоя ток и го връзват с минималната заплата, а с пенсиите кой ще върже? …Пенсиите са безкрайно малки и се говори само за вдигане на тавана на пенсиите – а защо не вдигнат долната граница? Мога да ви дам пример от вчера. В „Дружба“1-2 беше дискотека. ЧЕЗ си прави, каквото иска. Непланирано прекъсване, а после искат повишаване на цените. Аз също съм възмутена от цените. Живея в тая държава. С тези малки пенсии, с тези скъпи цени на всичко – и си продължават да растат цените на всичко. Не се ли засрамиха вече? …Няма от какво да сме доволни. Всичко расте с изключение на доходите“, казаха протестиращи срещу планираното поскъпване на тока и парното. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " КЕВР обявява новите цени на ток, парно и топла вода на 1 юли"}
{"url": "https://trud.bg/%d0%b1%d0%be%d0%bb%d0%bd%d0%b8%d1%86%d0%b0%d1%82%d0%b0-%d0%b2-%d0%bc%d0%be%d0%bd%d1%82%d0%b0%d0%bd%d0%b0-%d0%b5-%d0%b1%d0%b5%d0%b7-%d0%b7%d0%b0%d0%b4%d1%8a%d0%bb%d0%b6%d0%b5%d0%bd%d0%b8%d1%8f-%d1%80/", "text": "Министерството на здравеопазването – мажоритарен собственик на областната болница „Д-р Стамен Илиев“ АД – Монтана, и общините от региона – акционери в медицинското дружество, проведоха годишно събрание, на което приеха отчета на здравното заведение  и продължиха мандата на ръководството с още 3 години. 2018 г. е поредната, която дружеството приключва без просрочени задължения към кредитори и на печалба,  отчетоха експертите.  Според специалистите МБАЛ-Монтана е стожер на здравеопазването в Северозапада, защото безотказно обслужва пациенти от целия регион, обезпечена е с човешки ресурс, медицинска апаратура и техника и е със стабилни финансови показатели. Беше подчертано и стабилното и устойчиво развитие на лечебното заведение, въпреки конкурентната среда. Изпълнителният директор д-р Тони Тодоров обобщи, че благодарение на капиталовите трансфери от Министерството на здравеопазването и на община Монтана, през изтеклата година е ремонтирано и обновено отделението по хемодиализа, извършва се ремонт на отделението по съдебна медицина и патоанатомия. Предстои закупуване на рентгенов апарат тип „С-рамо“ за отделението по ортопедия, операционна маса за отделението по хирургия и апаратура за отделението  по физиотерапия, както и легла за отделението по реанимация. Всичко на обща стойност около 330 хиляди лева. На събранието на акционерите беше взето решение за удължаване мандата на изпълнителния директор д-р Тодоров и на членовете на Съвета на директорите с 3 години.", "date": "2019.06.07", "title": " Болницата в Монтана е без задължения, ръководството й получи още 3 години мандат\t"}
{"url": "https://trud.bg/%d0%ba%d0%b0%d0%ba-%d0%b6%d0%b8%d0%b7%d0%b5%d0%bb-%d0%b1%d1%8e%d0%bd%d0%b4%d1%85%d0%b5%d0%bd-%d0%bf%d0%be%d0%b4%d0%b4%d1%8a%d1%80%d0%b6%d0%b0-%d1%84%d0%b8%d0%b3%d1%83%d1%80%d0%b0%d1%82%d0%b0-%d1%81/", "text": "Един от най-успелите и красиви топмодели – Жизел Бюндхен – има тяло за завиждане, което дори след 2 бременности, изглежда повече от феноменално. Въпреки че в ранните си години като модел, Жизел бе сред малкото, които си позволяваха да ядат пържени картофи и да пушат цигари без никакви угризения, вече на близо 40 години, бразилската красавица с немски корени, полага повече грижа за здравето и външния си вид. Самата тя определя   така: „Не го наричам диета, а съвкупоност от здравословни навици, които ме карат да се чувствам енергична и устремена, за да водя един продуктивен и хубав живот“. Всеки свой ден, Жизел започва с прием на много течности и фибри – 1 чаша вода с лимон, последвана от зелено смути, съдържащо целина, краставица, ябълка, джинджифил и отново лимонов сок. Ако обаче я очаква сериозна тренировка, красавицата залага на комбинация от какао, чиа, горски плодове, кокосово мляко и ленено семе. Бюндхен разчита и на хранителни добавки, като често приема витамин C, B и D, за да снабди организма си с всички необходими витамини и минерали, за да функционира той правилно. Друг трик, който й помага да поддържа теглото си, е, да прави фастинг или периодично гладуване – 2 пъти седмично, тя не консумира никаква храна до обяд и набляга над течностите (чай, кафе и вода), за да се освободи от натрупаните токсини и да даде почивка на храносмилателната си система. На обяд, 38-годишната Жизел често избира супа или салата, към които добавя крекери от семена, нахут, авокадо и други зеленчуци, за да се засити. Правило, което спазва и цялото й семейство, е веднъж седмично да се консумира риба/морски дарове, а месо – 2 пъти месечно. Когато на нея или на децата й, им се прияде нещо сладко, моделът винаги се старае да подобри рецептите за десерти, като използва фурми, мед и кокосово масло, вместо захар и традиционните добавки. Не на последно място, спортът е неразделна част от живота й, но е малко вероятно да видите Жизел във фитнес залата. Тя често редува йога (и в зала, и на открито), кикбоксинг, ски, сърф, танци и пилатес. Разнообразните тренировки я мотивират, но Жизел не е вманиачена в тях, а ги използва като начин да се отпусне и дори забавлява.", "date": "2019.06.07", "title": " Как Жизел Бюндхен поддържа фигурата си"}
{"url": "https://trud.bg/%d0%b7%d0%b0%d0%b2%d1%8a%d1%80%d1%88%d0%b8%d1%85%d0%b0-%d1%81%d1%82%d1%83%d0%b4%d0%b5%d0%bd%d1%82%d0%b8%d1%82%d0%b5-%d0%be%d1%82-%d1%8e%d1%80%d0%b8%d0%b4%d0%b8%d1%87%d0%b5%d1%81%d0%ba%d0%b8%d1%8f/", "text": "Дипломиране на студенти от Юридическия факултет на СУ „Св. Климент Охридски“, специалност „Право“ в пленарната зала на Парламента. Главният прокурор Сотир Цацаров присъства на дипломирането на дъщеря си Диана. На тържествена церемония в пленарната зала на Народното събрание бяха връчени дипломите на студентите по право на Софийския университет „Св. Климент Охридски“. Тази година за първи път завършващите юристи полагат „Клетва на посветилите се на правото“, утвърдена от Факултетния съвет на Юридическия факултет на Софийския университет. Това съобщиха от пресцентъра на Народното събрание. Председателят на Народното събрание Цвета Караянчева поздрави всички присъстващи на церемонията и връчи дипломите на абсолвентите с най-висок успех. Тя подари на всички дипломиращи се фототипно издание на Търновската конституция. Честито дипломиране, честит старт в реалния живот и успех, пожела на младежите председателят на парламента. Цвета Караянчева изрази надежда, че професионалният им път повече ще вдъхновява, отколкото ще разочарова абсолвентите. Животът ви очаква, от Вас зависи в каква посока ще тръгнете, а това, че избраната посока вероятно ще ви изненада с непредвидени обрати е почти сигурно, посочи тя. Едно нещо обаче ще остане постоянно и това са дипломите Ви от правния факултет на Софийския университет, подчерта Цвета Караянчева. Те са една от най-ценните инвестиции, които човек може да направи на вашата възраст, гордейте се с тях и не спирайте да учите, добави председателят на Народното събрание. Ректорът на СУ „Св. Климент Охридски“ проф. Анастас Герджиков подчерта, че големите възможности, които младежите получават като дипломирани юристи, вървят заедно с голяма отговорност. Ваша е ролята, Ваша е задачата да осигурите върховенството на закона в следващите десетилетия, заяви той. Проф. Анастас Герджиков пожела на абсолвентите да са достойни за тази отговорност и да носят с чест дипломите, които получават от Софийския университет. Ректорът обяви този випуск на Юридическия факултет за завършил. Деканът на Юридическия факултет на университета проф. Даниел Вълчев изрази благодарност към председателя на Народното събрание Цвета Караянчева, която е направила възможно връчването на дипломите да бъде в пленарната зала на българския парламент. Той подчерта, че да си юрист е въпрос на призвание. Борбата за правото и неговите морални основания изисква постоянни усилия, тя има нужда да бъде отново и отново разгаряна от всяко следващо поколение, посочи проф. Даниел Вълчев. Всеки от нас е длъжен да си дава сметка за големите обществени очаквания към юристите, подчерта той. „Има нещо, което е по-важно от това да бъдеш добър юрист, и то е да бъдеш човек“, добави деканът на Юридическия факултет. На тържествената церемония за връчване на дипломите присъстваха председателят на Конституционния съд Борис Велчев, главният прокурор на Република България Сотир Цацаров, ръководители на различни органи на съдебната власт, на Висшия адвокатски съвет, преподаватели и др. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Завършиха студентите от Юридическия факултет на СУ „Св. Климент Охридски“ (СНИМКИ)\t"}
{"url": "https://trud.bg/%d0%b4%d0%b0-%d0%bf%d0%b0%d0%b4%d0%bd%d0%b5%d1%88-%d0%be%d1%82-%d0%b7%d0%b2%d0%b5%d0%b7%d0%b4%d0%b8%d1%82%d0%b5/", "text": "През 2015 година Неймар беше футболен бог нареждан дори на един пиедестал с Лионел Меси и Кристиано Роналдо. Вкара два гола във финала на Шампионската лига, с които „Барселона“ срази „Ювентус“ с 3:1 в Берлин. Бразилецът трябваше да спре доминацията на Лео и КР7 за „Златната топка“, но имаше един проблем – играеше втора цигулка на „Камп Ноу“. За да избяга от сянката на Меси, Неймар стана най-скъпият футболист в света. „Пари Сен Жермен“ плати откупната клауза за 222 милиона евро на „Барселона“. Изведнъж бразилецът стана враг №1 на Каталуния. Две години по-късно Неймар е на път „да падне от звездите“. В предпоследната контрола на националния отбор преди Копа Америка изкълчи глезен. Много вероятно е да не играе. Контузиите станаха неизменна част от битието на Неймар, а в ПСЖ вече открито недоволстват – дават огромни пари за… „футболен инвалид“. И докато неволите на терена са част от живота на професионалиста, то нападателят вече е и клиент на полицията. Обвинен е, че е изнасилил 26-годишна бразилка в Париж. Красавицата Нажила Триндаде Мендес де Соуза плати на държавата 6000 евро ден преди обвинението към Неймар. Причината – забавени данъци и такси. Вместо да се готви за мачове или да се лекува, Неймар стана централна фигура на всички новини в Бразилия. Стотици репортери чакаха звездата, който пристигна в полицейското управление в Рио де Жанейро в инвалидна количка. В показанията си Нажила обяви, че не желае пари от Неймар, който получава по 700 000 евро седмично в ПСЖ. „Не желая финансова компенсация – каза тя. – Искам само да си плати за това, което направи. Въпрос на чест е.“ Де Соуза не е сред най-популярните модели. В профила й в инстаграм има едва 4000 последователи. След раздухването на случая Нажила заключи своите социални мрежи и изстри снимките си. „ Исках да правя секс с Неймар – продължи Де Соуза с показанията. – Беше агресивен и съвсем различен от момчето, което харесвах и което ми пращаше съобщения. Наистина исках да спя с него. Но след няколко целувки той започна да ме бие, да не наранява. Молих го да спре, но той не го направи. После ме изнасили.“ Секс скандалът е само част от проблемите на Неймар извън терена. Американският концерн „Найк“ след изкъсо ситуацията и е готов да прекрати огромния му договор. След отпадането на „Пари Сен Жермен“ от „Манчестър Юнайтед“ в Шампионската лига нападателят наруга брутално съдията Дамир Скомина. Тогава Неймар не бе на терена, а сега ще трябва да пропусне първите три мача от новия сезон на турнира заради санкция от УЕФА. А когато ПСЖ загуби финала за купата на Франция от „Рен“, бразилецът в лицето фен, докато се качваше, за да получи медала си. Откакто е футболист на свръхбогатия френски клуб, Неймар е изиграл по-малко от половината официални мачове. А националният селекционер Тите му отне капитанската лента за сметка на Дани Алвеш няколко дни преди фаталния мач срещу Катар. Неймар отдавна е известен, че прави, каквото си иска. Когато дойде в Париж, бързо се скара с Единсон Кавани – искал да бие всички дузпи, а титулярният изпълнител е уругваецът. Когато в началото на годината сестра му празнува рожден ден, Неймар има две опции. Или се прави на контузен, или си изкарва картони, за да отскочи за партито до Копакабана. „ Пари Сен Жермен“ с удоволствие би се разделил с овехтялата суперзвезда. Въпросът е кой е готов да плати и половината от онези 222 милиона евро и от бруталната седмична заплата. „Реал“ (Мадрид) изглежда най-склонен да инвестира след един от най-слабите сезони в историята си. Според испанския вестник „Ас“ обаче Неймар и казал, че няма никакво желание да ходи на „Сантяго Бернабеу“. Мениджърите му обявили: „Или се връща в „Барса“, или остава в ПСЖ!“ „ Има доста по-добри футболисти от Неймар“, отвърна президентът на каталунците Жозеп Бартомеу пред националната телевизия  TVE. “ Барселона“ още се съди с бившия си любимец за 26 милиона евро – суми по подновения договор през 2017-а, които Неймар изисква, без да е изиграл и минута. Вероятно „Барса“ ще спечели делото. Днес никой не говори нито кога, нито дали Неймар ще спечели „Златната топка“. Най-обичаният в Бразилия футболист Пеле просто „падна от звездите“.", "date": "2019.06.07", "title": " Да паднеш от звездите"}
{"url": "https://trud.bg/%d0%bd%d0%be%d0%b2%d0%b8%d1%8f%d1%82-%d0%b3%d0%b0%d0%bb%d0%b0%d0%ba%d1%82%d0%b8%d0%ba%d0%be%d1%81-%d1%81%d1%82%d1%80%d1%83%d0%b2%d0%b0-600-%d0%bc%d0%bb%d0%bd-%d0%b5%d0%b2%d1%80%d0%be/", "text": "Испанският гранд „Реал“ (Мадрид) ще инвестира около 600 млн. евро за нов галактически отбор. Подмяната на играчите е най-важното условие, поставено от Зинедин Зидан за неговото завръщане на „Сантяго Бернабеу“. И шефът Флорентино Перес даде дума да го изпълни. Нещо повече – треньорът не се съмняваше, че това ще се случи. „Реал“ дори похарчи първите 100 млн. евро още преди отварянето на трансферния прозорец. Бяха привлечени централния защитник Милитао и бразилското крило Родриго. През първата седмица на сделките, клубът взе сензацията от Бундеслигата Лука Йович за 60 млн. евро от „Андерлехт“. И „Реал“ няма да спре до тук със сделките – следващите нови се очаква да бъдат Еден Азар от „Челси“ и защитникът Феран Менди от „Лион“. Медиите в Англия и Испания разкриха, че „сините“ от Лондон са приели офертата за Азар и той е сигурен за „Реал“. „Челси“ ще получи 100 млн. евро, но съществува съвсем реална възможност сумата да нарасне с още 46 млн. от различни бонуси. Разговорите за бранителя на „Лион“ също се смятат за финализирани. „Реал“ ще плати 50 млн. евро за Менди. А в списъка с желания на Зидан са още Пол Погба от „Манчестър Юнайтед“, Кристиан Ериксен от „Тотнъм“ и Дони ван де Беек от „Аякс“. Само за двамата полузащитници от Острова се смята, че „Кралския клуб“ ще плати поне 230 млн. евро общо. Ериксен вече заяви, че е готов за нова крачка, а Погба е сочен за главен виновник за кризата в съблекалнята на „Юнактед“. Талантът от „Аякс“ пък е оценяван на 60 млн. евро, които „Реал“ няма притеснения да даде. „Нашата идея е да бъдем по-силни в атака от следващата година – каза Зидан. – Имам много ясно разбиране за това какво искам – определени играчи с конкретни профили. Въпреки това нямам пълната власт при трансферите. Аз съм треньор, а над мен са други важни хора, както и нашият президент. Важното е, че работим заедно и в екип“.", "date": "2019.06.07", "title": " Новият Галактикос струва 600 млн. евро"}
{"url": "https://trud.bg/%d0%b2%d0%bb%d0%b0%d0%b4%d0%b8%d0%bc%d0%b8%d1%80-%d0%bf%d1%83%d1%82%d0%b8%d0%bd-%d0%bd%d0%b0%d0%bb%d0%b0%d0%b3%d0%b0%d0%bd%d0%b5%d1%82%d0%be-%d0%bd%d0%b0-%d0%bc%d0%be%d0%bd%d0%be%d0%bf%d0%be%d0%bb/", "text": "Опитът да се наложи монопол върху технологиите в момента е основният източник на дестабилизация в света, заяви руският президент Владимир Путин по време на заседание на международния икономически форум, който се провежда в Санкт Петербург. На събитието присъстват българският държавен глава Румен Радев, лидерът на Китай Си Дзинпин, арменският премиер Никол Пашинян и премиерът на Словакия Петер Пелегрини. „Политиката на монополизиране на новата технологична вълна ограничава достъпа до нея и създава още по-голямо глобално неравенство, както между отделни държави, така и между цели региони. По тази причина ние смятаме, че това в момента е най-големият източник нестабилност в света“, каза Путин. По тази тема руският президент коментира и санкциите на САЩ срещу китайската технологична компания „Хаувей“: „Ситуацията с „Хуавей“ показва не просто натиск върху марката, но безсрамен опит тя да бъде изтласкана от световния пазар“. Той определи тези действия като технологична война. Руският държавен глава коментира и проблема със газопровода „Северен поток 2“. „Тези, които са против проекта, са страни, които са свикнали да не си плащат сметката. „Северен поток 2″ не влиза в плановете и интересите на тези, които се опитват да спрат строежа“, каза Путин. Той добави, че „проектът напълно отговаря на националните интереси на всички, които участват в него. Ако не беше така нашите европейски партньори нямаше да се включат“. Президентът разкритикува и международната политика на САЩ, заявявайки че „щатите се опитват да разпространяват своята юрисдикция по цял свят и това противоречи на нормалните отношения между държавите“. „Пред нас има два варианта. Единият от тях е да продължим с настоящия универсален модел на глобализация, който все повече се превръща в пародия. За съжаление трябва да кажа, че САЩ разпространяват точно този модел“, смята Путин. Държавният глава заяви също така, че на американския долар вече не трябва да се гледа като на основна валута в цял свят. „Очевидно е, че настъпват големи промени. Международните финансови организации трябва да премислят дали американският долар трябва да остане световната резервна валута, тъй като това в инструмент за натиск над останалите страни по света“, обясни руският държавен глава и каза, че доверието в американския долар все повече намалява.", "date": "2019.06.07", "title": " Владимир Путин: Налагането на монопол върху технологиите е основният източник на дестабилизация в света"}
{"url": "https://trud.bg/%d0%b1%d0%b0%d1%80%d1%81%d0%b5%d0%bb%d0%be%d0%bd%d0%b0-%d0%bf%d1%80%d0%b8%d0%b2%d0%bb%d0%b8%d1%87%d0%b0-%d0%b4%d0%b6%d0%b8%d0%b4%d0%b6%d0%b8-%d0%b1%d1%83%d1%84%d0%be%d0%bd/", "text": "Джанлуиджи Буфон може да поеме в изненадваща посока. На 41 години стражът е сред трансферните цели на „Барселона“. След дълги периоди в „Парма“ и „Ювентус“, а след това година на вратата на „Пари Сен Жермен“, Буфон може да облече фланелката на испанския гранд. При французите италианецът изигра само 25 мача, като беше предимно резерва на Алфон Ареола. Ако премине в „Барселона“, статутът му едва ли ще се промени. Буфон ще бъде втори вариант, като титуляр ще остане Марк-Андре тер Стеген. Самите каталунци се надяват неговото привличане да повлияе по-скоро на имиджа на клуба, отколкото на играта, и да привлече повече фенове. Сред другите спрягани опции за бъдещето на италианеца са бившите му два клуба в Италия.", "date": "2019.06.07", "title": " „Барселона“ привлича Джиджи Буфон"}
{"url": "https://trud.bg/%d0%bc%d0%b8%d1%8f%d1%82%d0%be%d0%b2%d0%b8%d1%87-%d1%80%d0%b5%d0%b0%d0%bb-%d0%ba%d1%83%d0%bf%d1%83%d0%b2%d0%b0-%d1%80%d0%b5%d0%b7%d0%b5%d1%80%d0%b2%d0%b8/", "text": "Предраг Миятович, бивш спортен директор на „Реал“ (Мадрид), коментира селекцията на „Сантяго Бернабеу“. По думите му, клубът привлича играчи, които ще бъдат резерви през новия сезон. „Лука Йович е същински голаджия – каза Миятович. – Той е страхотен играч, но все още е твърде млад. Йович ще се нуждае от време за адаптация. Обаче ще е изключително полезен, но не бива директно да очакваме от него 20 гола още в първия сезон. Клубът взе и други играчи, но за мен „Реал“ подписа само с резерви. Дори не съм сигурен дали Зинедин Зидан познава Йович достатъчно добре. На наставника му предстои много работа“.  Миятович добави, че от трансферния списък с желаните от френския треньор играчи единственият, който може да бъде твърд титуляр в състава на „Реал“ е Еден Азар.", "date": "2019.06.07", "title": " Миятович: „Реал“ купува резерви"}
{"url": "https://trud.bg/%d0%bd%d0%b0%d0%b4%d0%b0%d0%bb-%d0%bd%d0%b0-%d0%ba%d1%80%d0%b0%d1%87%d0%ba%d0%b0-%d0%be%d1%82-12-%d0%b8-%d1%82%d1%80%d0%be%d1%84%d0%b5%d0%b9-%d0%b2-%d0%bf%d0%b0%d1%80%d0%b8%d0%b6/", "text": "Рафаел Надал е на крачка от 12-ти трофей на „Ролан Гарос“. Краля на клея не остави шансове на големия си съперник Роджър Федерер (Швейцария). Класиката в мъжкия тенис завърши след 2 часа и 25 минути, като Матадаро се наложи с 6:3, 6:4, 6:2 и то при силен вятър. Въпреки това двамата успяха да се нагодят на тежките метеорологични условия и показаха игра на много високо ниво. С това Левичаря от Манакор записа 24-та победа над швейцареца в 39-те сблъсъка помежду им. Освен това Надал постигна успех над рекорьдора по титли от Големия шлем за първи път за откритото първенство на Австралия през 2014 г. „Ситуацията на корта бе необичайна, топката много трудно се контролираше – призна Надал. – И двамата изпитвахме проблеми с вятъра. Знаех, че трябва да съм агресивен и да не му позволявам да контролира разиграванията.“ Миналогодишният финалист ще брани титлата си срещу победителя от двубоя между Новак Джокович и Доминик Тийм, завършил снощи.  А финлът при жените е един от най-неочакваните. За трофея днес ще спорят осмата в схемата Ашли Барти (Австралия) срещу 19-годишната чехкиня срещу Маркета Вондрушова. И за двете това е първа битка за трофей от Големия шлем. За втора поредна година титлата на смесени двойки вдигнаха Латиша Чан (Тайван) и Иван Додиг (Хърватия)", "date": "2019.06.07", "title": " Надал на крачка от 12-и трофей в Париж"}
{"url": "https://trud.bg/%d1%85%d1%80%d0%b8%d1%81%d1%82%d0%be%d0%b2-%d1%81-%d0%b1%d1%80%d0%be%d0%bd%d0%b7-%d0%bd%d0%b0-%d0%bc%d0%be%d0%bd%d0%b4%d0%b8%d0%b0%d0%bb%d0%b0-%d0%bf%d0%be-%d1%89%d0%b0%d0%bd%d0%b3%d0%b8/", "text": "Христо Христов взе бронз в изхвърлянето, но травма му попречи да продължи в двубоя на световното до 20 години във Фиджи. Талантът на „Еврофутбол“ се справи с тежест от 175 кг в категория тежка до 109 кг. В изтласкването щангистът вдигна 200 кг, но с добутване. Последва втори неуспешен опит на същата тежест, предизвикал остра болка в кръста и отпадане от  състезанието. Шампион стана Акбар Джураев (Узбекистан) с 398 кг. Тройката допълниха Сангун  Хван (Южна Корея) с 384 кг и Данил Вагайцев (Русия) с 381 кг. 18-годишният Христов грабна среброто на младежките олимпийски игри в Буенос Айрес през октомври. Преди 2 г. той стана №1 в света до 17 г., а през миналата година ликува и като шампион в Европа. Христов бе единственият ни представител на първенството във Фиджи, на което бе придружаван от личния си треньор Живко Николов.", "date": "2019.06.07", "title": " Христов с бронз на мондиала по щанги"}
{"url": "https://trud.bg/%d0%ba%d0%be%d0%bc%d0%b8%d1%81%d0%b0%d1%80-%d0%bc%d0%b0%d1%80%d0%b8%d1%8f-%d0%b3%d0%b0%d0%b1%d1%80%d0%b8%d0%b5%d0%bb-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d1%81%d1%82%d0%b0%d0%b2%d0%b0/", "text": "На днешното заседание в Люксембург на Съвета на министрите по телекомуникации, българският еврокомисар по цифровата икономика и общество Мария Габриел обяви осемте държави, в които ще бъдат разположени центровете за европейски суперкомпютри на световно равнище, съобщават от Представителството на ЕК в България. Това са България, Чехия, Финландия, Италия, Люксембург, Португалия, Словения и Испания. „Днешният ден е исторически за Европа. Инвестицията на държавите членки, заедно със средствата от ЕС, е в размер на 840 милиона евро. Суперкомпютрите са в основата на европейското технологично лидерство и могат да направят успешно конкурирането със САЩ и Китай. Днес България прави решителна крачка напред като страна с потенциал за регионален лидер в областта на суперкомпютрите. Благодаря на българския премиер Бойко Борисов за подкрепата от началото на процеса, за който страната ни имаше ключова роля включително чрез конференцията през април 2018 г. в София.“, заяви Мария Габриел. Комисарят подчерта, че тези суперкомпютри ще подкрепят изследователите, промишлеността и предприятията в Европа при създаването на нови приложения в широк кръг от области – от разработването на лекарства и нови материали до борбата с изменението на климата. Европейското съвместно предприятие за високопроизводителни изчислителни технологии EuroHPC е добър пример за сътрудничество между страните в ЕС, което стимулира иновациите и прави Съюза лидер на световно равнище в стратегически области. „Убедена съм, че новите центрове ще повишат конкурентоспособността на Европа. Но още по-важното е, че суперкомпютрите ще носят реални и измерими ползи за хората. Те ще играят важна роля в области като персонализираната медицина, създаването на лекарства, нови продукти и материали, биоинженерството, енергетиката и прогнозирането на времето“, заяви още българският еврокомисар Мария Габриел. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Комисар Мария Габриел: България става домакин на един от 8-те европейски суперкомпютри"}
{"url": "https://trud.bg/%d0%bf%d1%80%d0%be%d0%ba%d1%83%d1%80%d0%be%d1%80-%d0%bd%d0%b0%d1%82%d0%b0%d0%bb%d0%b8%d1%8f-%d0%bd%d0%b8%d0%ba%d0%be%d0%bb%d0%be%d0%b2%d0%b0-%d0%b7%d0%b0-%d0%b8%d0%bd%d1%86%d0%b8%d0%b4%d0%b5%d0%bd/", "text": "На собственика на кучетата, които са   на 39-годишния мъж в с. Владо Тричков, ще бъде повдигнато обвинение. Това каза на брифинг софийският окръжен прокурор Наталия Николова по повод настъпилата смърт на 39-годишен мъж, след като е напднат от пет домашни кучета край село Владо Тричков. „Разследването за тoва деяние започна под надзора на Окръжна прокуратура – София, тъй като има настъпила смърт. Но след извършена аутопсия днес се установи, че лицето е починало от кръвозагуба и е наядено от кучета“, заяви Николова. Тя обясни, че към настоящия момент са извършени два огледа на месторпоизшествието. „На кучетата е назначена дентална експертиза. Предстои предяваване на обвинение, че не са положени достатъчно грижи за кучета, в резултат на което са причинили смъртта на 39-годишен мъж. Обвинението ще бъде повдигнато до довечера и обвиненият ще бъде задържан за 72 часа“, обясни прокурорът. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Прокурор Наталия Николова за инцидента край село Владо Тричков: Лицето е наядено от кучета и е починало от кръвозагуба"}
{"url": "https://trud.bg/%d0%bf%d1%80%d0%b5%d0%bc%d0%b8%d0%b5%d1%80%d1%8a%d1%82-%d0%b1%d0%be%d1%80%d0%b8%d1%81%d0%be%d0%b2-%d0%b5%d0%b4%d0%b8%d0%bd-%d0%be%d1%82-%d0%be%d1%81%d0%b5%d0%bc%d1%82%d0%b5-%d1%81%d1%83%d0%bf%d0%b5/", "text": "Един от осемте суперкомпютри на ЕС ще заработи догодина в София. В Европейския съюз ще бъдат изградени общо 8 Центрове за свръхбързи изчисления, които ще работят в подкрепа на европейските научни работници, промишлеността и бизнеса и ще разработват нови приложения в множество области – от създаването на лекарства и нови материали до борбата с изменението на околната среда. Това написа във Фейсбук премиерът Бойко Борисов. „Доволен съм от решението на European Commission да вложи 840 милиона евро в тази изключителна важна сфера и съм сигурен, че новите центрове ще помогнат за засилване на конкурентоспособността на ЕС. Поздравявам eврокомисар Mariya Gabriel, която положи много усилия, това да се случи“, пише още министър-председателят. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Премиерът Борисов: Един от осемте суперкомпютри на ЕС ще заработи догодина в София"}
{"url": "https://trud.bg/%d1%81%d1%82%d1%80%d0%be%d0%b3-%d1%80%d0%b5%d1%84%d0%b5%d1%80-%d1%81%d0%b2%d0%b8%d1%80%d0%b8-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%ba%d0%be%d1%81%d0%be%d0%b2%d0%be/", "text": "Съдийска бригада от Дания ще ръководи дебюта на Красимир Балъков пред родна публика в понеделник. Тогава България посреща Косово в двубой от квалификациите за Евро 2020. За главен съдия УЕФА определи Мадс-Кристофер Кристоферсен. 36-годишният арбитър e финансов консултант по професия. Скандинавецът държи на дисциплината и е определян като строг. През изминалата вече кампания Кристоферсен е показал общо 178 жълти картони и 12 червени. Отсъдил е и 13 дузпи. През сезон 2018/19 той е ръководил мач от груповата фаза на Лига Европа между МОЛ „Види“ и БАТЕ (0:2), в който показва жълт картон на Георги Миланов. На национално ниво пък е свирил двубоя Словения – Кипър (1:1) от нашата група С в турнира Лига на нациите, а също и една среща от предварителните кръгове на Шампионска лига. Негови помощници ще бъдат Денис Расмусен и Виктор Скюте. Двубоят е от 21:45 часа в понеделник на националния стадион „Васил Левски“. Билетите са на цени между 12 и 40 лева.", "date": "2019.06.07", "title": " Строг рефер свири България – Косово"}
{"url": "https://trud.bg/%d1%86%d1%8f%d0%bb-%d1%81%d1%82%d0%b0%d0%b4%d0%b8%d0%be%d0%bd-%d0%be%d1%82%d0%b2%d0%b0%d1%80%d1%8f-%d0%b2%d1%80%d0%b0%d1%82%d0%b8-%d0%b7%d0%b0-%d1%81%d1%82%d0%be%d0%b8%d1%87%d0%ba%d0%be%d0%b2/", "text": "Биографичната книга „Историята“ на Христо Стоичков събра десетки хиляди фенове по целия свят. След Лондон и Чикаго предстои и втори български тур. А на 25 юли цял стадион ще отвори врата за книгата на най-големия български футболист, написана в съавторство с Владимир Памуков и издадена от „Софтпрес“. Промоцията на „Историята“ ще е първото събитие, след като Каварна бе избран за европейски град №1 на спорта за малки общини. Датата 25 юли е специално избрана – тази година се навършва четвърт век от класирането на България на четвърто място на Мондиал ‘ 94, където Стоичков спечели „Златната обувка“. Областта е известна с много привърженици на ЦСКА, от където Камата тръгна към големия футбол. Фенклубовете в Каварна и Добрич са подготвили невиждана хореография, за да посрещнат своя любимец. Кметицата Нина Ставрева е отявлен „червен“ запалянко и миналата година на Велики четвъртък прие футболистите начело с бразилския голеадор Фернандо Каранга да боядисват червени яйца за Великден. В летния тур на Стоичков са включени още визити в Петрич, Стара Загора, Панагюрище, Плевен и Русе. Кавалерът на „Златната топка“ специално изисква отпуск от ангажиментите си в американския тв гигант „Унивижън“, за да може да зарадва феновете. Така той ще изпълни обещанието от миналата година – след визитите в Южна България да последват и промоции и на север от Стара планина.", "date": "2019.06.07", "title": " Цял стадион отваря врати за Стоичков"}
{"url": "https://trud.bg/%d0%bd%d0%b0%d0%bb%d0%be%d0%b6%d0%b8%d1%85%d0%b0-3000-%d0%bb%d0%b5%d0%b2%d0%b0-%d0%b3%d0%bb%d0%be%d0%b1%d0%b0-%d0%bd%d0%b0-%d0%bc%d1%8a%d0%b6-%d0%b7%d0%b0-%d0%ba%d0%be%d0%bc%d0%bf%d1%8e%d1%82%d1%8a/", "text": "Административно наказание  от 3000 лева глоба наложи Окръжният съд в Добрич на мъж, извършил компютърно престъпление. 54-годишният подсъдим беше признат за виновен в това, че от 23 до 25 октомври 2012г., при условията на продължавано престъпление, е осъществил достъп и копирал данни от сървър и компютърна мрежа на Община Балчик, без разрешението на титуляра. Деянието било извършено по отношение на информация, представляваща защитена от закона тайна – лични данни по смисъла на Закона за защита на личните данни, съобщиха от преслужбата на съда. На преносим компютър, иззет от дома на подсъдимия, били открити файлове с данни за Община Балчик и нейните служители – имена, заедно с техните единни граждански номера, адреси, телефони, пароли и друга информация.По делото е установено, че незаконният достъп бил осъществен от компютър, обслужващ видеонаблюдението на подземния паркинг на сградата на общината, който е свързан с локалната компютърна мрежа на Община Балчик. Разследването  започнало след подаден сигнал от служители на Община Балчик. Съдът освободи обвиняемия от наказателна отговорност и му наложи административно наказание, тъй като досега той не е осъждан и деянието му не е довело до имуществени вреди. Освен глобата, той трябва да плати и разноските по делото, които възлизат на 1422.14 лева. Решението на Окръжния съд подлежи на обжалване  в 15-дневен срок пред Апелативен съд – Варна. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Наложиха 3000 лева глоба на мъж за компютърно престъпление\t"}
{"url": "https://trud.bg/%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d1%81%d0%b5-%d0%bf%d0%be%d0%b2%d0%b8%d1%88%d0%b0%d0%b2%d0%b0-%d0%bd%d0%b8%d0%b2%d0%be%d1%82%d0%be-%d0%bd%d0%b0-%d1%80%d0%b5/", "text": "​Нивото на Дунав в българския участък продължава да се покачва, предава  Във Видин е обявена първа степен на готовност при преливане, а в Лом – втора. Всекидневно се извършват огледи на дигите, отводнителните полета и помпените станции. Засега няма опасност за населението и заливане на инфраструктурата в българската част на река Дунав. Наблюдението обаче е засилено, за да могат при нужда да се предприемат необходимите мерки. Нивото на реката се следи денонощно и от Агенцията за проучване и поддържане на реката. „Това става автоматично, имаме 9 автоматични хидрометрични станции и като предстои за монтираме още 10. Така че на всеки 15 минути на сайта на агенцията се изобразява кривата на водните стоежи. Всяка една администрация има план за наблюдаване на бреговите съоръжения, на дигите, така че при нива над 750 ние информираме“, заяви изп. директор на АППД Павлин Цонев. Агенцията следи покачването на нивото по цялото течение на Дунав и според техните прогнози засега няма опасност от заливане на българския бряг. „В района на Лом имаме покачване с 26 см, така че ще се забави малко темпа. И всичко зависи от работата на шлюзовите комплекси. Искам да подчертая, че в района на Сърбия, на сръбско-румънската част има два шлюзови комплекса, които оказват влияние върху ежедневното покачване и понижаване нивото на реката. Така че, не трябва буквално да разглеждаме колко см се е покачило при Ново село, а да следим денонощния ход“, обясни изп. директор на АППД. При Русе прогнозният стоеж за 9 юни е 702 см, което е на 50 см от нивото, при което се подава сигнал на областната и общинските администрации за повишено внимание. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Продължава да се повишава нивото на река Дунав в българския участък\t"}
{"url": "https://trud.bg/%d0%b0%d0%b2%d1%82%d0%be%d1%80%d1%8a%d1%82-%d0%bd%d0%b0-%d0%b1%d0%b5%d1%81%d1%82%d1%81%d0%b5%d0%bb%d1%8a%d1%80%d0%b8-%d0%b5%d1%80%d0%b8%d0%ba-%d1%83%d0%b0%d0%b9%d0%bd%d1%8a%d1%80-%d0%b3%d0%be%d1%81/", "text": "Едно от най-интригуващите литературни събития това лято в Бургас е предстоящото гостуване на американския автор на бестселъри Ерик Уайнър. Срещата му с читателите в морския град ще се проведе 16 юни от 19:00 часа в Експоцентър „Флора“, съобщават от общината. Ерик Уайнър ще представи своята книга „География на блаженството“, включена в списъка на бестселърите за всички времена на Ню Йорк Таймс, както и на две другите две заглавия – „Човек търси Бог“ и „География на гения“.  Книгите на Ерик Уайнър се радват на огромна популярност, преведени са на повече от 30 езика и почти във всяка държава на света. Редица гимназии и университети са включили книгите му в своите учебни програми. Той всъщност създава свой собствен жанр, нов вид интелектуален пътепис, в който са включени само истински лица и исторически факти, написан изключително увлекателно, изтъкан от ерудиция, психология, наука и хумор – един провокативен и забавен анализ на идеята, на която е посветена съответната книга – щастието, религията, геният или пък мъдростта. След Бургас писателят ще посети историческата и духовна столица на България Велико Търново, където ще бъде удостоен с титлата Doctor honoris causa на Великотърновския университет. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Авторът на бестселъри Ерик Уайнър гостува в Бургас"}
{"url": "https://trud.bg/%d1%81%d0%bf%d0%b8%d0%bf%d0%b0%d1%85%d0%b0-31-%d0%b3%d0%be%d0%b4%d0%b8%d1%88%d0%b5%d0%bd-%d0%bc%d1%8a%d0%b6-%d0%b7%d0%b0-%d0%bf%d1%80%d0%b8%d1%82%d0%b5%d0%b6%d0%b0%d0%bd%d0%b8%d0%b5-%d0%bd%d0%b0/", "text": "Вчера, в хода на проведена на територията на столицата операция, служители на ГДНП са разкрили две наркооранжерии, съобщи МВР. На място те са установили и задържали 31-годишен мъж, занимавал се с отглеждане на наркотични растения. Действията са проведени под наблюдението на Софийската районна прокуратура. В хода им са извършени процесуално-следствени действия на два адреса в София. На единия, ползван от мъжа под наем, криминалистите открили оранжерия със засадени 585 растения в напреднал етап на развитие и оборудвана с въздухоотводи, поливна система, обезмирисители, лампи, суха маса и везни. В рамките на операцията те установили, че мъжът притежава апартамент в затворен комплекс в столицата. При предприетото претърсване на адреса, полицаите установили 172 растения, отглеждани в парници, оборудвани с влагоуловители, въздухомери, таймери. На задържания е повдигнато обвинение за престъпление по чл. 354а и чл. 354в от НК. По случая е образувано досъдебно производство за отглеждане и държане на наркотични вещества /растения и работата по документирането му продължава под ръководството на Софийска районна прокуратура. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Спипаха 31-годишен за две наркооранжерии в София (СНИМКИ и ВИДЕО)\t"}
{"url": "https://trud.bg/%d0%b3%d0%bb%d0%b0%d0%b2%d0%bd%d0%b8%d1%8f%d1%82-%d0%b0%d1%80%d1%85%d0%b8%d1%82%d0%b5%d0%ba%d1%82-%d0%bd%d0%b0-%d1%81%d0%be%d1%84%d0%b8%d1%8f-%d0%b7%d0%b4%d1%80%d0%b0%d0%b2%d0%ba%d0%be-%d0%b7%d0%b4-11/", "text": "Tъpcим финaнcoви инcтpyмeнти зa възcтaнoвявaнe нa иcтopичecĸитe cгpaди зa дa нaмepим тoчния мoдeл зa Coфия пo нaй-дoбpитe cвeтoвни пpимepи ĸaтo Teл Aвив и Mилaнo, зaяви cтoличният глaвeн apxитeĸт Здpaвĸo Здpaвĸoв. Πpeдcтoи издaвaнe нa пътeвoдитeл нa cгpaдитe зa мoдepнизмa и тoй щe ce пpeвъpнe в чacт oт тypиcтичecĸaтa пpoгpaмa нa Coфия. „Пилотната програма „Културно наследство“ е приета и ние ще я надграждаме. Трябва да намерим финансовия модел за опазване на ценните старинни сгради“, отбеляза Здравков по време на дискусията „Разговори за града”. Темата на разговора бе как София да опази сградите в стил модернизъм. В него участваха и арх. Лоренцо Доли Еспести от Милано, доктор по архитектура от Politecnico di Milano и основател на Degli Esposti Architetti и арх. Амнон Бар Ор от Тел Авив, основател на Tal Gazit Architects Ltd. – водеща архитектурна фирма в областта на проектиране и опазване на паметници на културата. Арх. Бар Ор разказа как в Тел Авив общината е разрешила строеж на небостъргачи по бул. „Ротшилд“. За да не се събарят старите къщи там, градската управа е дала право на собствениците им да продадат въздуха над тях. Така без да се събарят старите сгради до тях са построени небостъргачи. Арх. Еспести обясни, че в Милано общинска дирекция определя коя сграда не трябва да се променя и преустройва. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Главният архитект на София Здравко Здравков: Търсим финансови инструменти за възстановяване на исторически сгради"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%bc%d0%b0%d1%80%d0%b8%d0%bd%d0%be%d0%b2-%d0%bf%d1%80%d0%b8%d0%bb%d0%b0%d0%b3%d0%b0%d0%bd%d0%b5%d1%82%d0%be-%d0%bd%d0%b0-%d0%b8%d0%bd%d1%82%d0%b5/", "text": "В хода на  провеждащото се в Люксембург заседание на Съвета „Правосъдие и вътрешни работи“ министър Младен Маринов отново акцентира върху необходимостта от прилагането на интегриран подход за гарантиране на сигурността, съобщават от вътрешното министерство. Обединявайки се около становището, участниците поставиха и силен фокус върху модерните технологии и оптималното използване на наличните данни чрез ефективно прилагане на оперативната съвместимост. Беше изразена категорична подкрепа за необходимостта от увеличаване финансирането на Европол и еu-LISA в новата Многогодишна финансова рамка, за да може агенциите да изпълняват успешно разширения кръг задачи. В контекста на новия европейския институционален цикъл бе коментиран и въпросът за бъдещето на политиката в областта на миграцията и убежището. Вътрешните министри на държавите от ЕС дискутираха и Директивата за връщането, както и Регламента за създаването на Инструмент за гранично управление и визи като част от Фонда за интегрирано гранично управление. Министър Маринов потвърди че ефективната политика за връщане винаги е била приоритет за България, особено в контекста на всеобхватния подход за управление на миграцията.  Той изрази задоволство от показаното разбиране, че държавите на предна линия се нуждаят от помощ и солидарност, а не от допълнителни мерки по границата. В този смисъл поздрави Румънското председателство за усилената работа по досието и за постигнатия баланс. Форматът продължава с дискусии по редица текущи въпроси, касаещи актуалното състояние на сътрудничеството в сферата на вътрешните работи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Министър Маринов: Прилагането на интегриран подход е ключов фактор за гарантиране на сигурността"}
{"url": "https://trud.bg/%d0%bc%d0%be%d0%bd-%d0%bf%d1%83%d0%b1%d0%bb%d0%b8%d0%ba%d1%83%d0%b2%d0%b0-%d1%80%d0%b5%d0%b7%d1%83%d0%bb%d1%82%d0%b0%d1%82%d0%b8%d1%82%d0%b5-%d0%be%d1%82-%d0%bc%d0%b0%d1%82%d1%83%d1%80%d0%b8%d1%82/", "text": "Зрелостниците вече могат да видят резултатите си от майската сесия на държавните зрелостни изпити (ДЗИ), съобщават от МОН. Проверката става с входящ номер и идентификационен код на адрес:  Официалните протоколи ще бъдат изпратени по-късно до училищата.", "date": "2019.06.07", "title": " МОН публикува резултатите от матурите"}
{"url": "https://trud.bg/%d0%b7%d0%b0%d0%b1%d1%80%d0%b0%d0%bd%d0%b8%d1%85%d0%b0-%d0%bf%d1%80%d0%be%d0%b4%d0%b0%d0%b6%d0%b1%d0%b0%d1%82%d0%b0-%d0%bd%d0%b0-1211-%d0%ba%d0%b3-%d1%85%d1%80%d0%b0%d0%bd%d0%b8-%d1%81%d1%8a%d0%b4/", "text": "Пернишкото представителство на Агенцията по безопасност на храните е забранило за продажба 1211 кг храни, пакетирани в местно предприятие заради вложена в тях като подправка куркума, съдържаща олово, съобщи директорът Елза Драгомирова, цитирана от Партидата куркума е внос от Индия и съдържала олово над допустимите норми. Това е било е установено при взета проба за лабораторен анализ от БАБХ. Веднага са предприети действия за забрана и изтегляне на наличните количества от пазара, каза Елза Драгомирова. „В момента, който е установено, е получена нотификация да бъдат проверени всички цехове за препакетиране на подправки и търговия, в които се осъществява търговия на едро с такива подправки. На територията на Пернишка област в такива обекти не беше установена. След това ни беше подадена като налична в едно предприятие за преработка на храни. Ние веднага се свързахме с търговеца, беше направена проверка, установи се, че има вложени минимални количества в храна. Една част от храната беше вече в търговската мрежа и беше изтеглена веднага. Другата бе налична в склада на предприятието. Всичката е възбранена и ще бъде унищожена в рамките на законоустановения срок“, обясни тя. Начинът, по който ще бъдат унищожени храните, ще бъде съгласуван с Регионалната инспекция по околната среда и водите, за да не се допусне екологично замърсяване заради оловото. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Забраниха продажбата на 1211 кг храни, съдържащи куркума с олово над нормите"}
{"url": "https://trud.bg/%d0%bd%d0%be%d0%b2-%d0%ba%d1%80%d0%b0%d1%85-%d0%b7%d0%b0-%d0%b2%d0%be%d0%bb%d0%b5%d0%b9%d0%b1%d0%be%d0%bb%d0%b8%d1%81%d1%82%d0%b8%d1%82%d0%b5/", "text": "Нов крах претърпяха националите по волейбол. Тимът, воден от Силвано Пранди, загуби от домакина Китай в първи мач на азиатска земя от Лигата на нациите – 0:3 (-24, -20, – 17). Българите бяха неубедителни през целия двубой, а за състоянието на отбора вероятно е повлияло и дългото пътуване, продължило 55 часа. Най-резултатен за „лъвовете“ бе Светослав Гоцев с 9 т., а Тодор Скримов добави 8.  Загубата е трета поредна за българите. Тимът заема 13-то място във временното класиране, като има и една победа, а китайците се изкачиха на 11-та позиция. За домакините в този сблъсък най-всички бе Чуан Джианг с 16 т. Днес националите играят със световния шампион Полша от 11 часа, а Китай с Франция. „Петлите“ остават непобедени в турнира, като вчера удариха и Дружина полска с 3:1.  В другата група олимпийският шампион Бразилия нанесе поражение над Иран с 3:2, с което спря серията от три поредни победи на азиатците. Следващата седмица жените ни продължават участието си в Лигата на нациите с турнира в Перуджа. До момента тимът е с 9 загуби от 9 срещи и са последни, 16-и във временното класиране. А старши треньорът Иван Петков се надява момичетата да запишат поне една победа. Съпернички на нашите ще бъдат отборите на Италия, Русия и Република Корея.  „Надявам се, че ще покажем нашата най-добра игра“, каза наставникът.", "date": "2019.06.07", "title": " Нов крах за волейболистите"}
{"url": "https://trud.bg/%d0%bd%d0%be%d0%b2%d0%be-%d0%be%d1%82%d0%bb%d0%b8%d1%87%d0%b8%d0%b5-%d0%b7%d0%b0-%d0%b0%d1%80%d0%b5%d0%bd%d0%b0-%d1%88%d1%83%d0%bc%d0%b5%d0%bd/", "text": "Община Шумен получи награда за Инвеститор на годината в категорията “Атракционни и спортни сгради” в годишната „Класация М2“ на Националния регистър за ново строителство и реконструкция. Това съобщиха от кметството в петък. Веднъж в годината Националният регистър за ново строителство и реконструкции – BCC.bg обявява топ инвеститор, проектант и строител на годината. Класацията се прави изцяло и единствено на базата на реални показатели за квадратни метри разгъната застроена площ, в които е инвестирано, били са проектирани, построени и завършени с акт 16. Тя показва реалните усилия и успехи на инвеститорите, проектантите и строителите в България. Класацията представя инвеститорите, проектантите и строителите, които са завършили най-големите обекти в България за предходната година, като е разделена на две части:Специални награди за инвеститор, проектант и строител на годината и Награди за инвеститорите, проектантите и строителите, част от строително-инвестиционния процес на най-големите завършени обекти през изминалата година в категории: жилищна сграда, търговска, офис, промишлена, атракциони и спортни сгради, специализирани, ваканционно селище и хотел.", "date": "2019.06.07", "title": " Ново отличие за „Арена Шумен“"}
{"url": "https://trud.bg/%d0%b1%d0%b8%d1%82%d0%ba%d0%b0%d1%82%d0%b0-%d0%bd%d0%b0-%d0%b1%d0%b0%d0%b3%d0%b0%d1%82%d0%b0-%d0%bf%d0%be-%d0%bc%d0%b0%d1%85-sport/", "text": "Спортните канали на А1 ще предложат поредната доза емоции със звездите на българския спорт.  Благой Иванов-Багата ще излезе този уикенд за третия си мач в UFC, най-престижната MMA организация. Съперникът му е 26-годишният австралиец Тай Туиваса. До момента Багата е с победа и загуба. Противникът му е само с едно поражение и излиза като лек фаворит, според букмейкърите. Австралиецът е с две позиции пред Багата в ранглистата (№11 срещу №13). Мачът им ще е част от UFC 238, на която ще има и две битки за титли. Шампионът в категория „муха“ Хенри Сехудо и Марлон Мораес ще се бият за овакантения пояс в категория „петел“, а при жените шампионката в категория „муха“ Валентина Шевченко залага трофея си срещу Джесика Ай. Битката е на 9 юни от 5 ч по MAX Sport 2. Националите по волейбол излизат във втория турнир от Лигата на нациите в Китай през уикенда. В събота от 11 ч българите играят с Полша, №1 в света, а в неделя, пак от 11 ч, е битката с Франция. Срещите ще са пряко по MAX Sport 1.", "date": "2019.06.07", "title": " Битката на Багата по МАХ Sport"}
{"url": "https://trud.bg/%d0%b0%d1%80%d1%85-%d0%ba%d0%be%d0%b2%d0%b0%d1%87%d0%b5%d0%b2-%d0%bf%d1%80%d0%be%d0%b5%d0%ba%d1%82%d1%8a%d1%82-%d0%bd%d0%b8-%d0%b7%d0%b0-%d0%b1%d0%be%d1%80%d0%b8%d1%81%d0%be%d0%b2%d0%b0%d1%82%d0%b0/", "text": "Изговориха се много неистини по повод проекта за обновление на Борисовата градина, като една от основните е, че ще се режат много дървета. Това каза пред   арх. Атанас Ковачев – автор на проекта. Нашето предложение беше избрано от авторитетно 16-членно жури и беше наречено най-консервативният проект в смисъл, че е най-щадящият и с най-малка намеса в парка. Основното ни желание беше да възстановим някогашния блясък на Борисовата градина, да върнем публичния й характер, добави Ковачев. В проекта му се предвижда строителство под формата на възстановяване на архитектурни обеми. Такива са три сгради на бившето Климатично училище, не съществуващо от десетилетия.Кметът на София Йорданка Фандъкова не подкрепи проекта, а сега предстои да се обсъди и темата, свързана с всяка форма на ново строителство. Арх. Ковачев посочи, че един от основните проблеми на парка е, че много от терените в периода на прехода са променили своите собственици. Днес там има всички видове собствености – държавна, общинска и частна, което не би трябвало в един парк, особено с най-висока степен на защита &ndash; резерват, да има частна собственост, коментира той. Ковачев&nbsp;обясни и че неговият проект е съставен от млади хора, а и предвижда извеждане&nbsp; на колите от парка, както и построяване на подземен паркинг, като се премахне автокъща „Капитолия“. Архитектът отбеляза също и че няма да се премахва „Маймунарника“, но ще се въведат някои ограничения след 22 часа, за да е по-тихо в района.Искаме да възстановим Климатичното училище, което може да е зелено училище, добави още той.Но това е евентуално възстановяване, по стари снимки, няма да е с разширяване, тази идея подлежи на ревизия, каза още арх. Ковачев. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Арх. Ковачев: Проектът ни за Борисовата градина е с най-малка намеса в парка"}
{"url": "https://trud.bg/%d0%b0%d0%bd%d0%b3%d0%bb%d0%b8%d1%8f-%d0%bf%d1%80%d0%be%d0%b4%d1%8a%d0%bb%d0%b6%d0%b0%d0%b2%d0%b0-%d0%b4%d0%b0-%d1%87%d0%b0%d0%ba%d0%b0-%d1%82%d1%80%d0%be%d1%84%d0%b5%d0%b9/", "text": "Англия има отбор за световна титла! Уви, поне 45 години „трите лъва“ ще чакат за голям трофей. Младите „три лъва“ вярваха, че Лигата на нациите е тяхна. Не – битката за първия подобен трофей в историята ще е между Португалия и Холандия. В дуела на грешите в Гимараеш прероденият под ръководството на Роналд Куман тим на „лалетата“ спечели с 3:1 след продължения.Първо 100-милионният капитан на „Аякс“ Матийс де Лихт (19 г.) подари дузпа на Англия и Маркъс Рашфорд вкара. После дебютиралият едва на 17 години защитник в мача България – Холандия изравни за 1:1. В продълженията Джон Стоунс и Баркли с нови детински грешки дариха победата на „лалетата“. „ Във важните моменти имаме нужда не от храброст, а от мозък – каза Гарет Саутгейт, селекционерът на Англия. – Джон Стоунс много добре знае какво мисля по въпроса. Предстоят ни болезнени дни. В отбора имаше преумора, а грешките ни наказаха.“  Англия чака първа титла от 1966 година, когато стана световен шампион при единственото си домакинство на световно първенство. Холандия пък има само една европейска титла от 1998 година. „ Битката ще е между Португалия и нас – коментира Куман. – Знаем, че ще е много трудно да се защитаваме срещу силата на Кристиано Роналдо.“ Откакто Куман води националния отбор, Холандия се преобрази. Европейският шампион от 1988-а спечели Лигата на нациите и сега е само на мач от първи трохей. Рахийм Стърлинг пък стана третият най-млад футболист в историята на Англия с 50 мача в националния отбор. Преди него това сториха Уейн Руни и Майкъл Оуен. И двамата бяха на по 23 години, докато Стърлинг е на 24.", "date": "2019.06.07", "title": " Англия продължава да чака трофей"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b2%d1%8a%d1%82%d1%80%d0%b5%d1%88%d0%bd%d0%b8/", "text": "Председателят на софийската организация на БСП Калоян Паргов заяви пред  че вътрешните противоречия в БСП са повлияли на изборния резултат. А атаката на Корнелия Нинова към Сергей Станишев описа като „леко пресилена“. „Той има едно важно качество – президент на ПЕС. А БСП е част от това политическо семейство, което в момента, в тези дни и седмици, предстои да играе ключова роля в оформяне на бъдещия европейски пейзаж“, заяви Паргов. Паргов отговори, че въпросът, дали ще участва в надпреварата за лидерския пост в БСП, „не стои на дневен ред при мен“. Той не отрече варианта да се кандидатира за кмет на София. Паргов коментира още, че макар БСП да не е постигнала целта си на европейските избори – да спечели и да има повече евродепутати от ГЕРБ, „на фона на задача, която сме си поставили, за смяна на модела, за промяна, разглеждаме резултата на тези избори за стъпка в правилната посока“. Оценката на БСП, че намаляването на държавната субсидия за партиите на 1 лева на глас е „див популизъм“, Паргов аргументира така: „В момента субсидията, която дава държавата на политическите партии по определен ред и правила, дава възможност на тези участници в политическия процес да участват адекватно.“ Според него няма същинска разлика между намаляването на субсидията на 1 лев или изобщо премахването ѝ. И с двете действия той смята,че държавата абдикира от тази отговорност. Председателят на софийската организация на БСП каза, че ниската избирателна активност на европейските избори са показали, че „всички сме под един знаменател – няма по-добри и по-лоши“. Той защити обещанията на БСП, в т.ч. и за преизчисляването на пенсиите, които според него не са популистки: „Преизчислението на пенсиите последно е ставало в мандата на социалистическото правителство на Станишев и то по отношение на средно осигурителния доход. Оттогава досега имаме промяна в средния осигурителен доход.“ АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Калоян Паргов: Калоян Паргов: Вътрешните противоречия имат влияние върху резултата на БСП"}
{"url": "https://trud.bg/%d1%82%d1%80%d1%83%d0%b4-%d1%83%d0%b8%d0%ba%d0%b5%d0%bd%d0%b4-%d0%b5%d0%b4%d0%b8%d0%bd-%d0%b2%d0%b5%d1%81%d1%82%d0%bd%d0%b8%d0%ba-%d0%b7%d0%b0-%d0%b4%d0%b2%d0%b0-%d0%b4%d0%bd%d0%b8-23/", "text": "Тази събота и неделя: Зоуи Салдана: „Аватар 2” ще бъде събитие Екзотична грация с латино кръв.           Георги Марков: Защо хората крадат от „своята” държава? Всички крадат! А тия, които са най-горе, крадат най-много! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " „Труд Уикенд“ – един вестник за два дни"}
{"url": "https://trud.bg/%d0%ba%d1%80%d0%b0%d1%8f%d1%82-%d0%bd%d0%b0-%d0%ba%d0%b2%d0%b0%d1%80%d1%82%d0%b0%d0%bb%d0%bd%d0%b8%d1%8f-%d0%bc%d0%b0%d0%b3%d0%b0%d0%b7%d0%b8%d0%bd/", "text": "За 6 години броят на обектите за продажба на дребно намалява с над 15% Кварталните магазини сериозно намаляват през последните години. Основните причини за това са голямата конкуренция, която води до фалит на много от дребните търговци, както и онлайн продажбите. Търговските обекти за продажба на дребно в страната са 112 225 броя, сочат последните официални данни на Националния статистически институт (НСИ). За година те намаляват с 1365 броя. Това не е много драстичен спад – броят на магазините се е понижил само с 1,22% за година. Но по-важното е, че тенденцията за спад в броя на магазините започва през 2012 г. и продължава досега. Така в рамките на шест поредни години магазините за търговия на дребно намаляват с над 20 хил. броя, или с малко повече от 15%. Реално обаче фалиращите магазини са много повече. Често на мястото на затворения магазин отварят нов в опита на хората да стартират собствен малък бизнес. Но тъй като общият брой на обектите за търговия намалява, явно фалиращите магазини в страната са повече от отваряните. Намалява броят на магазините от всички сфери на икономиката, сочат данните на НСИ. Например общият брой на магазините за храни, напитки и тютюневи изделия се е понижил от 49 324 до 42 300 в рамките на шест години. За периода намалява броят както на неспециализираните магазини, в които се продават разнообразни храни, така и тези в които има само плодове и зеленчуци, хляб, месо, риба или алкохол. Най-голям спад обаче има в специализираните обекти за продажба на алкохолни и безалкохолни напитки и от 3043 те намаляват до около 2 хил. При магазините за нехранителни стоки също има огромно намаление и броят им от 82 980 се свива до 69 925. В рамките на период от шест години броят на магазините за нехранителни стоки се понижава с над 13 хил., или с повече от 15%. Намаляват магазините за парфюмерия и козметика, текстилни изделия, дрехи, обувки и мебели. При аптеките, обектите за продажба на коли и резервни части, както и на магазините за домашни електроуреди също има спад. От една страна всичко това се дължи на ръста в онлайн продажбите. Всеки месец от НСИ отчитат сериозен ръст на търговията в интернет. Много хора предпочитат да поръчват стоки онлайн, което води до свиване на оборотите на традиционните магазини и много от тях са принудени за затворят. Другата тенденция на пазара на дребно е това, че хората все по-често пазаруват от големи магазини, в които има голямо разнообразие от стоки, и пред които могат да спрат с колата. Това води до намаляване на продажбите в малките квартални магазини. В резултат общият брой на търговските обекти на дребно намалява, въпреки че през годините доходите на хората и оборотът в търговията на дребно като цяло да нарастват.   Фурните привличат с уникален хляб Сладкарниците са повече от месарниците В страната има два пъти повече магазини за плодове и зеленчуци (3067 броя, според последните данни на Националния статистически институт), отколкото сладкарници (1539 броя). А магазините за месо (1314 броя) са над три пъти повече от тези за риба (433 броя). В резултат на сериозното намаление на магазините за алкохол през последните години броят им (2133) вече е по-малък от този на хлебарниците (2196). Хлебарниците също намаляват, но с доста по-бавни темпове от специализираните магазини за вино, бира и високо алхоколни напитки. Причината за това е, че в малките фурни може да се намерят топли и току що приготвени хляб, кифли и банички, които често липсват в големите вериги за хранителни стоки. Докато при алкохола хората избират магазина, от който да купуват, предимно по цените и местоположението им. На пазара се задържат и специализирани магазини, които продават избрани марки качествено вино.   Купуваме по-малко дрехи и обувки Българите купуват по-малко дрехи, обувки и храни, но инвестират повече в мебели за дома и мобилни телефони, като нарастват поръчките по интернет, сочат данните на НСИ. През април оборотът в търговията на дребно намалява с 0,2% в сравнение със същия месец на миналата година година. Най-сериозен спад е отчетен при търговията на дребно с фармацевтични и медицински стоки – с 4,8%, както и при продажбите на текстил, дрехи, обувки и кожени изделия – с 4,3%. През април в сравнение със същия месец на миналата година намалява оборотът и при търговията на дребно с хранителни стоки, напитки и цигари – с 3,4%. Най-голямо увеличение през април е отчетено при продажбите на дребно чрез поръчки по телефона или интернет – с 18,2%. Търговия на дребно с битова техника, мебели и други стоки за дома се увеличава с 9,4%. А продажбите на компютърна и комуникационна техника нарастват с 4%. Лек ръст от 0,9% е отчетен и при търговията на дребно с автомобилни горива и смазочни материали.   Производството на мебели се сви с 10,2% Производството на мебели в страната през април се сви с 10,2% спрямо същия месец на миналата година, обявиха от НСИ. Наред с това производството на дървен материал е намаляло със 7,7%. Но най-голямо намаление е отчетено при производството на тютюневи изделия – с 14,7%, и на текстил – с 10,8%. Като цяло промишленото производство през април е нараснало с 2,4% на годишна база, сочат данните на НСИ. Ръст е отчетен в преработващата промишленост – с 4,3%, а спад – в производството и доставката на електрическа и топлоенергия и газ – с 5%, и в добивната промишленост – с 2%. Спрямо предходния месец обаче промишленото производство намалява с 1,9%. По-значително увеличение в преработващата промишленост на годишна база се наблюдава при производството на превозни средства, без автомобили – с 23,5%, в печатната дейност и възпроизвеждането на записани носители – с 18,2%, производството на електрически съоръжения – със 17,1%, и ремонта и инсталирането на машини и оборудване – с 13,8%.   Изядохме хляб и месо за 3,5 млрд. лв. С 24% се увеличиха разходите за ремонт на дома  Хляб, месо и колбаси за над 3,5 млрд. лв. сме изяли за година. Общият годишен оборот в търговията на дребно е 39,79 млрд. лв., сочат последните официални данни на НСИ. Близо 40% от тях, или 14,7 млрд. лв. са похарчени от българите за храни, напитки и тютюневи изделия. Хлябът и хлебните изделия имат 4,6% дял от целия оборот в търговията на дребно, а за месо, колбаси и месни консерви са отишли близо 4,2% от всички разходи на българите. На трето място по обем на разходите за храни се нареждат млякото, млечните продукти и яйцата. За тях българите са похарчили 1,55 млрд. лв. в рамките на година, което са 3,9% от целия обем на продажбите на дребно. Общият оборот в търговията на дребно нараства със 7% за година, сочат данните на НСИ. Продажбите на месо и млечни продукти се увеличават с по около 6%. Но при храните най-голям ръст в оборота има при рибата – с над 16% до 335 млн. лв. Явно българите се стремят да разнообразят храната си и все по-често слагат риба на трапезата. На второ място сред храните по ръст на продажбите се нареждат захарта, захарните изделия и шоколада. Годишният оборот при продажбата им на дребно е 1,1 млрд. лв., което е ръст с 12%. Виното остава на трето място с ръст на реализирания оборот от 11%. За година сме изпили вино за 248 млн. лв., като тук влизат само напитките, купени от магазин, без да се брои домашното производство на вино. Сериозен ръст има и при продажбата на плодове (+9%), бира (+8,3%) и зеленчуци (+8%). Ръстът в реализирания оборот на дребно от една страна се дължи на вдигането на цените, но от друга – на повишеното потребление в резултат на нарастването на доходите на хората. При нехранителните стоки годишният оборот в търговията на дребно е 25 млрд. лв., което е ръст с 8,5%. Най-голямо увеличение от 28,8% има при продажбата на мобилни телефони. На второ място с ръст от 24,2% са продажбите на автомобили. За покупката на нови и употребявани коли за година сме похарчили 2,5 млрд. лв., или 6,5% от целия оборот в търговията на дребно. За лекарства обаче харчим повече – 7,1% от оборота, или 2,8 млрд. лв. На трето място по ръст сред нехранителните стоки са разходите за ремонт на дома – с 23,9% до 737 млн. лв.   Продажбите на коли с 937% ръст  Продажбите на автомобили нараснаха със 937% за период от седем години. През 2000 г. за покупка на нови и употребявани автомобили сме похарчили 248 млн. лв., а през 2017 г. сумата вече е 2,5 млрд. лв., сочат данните на НСИ. Оказва се, че повишаването на доходите на хората през годините се отразява най-много върху автопарка – по улиците се движат все повече и все по-нови коли. На второ място по ръст за периода от седем години е оборотът при продажбата на риба, който нараства със 791%. На трето място остават продажбите на кафе, чай и какао, които се увеличават със 700%. Това ясно показва, че повишаването на доходите води и до промяна на навиците на хората и храната на трапезата. Много сериозен ръст за периода има и при продажбата на играчки, оборудване за спорт и къмпинг, цветя и домашни любимци (+672%), на дълготрайни стоки за свободното време и отдих (+608%), на лекарства (+603%) и на оптика и фотоапарати (+601%). АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Краят на кварталния магазин\t"}
{"url": "https://trud.bg/%d0%be%d0%b3%d0%bd%d0%b5%d0%b1%d0%be%d1%80%d1%86%d0%b8-%d1%81%d0%bf%d0%b0%d1%81%d0%b8%d1%85%d0%b0-%d0%b7%d0%b0%d0%ba%d0%bb%d0%b5%d1%89%d0%b5%d0%bd-%d1%80%d0%b0%d0%b1%d0%be%d1%82%d0%bd%d0%b8%d0%ba/", "text": "Огнеборци от Регионалната служба по пожарна безопасност в Шумен спасяваха работник със заклещен крак в силоз в шуменското село Царев брод. Инцидентът станал около 11:20 часа в четвъртък при извършване на разтоварна дейност. 37-годишен работник влязъл в силоз за съхранение и десният му крак попаднал в работещ механизъм – шнек. Наложило се спецовете да нарежат част от силоза и шнека, където попаднал кракът му, каза шефът на шуменската пожарна комисар Иван Иванов. Нямало друг начин кракът да бъде освободен и спецовете действали с моторни триони и хидравлични ножици. Час и половина продължила напрегнатата акцията, а в нея участвала цялата смяна от 7 души, както и шефът на районната служба Красимир Колев и началникът на сектор „Пожарогасене“ Мирослав Желязков, научи „Труд“.  По време на рязането работникът е бил под анестезия. Специално на мястото е отишъл анестезиологът д-р Петко Загорчев заедно с екип на спешна помощ. Имаше пълна стиковка между всички структури от пожарна до медици, каза изп. директор на шуменската болница д-р Димитър Костов.  Преди години подобни инциденти са решавани с ампутация на място, коментират запознати.  Лекари тепърва ще решават как да спасяват крака на работника, който е премазан от машината. Има разкъсно-контузни рани и фрактура на ходилото. За случая е уведомена Инспекцията по труда. Образувано е досъдебно производство, което ще изясни чия е вината за злополуката. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Огнеборци спасиха заклещен работник в силоз"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b8%d1%82%d0%b5-%d0%b7%d0%b5%d0%bb%d0%b5%d0%bd%d0%b8-%d0%b8%d0%b7%d0%b1%d1%83%d1%82%d0%b2%d0%b0%d1%82-%d0%bf%d0%b0%d1%80%d1%82/", "text": "Одобрението в канцлера остава над 50% Опозиционната германска партия на „Зелените”, която извърши неочакван пробив на изборите за Европейски парламент миналия месец, актуално се ползва с по-висо рейтинг на одобрение от управляващата коалиция на Християндемократите на канцлера Ангела Меркел. Това сочат данни от серия официални социологически проучвания, цитирани от „Дойче Веле” в петък, голямата част от които потвърждават между 1 и 2 процента преднина на еколозите пред партията на канцлера. Според обобщената информация „Зелените” се ползват с одобрението на 26% от германските избиратели, с най-малко един процент пред ХДС/ХСС коалицията, водена от Меркел. Същевременно традиционната опозиция от Германската социалдемократическа партия (ГСДП) получава едва 12% от нагласите на избирателите и пада с един пункт под крайно-дясната „Алтернатива за Германия”. Повечето от социологическите проучвания показват, че въпреки резултатите на партиите на базата на защитаваните от тях доктрини, одобрението в канцлера Ангела Меркел запазва стабилни позиции над 50%, посочват наблюдатели.", "date": "2019.06.07", "title": " Германските „Зелени” избутват партията на Меркел\t"}
{"url": "https://trud.bg/%d0%ba%d1%80%d0%b0%d1%81%d0%b8%d0%bc%d0%b8%d1%80-%d0%b2%d1%8a%d0%bb%d1%87%d0%b5%d0%b2-%d1%81%d1%8a%d0%b4%d1%8a%d1%82-%d1%89%d0%b5-%d0%ba%d0%b0%d0%b6%d0%b5-%d0%b4%d0%b0%d0%bb%d0%b8-%d0%b5-%d0%bb%d0%b5/", "text": "Резултатите, които ми предоставиха от проверката във Великотърновския университет, показаха че квотата на студентите и докторантите не е по пълнена по реда на Правилника за устройството и дейността на Студентския съвет. Това беше причината да препоръчам се въздържат от провеждането на изборите. Дали събранието е легитимно, аз не мога да кажа. Съдът ще го каже. Доколкото разбрах, има заведено дело. Това заяви в петък във Велико Търново просветният министър Красимир Вълчев в отговор на журналистически въпрос дали са легитимни изборите за органи на управление на ВТУ. „Студентското самоуправление е съставна част на академичната автономия. Ние като министерство не се бъркаме в академичната автономия, уважаваме я, но и  тези, които правят отчетно-изборното събрание, трябва да уважават академичната автономия и съставните й части”,  коментира Вълчев. Той обясни, че законодателят е поверил отпреди десетилетия цялата отговорност за управлението на висшите училища – не само академическото, но и финансовото, административното, стратегическото –  на разума на академичните ръководства. По неговите думи това е крайно затворен модел на академично самоуправление, при който държавата няма право да се меси, дори няма право да им прави предложения в стратегическото развитие. „Сега се опитваме с промените в Закона за висшето образование, поне по отношение на стратегическото управление  -да бъдем партньори, да имаме споделено виждане, защото висшите училища вземат решения за самите себе си. Много често  развитието им е заложник на статуквото. Да не говорим, че някои представители  на академичните ръководства развиват синдром на беззаконие”, посочи министърът. Според Красимир Вълчев, за да се развиват висшите училища, те трябва бъдат по-свързани, по-взаимодействащи, да се включват в мрежи, да инвестират в млади преподаватели, да подобряват научната си дейност, да участват в развитието на регионите, в създаването на изследователски паркове, на бизнес общности. „Всичко това изисква да са по-отворени, а не да са самодостатъчни, да имат стратегическа мисъл за бъдещето, а не до хоризонта на края на мандата. Проблемът с държавните висши училища е, че го няма отговорния собственик”, подчерта Вълчев, като поясни, че собственикът е обществото, но то се представлява еднолично от избраното академично ръководство, което не винаги е заинтересовано за бъдещето на учебното заведение. Министърът на образованието и науката отбеляза, че има не само намаление, но и преструктуриране на държавния план-прием в университетите. В инженерно-техническите и педагогическите професионални направления приемът е увеличен, но проблемът е, че няма търсене от страна на кандидат-студентите, по негови думи. Вълчев съобщи, че последните две години в 20 професионални направления в различни вузове държавното финансиране е анулирано и те могат да обучават само в платена форма. Във Велико Търново просветният министър присъства на дискусия за проблемите и предизвикателствата пред професионалното образование, организирана в рамките на ромския фестивал „Отворено сърце”. На форума той отчете, че 58 на сто от паралелките с прием след завършен 7 клас са професионални за учебната 2019/20 година. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Красимир Вълчев: Съдът ще каже дали е легитимно отчетно-изборното събрание във ВТУ"}
{"url": "https://trud.bg/%d0%be%d1%82%d0%ba%d1%80%d0%b8%d1%85%d0%b0-%d0%bd%d0%be%d0%b2%d0%b0-%d1%81%d0%bf%d0%be%d1%80%d1%82%d0%bd%d0%b0-%d0%bf%d0%bb%d0%be%d1%89%d0%b0%d0%b4%d0%ba%d0%b0-%d0%b2-%d1%81%d1%82%d0%be%d0%bb%d0%b8/", "text": "На 7 юни бе официално открита нова спортна площадка в столичния квартал „Дружба“ 2. Площадката е изградена от верига хипермаркети за дома и градината „Практикер“, със съдействието на Столична община. Специални гости на събитието бяха г-жа Йорданка Фандъкова, кмет на Столична община иг-н Тодор Белчев, председател на Съвета на директорите на „Видеолукс Холдинг“. Спортната площадка се намира в междублоково пространство, до бл. 411 в „Дружба“ 2.Тя е с размери 20х40 м и на нея могат да се играят минифутбол, баскетбол и хандбал. Площадката е оградена и осветена, положен е нов асфалт, а достъпът до нея е безплатен и свободен. Новата придобивка е подарък от „Практикер“ за жителите на района по повод откриването на напълно обновения хипермаркет „Практикер“ на „Цариградско шосе“. Откриването ѝ бе отпразнувано съсспортно състезание между ученици на 163ОУ „Черноризец Храбър“. Всички участници в игрите получиха подаръци от „Практикер“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Откриха нова спортна площадка в столичния квартал „Дружба“ 2"}
{"url": "https://trud.bg/%d0%bf%d0%bb%d0%b0%d0%bd%d0%b8%d0%bd%d1%81%d0%ba%d0%b8%d1%82%d0%b5-%d0%bf%d1%80%d0%be%d0%b4%d1%83%d0%ba%d1%82%d0%b8-%d0%bc%d0%be%d0%b3%d0%b0%d1%82-%d0%b4%d0%b0-%d0%b1%d1%8a%d0%b4%d0%b0%d1%82-%d0%be/", "text": "От днес производителите могат да обозначават продуктите си oт планински произход  със специално лого, за което трябва да получат специално удостоверение и да бъдат вписани в публичен регистър. Това стана възможно след обнародването в Държавен вестник на Наредба №4 от 28 май 2019 г. за условията и реда за използването на незадължителния термин за качество „планински продукт“, съобщиха от земеделското министерство. Терминът за качество „планински продукт” се използва за описание на продукти от растителен и животински произход, включително и пчелни продукти, произведени и преработени в планински райони. Понятието може да се използва и при извършване на директни доставки на непреработени продукти от производители, регистрирани по реда на Наредба №26 от 14 октомври 2010 г. за специфичните изисквания за директни доставки на малки количества суровини и храни от животински произход. За продукти, като например месо, животните следва да бъдат отглеждани в планински райони и да прекарат най-малко последните две трети от живота си в тях. Контролът върху употребата на логото се извършва от Българската агенция по безопасност на храните на всеки етап от производството, преработката и дистрибуцията.", "date": "2019.06.07", "title": " Планинските продукти могат да бъдат обозначавани със специално лого"}
{"url": "https://trud.bg/%d0%ba%d0%be%d0%bd%d1%86%d0%b5%d1%80%d1%82-%d1%81-%d1%85%d0%b8%d1%82%d0%be%d0%b2%d0%b5%d1%82%d0%b5-%d0%bd%d0%b0-%d1%80%d0%b5%d0%b9-%d1%87%d0%b0%d1%80%d0%bb%d1%81-%d0%b8-%d1%81%d1%82%d0%b8%d0%b2%d0%b8/", "text": "Джазоркестърът на Концертгебау-Амстердам ще гостува за първи пътв България тази вечер  на варненска сцена с „Трибют на Рей Чарлс и Стиви Уондър“ и с участието на американската дива на соул музиката Маделин Бел. Концертът с големите хитове на двамата легендарни музиканти, променили света на музиката, е организиран от Международния театрален и Международния музикален фестивал „Варненско лято“, с подкрепата на Холандското посолство. Джазоркестърът на Концертгебау ще бъде под диригентството на Роб Хорстинг. На пресконференция преди концерта маестро Хорстинг каза, че на сцената изобщо не се опитва да „укротява“ Маделин Бел, а я оставя да контактува с публиката. А тя сподели спомени от съвместната си работа с двамата велики музиканти. Първото й участие в концерт на Стиви Уондър е било през 1972 г. в Лондон, а през 1994 г. е получила покана да работи върху две парчета с Рей Чарлс. Маделин Бел навлиза на музикалната сцена в края на 60-те и прави впечатляваща кариера между САЩ и Европа. През 2003 г. в Обединеното кралство е удостоена с Наградата за цялостно творчество на Фондацията за музикално наследство заради изключителния й принос към музикалната индустрия. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Концерт с хитовете на Рей Чарлс и Стиви  Уондър\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%b2%d0%b0-%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%bd%d0%b8%d1%8f%d1%82-%d1%82%d1%83%d1%80%d0%bd%d0%b8%d1%80-%d0%bf%d0%be-%d0%b4%d0%b6%d1%83/", "text": "На 8 юни в зала „Конгресна“ на Двореца на културата и спорта започва Международният турнир по джудо за деца „Купа Варна 2019“. Събитието, което се организира от СК „Десант“ и Община Варна, е част от календара нa титлата Варна – Европейски град на спорта. Състезанието се организира за трета година, но може да се нареди сред най-силните състезания за деца през годината. В тазгодишното издание отново ще се включат водещи български клубове и представители на Русия, Румъния, Молдова, Украйна, Гърция, Македония и др.  В програмата са залегнали схватки в 56 категории в 4 възрастови групи и ще се проведе на 3 татамита. Началото ще бъде дадено в 9.30 ч. със схватки при най-малките. Официалното откриване на турнира ще е в 12.00 ч., след което ще продължи с по-големите възрастови групи. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " Започва Международният турнир по джудо за деца „Купа Варна 2019“"}
{"url": "https://trud.bg/31-%d1%87%d0%be%d0%b2%d0%b5%d0%ba%d0%b0-%d0%b4%d0%b0%d1%80%d0%b8%d1%85%d0%b0-%d0%ba%d1%80%d1%8a%d0%b2-%d0%b7%d0%b0-%d1%80%d0%be%d0%b4%d0%b8%d0%bb%d0%ba%d0%b0%d1%82%d0%b0-%d0%b2-%d0%b4%d0%be%d0%b1/", "text": "31 човека се отзоваха и дариха кръв за   само за последните два дни, съобщиха от болницата, от която изказват благодарност към всички, които са били съпричастни в спасяването на човешки живот. Състоянието на 31-годишната родилка се подобрява, но все още животът и не е вън от опасност. За всички желаещи, но не успели да се включат в акцията по кръводаряване, могат да направят това в понеделник, защото употребата на кръв и кръвни продукти е постоянна и незаменима част от лечението на хората, посочиха още от МБАЛ Добрич, като телефонът за връзка с отделението по Трансфузионна хематология е 058 600 690, всеки ден до обяд. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.06.07", "title": " 31 човека дариха кръв за родилката в Добрич"}
{"url": "https://trud.bg/%d1%80%d0%b5%d0%ba%d0%be%d1%80%d0%b4%d0%bd%d0%b8-245-%d0%ba%d0%be%d0%bd%d1%8f-%d0%bd%d0%b0-%d1%81%d0%b2%d0%b5%d1%82%d0%be%d0%b2%d0%bd%d0%b0%d1%82%d0%b0-%d0%ba%d1%83%d0%bf%d0%b0-%d0%b2-%d0%b1%d0%be/", "text": "Рекорден брой коне – 245 от 12 държави ще стартира на световната купа по прескачане на препятствия в Божурище (13-16 юни). В отборната купа на нациите ще се включат 7 държави – Италия, Израел, Гърция, Румъния, Турция, Унгария и България. Стартът за гран при „Сийуайнс“ е в петък от 14 часа, а Купата на нациите в неделя, също от 14 ч. А в индивидуалното ще се включат и състезатели от Полша, Швеция, Сърбия и Кипър. Общият награден фонд е 50 000 евро, от тях 20 000 евро са за отборното състезание. Ще има и отборната надпревара за деца. „Не си спомням в цялата история на конния спорт у нас в дадено състезание да има 245 заявени коня от толкова държави – заяви Крум Рашков, вицепрезидент на федерацията. -А турнирът е най-старият в Европа и се провежда от 1982 година.“", "date": "2019.06.07", "title": " Рекордни 245 коня на световната купа в Божурище"}
