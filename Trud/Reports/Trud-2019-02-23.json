{"url": "https://trud.bg/%d0%b0%d0%bb%d0%b1%d0%b5%d1%80%d1%82-%d0%bf%d0%be%d0%bf%d0%be%d0%b2-%d0%b2-%d0%b1%d1%8a%d0%bb%d0%b3%d0%b0%d1%80%d0%b8%d1%8f-%d0%b8-%d1%81%d1%82%d0%b5%d0%bd%d0%b8%d1%82%d0%b5-%d0%bf%d0%be%d0%bc%d0%b0/", "text": "За първи път пред родна публика ще има възможност да кара младата ни надежда в ските Алберт Попов. След страхотните резултати от последния месец в неделя той ще вземе участие в гигантския слалом от Световната купа в Банско. Той призна обаче, че няма очаквания от състезанието, но все пак се надява на добър резултат, с който да зарадва всички, които са дошли да го гледат. „Нямам очаквания. Надявам се да успея да направя хубави спускания. За първия манш целта е топ 30, за да може да се класирам за втория манш. И за втория манш вече да нападаме по-предни места“, коментира Попов, предаде  . Относно възможността да кара пред родна публика той каза: „Има много емоция, това е нещо ново. Опитвам се да се снимам с всички хора. Все пак те са дошли тук, за да ме подкрепят, така че е съвсем нормално. Да, публиката ми помага. В България и стените помагат, така че ще има, предполагам, наистина много хора и се надявам да ги зарадва. Той обясни, че има подкрепата и от най-близките си, като сестра му дори е била част от екипа, който почиства пистата. „Колкото до трасето – „Томба“ – това е една писта, на която карам и тренирам от малък, знам я отгоре до долу и се надявам това да ми помогне. И времето също да е на наша страна, за да може да издържи терена”, каза българският скиор, който всъщност ще има възможност да се спусне лично пред легендата Алберто Томба, който ще е сред гостите за състезанието. Колкото до конкуренцията, която включва най-добрите в белия керван Попов отново изрази оптимизъм. „Всички най-големи са тук. Всеки ще даде най-доброто от себе си, така че ще е трудно. Но аз обичам трудното, така че много успех си пожелавам за този ден и добър резултат“, допълни Алберт Попов.", "date": "2019.02.23", "title": " Алберт Попов: В България и стените помагат, надявам се да зарадвам публиката"}
{"url": "https://trud.bg/%d0%b7%d0%b0%d0%b4%d1%8a%d1%80%d0%b6%d0%b0%d0%bd%d0%b8%d1%8f%d1%82-%d0%ba%d0%be%d1%80%d0%b0%d0%b1-%d0%bb%d0%b5%d0%b9%d0%b4%d0%b8-%d0%b1%d0%be-%d0%b3%d0%be%d1%80%d1%8f-%d0%bd%d0%b0/", "text": "Електрическа печка е предизвикала пожар на кораба „Лейди Бо“ в бургаското пристанище. Моският съд е арестуван от четири месеца в пристанището, тъй като е в неизправно техническо състояние и не е безопасен за корабоплаване. На борда му има турски, украински и индийски моряци, които не са получавали заплати от корабособственика от много дълго време. Пожарът бил потушен светкавично от пристигналите огнеборци. Няма пострадали или сериозни щети по „Лейди Бо“, казаха от пристанището.", "date": "2019.02.23", "title": " Електрическа печка подпали кораб"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b0%d1%88%d0%b8%d1%82%d0%b5-%d0%be%d0%bf%d0%be%d0%bd%d0%b5%d0%bd%d1%82%d0%b8-%d0%b2%d1%8a%d1%80/", "text": "Нашите опоненти вървят само с фалшиви новини, казвайки, че всичко, което е направено е лошо, без да отчитат какво е било свършено за хората и страната ни Това заяви председателят на Парламентарната група на ГЕРБ и зам.-председател на партията Цветан Цветанов по време на среща с членове и симпатизанти в Кресна. Като пример той посочи автомагистрала „Струма“, който е един от най-важните инфраструктурни проекти. „Днес пътувах по новата отсечка от Кресна до Сандански. Това всъщност е един път, който гарантира по-бързо предвижване на автомобилите, но и ще спомогне за намаляване на пътните инциденти“, заяви Цветанов. Председателят на ПГ на ГЕРБ коментира, че един от основните приоритети на правителството е образованието. „Ако догодина имаме стабилност и същата събираемост, ще можем да осигурим още 10 % увеличение на доходите на гражданите“, уточни Цветанов. В рамките на срещата бе коментирана и важността на членството на България в Европейския съюз. „Европа е важна за България, важно е и гласът ни да бъде чут. Пример в тази посока е това, което се случи в хода на нашето европредседателство, а именно поставянето на темата Западни Балкани. „Важно е да отбележим, че в следствие на това България и други страни вече ратифицират договора за присъединяване на Северна Македония в НАТО“, подчерта Цветанов. По отношение на предстоящите европейски избори, той коментира, че евродепутатите от Област Благоевград се свършили много неща и посочи като пример доклада на Андрей Новаков, според който за България се предвижда увеличение на средствата от ЕС. „Сегашните средства, които се отпускаха бяха 14,6 млрд. лв., а с доклада на Новаков те ще бъдат повишение до 18 млрд. лв. Това ще даде възможност за реализиране на проекти, свързани с подобряване на инфраструктурата и други, което ще гарантира привличане на инвестиции“, каза още Цветанов. Той коментира, че еврокомисарят Мария Габриел, която преди това е била евродепутат, също е постигнала много високи резултати. По отношение на допълнителните средства, които правителството отпуска на общините в България, Цветанов уточни, че в страната ни има 265 общини като на около 180 от тях е било отпуснато финансиране. „Правителството няма по-специални отношение към кмет или община, независимо от коя партия са. Правителството отпуска средства на общините, които имат подготвени проекти“, допълни Цветанов. Жителите и симпатизантите на партията посочиха, че сериозен проблем за тях е липсата на консолидация на ВиК Асоциацията. По тези тема, Цветанов заяви, че 700 – 800 млн. лева са били загубени заради отказа на Кресна да стане част от Асоциацията. Друг въпрос, който жителите на Кресна поставиха бяха пенсиите. Цветан Цветанов коментира, че ГЕРБ иска и работи за увеличение на доходите на възрастните хора, но без това да води до дефицит. Заместник-председателят на ГЕРБ припомни, че през последните дни е била реализирана акция, свързана с фалшивите ТЕЛК-ове. „Има райони, където 50 – 70 % от населението е с ТЕЛК, а около 700 хил. българи са регистрирани в системата на ТЕЛК-овете. Това са около 10% от населението, а към 89-та година хората, които са имали ТЕЛК са били 2 %“, допълни Цветанов. Според него за тези 10 % е бил необходим финансов ресурс от над 1 млрд. лв. „Когато има фалшив ТЕЛК и някой се възползва от тази пенсия, получава и допълнителни социални пакети“, допълни Цветанов. Той отбеляза, че именно по линия на противодействието на фалшивите ТЕЛК-ове, биха могли да бъдат осигурени необходимите средства за увеличението на пенсиите. „Знаете, че ние вече увеличихме минималните пенсии, но сме уверени, че ще намерим още финансов ресурс за тяхното увеличение“, подчерта Цветанов. По време на срещата жители на Кресна сигнализираха, че по време на изборите се купуват гласове от страна на БСП, което според тях е и причината друга партия да не може да спечели. Пример в тази посока бе даден от жена от село Брезница, която заяви, че преди избори в администрацията на селото се записват хора, които не са от населеното място, за да могат да гласуват. Хората казаха, че голяма част от населението се притеснява и страхува от прозрачните урни за бюлетини, тъй като членове на секциите стриктно следят какво точно се пуска като бюлетина.  Местните жители изказаха и своята признателност към правителството за строежа на автомагистрала „Струма“ , както и за това, че благодарение на оказаното съдействие на собственик на местен завод, в района са осигурени допълнителни работни места.  ", "date": "2019.02.23", "title": " Цветан Цветанов: Нашите опоненти вървят само с фалшиви новини\t\t\t"}
{"url": "https://trud.bg/%d1%87%d0%b8%d0%bd%d0%be%d0%b2%d0%bd%d0%b8%d1%86%d0%b8%d1%82%d0%b5-%d0%b2-%d1%87%d0%b8%d0%ba%d0%b0%d0%b3%d0%be-%d0%b7%d0%b0%d0%ba%d0%b8%d1%87%d0%b2%d0%b0%d1%82-%d0%ba%d0%b0%d0%bc%d0%b5%d1%80%d0%b8/", "text": "Всички държавни чиновници в щата Илинойс да бъдат задължени да носят върху дрехите си камери, подобно на полицаите отвъд Океана – това предвижда нов законопроект срещу корупцията. Причината за драстичната мярка, предложена от републиканците, е че Чикаго (градът с най-голямата българска колония в САЩ-б.р.) от години води класацията за най-корумпирания град в Щатите, предаде  . Според изследване, което медиите отвъд Океана разпространиха преди няколко дни – в периода от 1976 г. до 2017 г., осъдените за корупция държавни чиновници в Чикаго са 1731. Според вносителя на законопроекта, републиканецът Джон Кабело, носенето на камери от държавните чиновници в Чикаго, ще се използва като доказателство за това, кой взема подкупи и кой не. Засега не е сигурно дали предложения законопроект ще бъде одобрен, но според медиите това е крачка в правилната посока. След Чикаго, другите най-корумпирани градове отвъд Океана са Лос Анджелис и Ню Йорк.", "date": "2019.02.23", "title": " Чиновниците в Чикаго закичват камери върху дрехите си"}
{"url": "https://trud.bg/%d0%b1%d1%83%d1%80%d0%b5%d0%bd-%d0%b2%d1%8f%d1%82%d1%8a%d1%80-%d0%bf%d1%80%d0%b5%d0%be%d0%b1%d1%8a%d1%80%d0%bd%d0%b0-%d1%82%d1%80%d0%b8-%d1%82%d0%b8%d1%80%d0%b0-%d0%b2-%d0%b0%d0%bb%d0%b1%d0%b0%d0%bd/", "text": "Бурният вятър и обилните снеговалежи, които се изсипаха през първия почивен ден на много места на Балканите, причиниха сериозни проблеми по пътищата в региона, предаде  . В резултат на силния вятър три товарни камиона се преобърнаха на различни места в Албанската област Лежа, където скоростта му беше най-голяма. Също така са повредени много билбордове, има изкоренени дървета и разрушени покриви на къщи. На някои места е прекъснато електричеството. Зимата се завърна с пълна сила в Албания, включително и в адриатическото пристанище Драч. Проблеми имаше и в съседните страни. В Гърция ТИР се   на автомагистрала „Егнатия“ в участъка между Ксанти и Комотини. Според информацията на гръцкото онлайн издание „Ксантинюз“ двама българи са извадени от авариралия камион. Шофьорът е откаран в местна болница, защото има травма на главата.", "date": "2019.02.23", "title": " Бурен вятър преобърна три тира в Албания"}
{"url": "https://trud.bg/%d0%b8%d0%bb%d0%be%d0%bd-%d0%bc%d1%8a%d1%81%d0%ba-%d1%81-%d0%b8%d0%bf%d0%be%d1%82%d0%b5%d0%ba%d0%b0-%d0%b7%d0%b0-61-%d0%bc%d0%bb%d0%bd-%d0%b4%d0%be%d0%bb%d0%b0%d1%80%d0%b0/", "text": "Основателят на „Тесла“ и „Спейс екс“, Илон Мъск, взе ипотека от 61 млн. долара, съобщава . В края на миналата година, милиардерът е взел ипотека от банката „Морган Стенли“ за закупуване на четири недвижими имота, както и за рефинансиране на взетия през 2012 г. ипотечен кредит. Мъск ще изплаща по 180 хиляди долара на месец в продължение на 30 години. Бизнесменът не е коментирал информацията, а банката отказала да даде коментар.", "date": "2019.02.23", "title": " Илон Мъск с ипотека за 61 млн. долара"}
{"url": "https://trud.bg/20-%d0%b4%d1%83%d1%88%d0%b8-%d0%b7%d0%b0%d0%b3%d0%b8%d0%bd%d0%b0%d1%85%d0%b0-%d0%bf%d1%80%d0%b8-%d0%bf%d1%80%d0%be%d0%bf%d0%b0%d0%b4%d0%b0%d0%bd%d0%b5-%d0%bd%d0%b0-%d0%b0%d1%81%d0%b0%d0%bd%d1%81%d1%8c/", "text": "20 души загинаха при инцидент в мина в Северен Китай, съобщи АФП. 30 миньори пък са ранени, след повреда на спирачната система на товарния асансьор, с който се спускали към подземните тунели. Местните власти съобщиха, че 15 от жертвите са починали на място, а петимата други – в болница. Състоянието на пострадалите в стабилно, съобщават местни медицински източници. Повече подробности около самия инцидент не бяха оповестени. Не беше съобщено и името на мината, в която е настъпила трагедията. Подобни инциденти в мини в Китай не са рядкост въпреки усилията на властите да подобрят условията на работа и поддръжката на съоръженията. През октомври миналата година в източната провинция Шандонг след срутване на тунел загинаха 21 души.", "date": "2019.02.23", "title": " 20 души загинаха при пропадане на асансьор в китайска мина"}
{"url": "https://trud.bg/%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%be%d1%82%d0%be-%d0%b2%d1%8a%d0%bd%d1%88%d0%bd%d0%be-%d0%bc%d0%b8%d0%bd%d0%b8%d1%81%d1%82%d0%b5%d1%80%d1%81%d1%82%d0%b2%d0%be-%d0%bf%d1%83/", "text": "Министерството на външните работи на Северна Македония   на интернет страницата си упътване за употреба на новото име – „Република Северна Македония“, съгласно договора от Преспа, съобщава БТА. Текстът на английски език е предназначен за международните медии и журналисти. Според него, официалното име е Република Северна Македония, съкратено Северна Македония. Гражданството е македонско – гражданин на Република Северна Македония, поясняват от ведомството. Официалният език е македонски език, кодовете са МК и МКД, а прилагателното „македонски“ се употребява по отношение на етническата и културната идентичност, езика, историята, културата, наследството, територията и останалите атрибути. Тези термини в този контекст са съвсем различни по отношение на онези, които се използват за означаване на региона Македония в Гърция, се казва в текста. В упътването се посочват примери за правилно и неправилно прилагане на определението. Правилно: македонска етническа идентичност, македонски език, македонска култура, македонска територия, македонски граждани, македонска история, македонски планини, македонска литература, македонско кирилско писмо, македонска храна, македонски църкви. Неправилно: прилагателни като „северно македонски“, „с. македонски“ и „северномакедонски“. По отношение на дейностите определението може да бъде „македонски“. Правилно: македонска икономика, здравният сектор на Република Северна Македония, македонско изкуство, македонска музика, македонско земеделие, македонска архитектура, хранителна индустрия на Северна Македония. Неправилно: „северно македонски“, „с. македонски“ и „северномакедонски“.", "date": "2019.02.23", "title": " Външното министерство в Скопие публикува упътване за употреба на новото име\t\t\t"}
{"url": "https://trud.bg/%d0%b2%d0%b5%d0%bd%d0%b5%d1%86%d1%83%d0%b5%d0%bb%d1%81%d0%ba%d0%b8-%d0%b2%d0%be%d0%b5%d0%bd%d0%bd%d0%b8-%d0%b8%d0%b7%d0%b1%d1%8f%d0%b3%d0%b0%d1%85%d0%b0-%d1%81-%d0%b1%d1%80%d0%be%d0%bd%d0%b8%d1%80/", "text": "Трима бойци от Националната боливарска гвардия на Венецуела избягаха в Колумбия с две бронирани превозни средства. Те са пробили блокадите, поставени от властите, съобщават венецуелски медии, цитирани от РИА Новости. Бягството е станало през граничния мост “Симон Боливар“. В близкия колумбийския град Кукута военните са се предали на местните власти. Президентът Николас Мадуро разпореди затварянето на границите с Колумбия и Бразилия заради опитите на опозицията да вкара от там хуманитарни помощи, предоставени от САЩ. По-рано венецуелските власти разпоредиха разполагането на войски близо до границата с Колумбия.  „Следвайки заповедите на нашия главнокомандващ Николас Мадуро, ръководителят на стратегическото оперативно командване на Въоръжените сили Ремихио Себалос разпореди разполагането на войски на колумбийско-венецуелската граница, за да се гарантира мир и сигурност на гражданите след затварянето на границата“, се казва в съобщението на генералния щаб на армията. Войниците от Националната гвардия на Венецуела, които избягаха в Колумбия, призоваха военнослужещите от венецуелската армия да се присъединят към тях и да признаят Гуайдо за президент.  „Ние признаваме Хуан Гуайдо за временен президент на Венецуела. Другари, дойде време да направите правилния исторически избор“, заявиха войниците във видеообръщение, публикувано в Twitter. Те казаха, че са се решили на тази стъпка „заради своите семейства“. Гуайдо приветства избягалите в Колумбия войници и заяви в Туитър, че не ги смята за дезертьори. Междувременно, първият камион с хуманитарна помощ пристигна в събота в град Пакарайма, разположен на границата с Венецуела. Рано сутринта от авиобазата в град Боа Виста, където бразилските органи са организирали склад за хуманитарна помощ, два камиони потеглиха към границата, но един от тях изостана поради спукана гума.      ", "date": "2019.02.23", "title": " Вижте как венецуелски военни избягаха с бронирана машина в Колумбия (ВИДЕО)"}
{"url": "https://trud.bg/%d0%b3%d0%b5%d1%80%d0%b1-%d0%b1%d1%81%d0%bf-%d0%bd%d0%b5-%d0%b5-%d0%b8%d1%81%d0%ba%d0%b0%d0%bb%d0%b0-%d0%bf%d0%be-%d0%bd%d0%b0%d0%b4%d0%bb%d0%b5%d0%b6%d0%bd%d0%b8%d1%8f-%d1%80%d0%b5%d0%b4-%d0%b7/", "text": "БСП не е искала по надлежния ред ползването на залата на Общински съвет – Видин и това е видно от разпространените от самите тях писма. По този повод от ГЕРБ за пореден път се обявяваме категорично срещу тиражирането на фалшиви новини. Това се казва в позиция, разпространена от пресцентъра на партията. Преди два дни лидерът на БСП Корнелия Нинова обвини ГЕРБ, че са заплашвали свои кметове да не се срещат с нея. В първото разпространено от БСП писмо е видно, че те искат ползването на залата на Общинския съвет с писмо от 19.02.2019 г., адресирано до председателя на Общински съвет – Видин. С това за пореден път от БСП показват, че не познават административните правила и процеси в българските общини. Защото разрешенията за ползване на помещения в сградата на общината се искат и се дават от кмета на дадената община, а не от председателя на Общинския съвет, посочват от ГЕРБ. След като председателят на Общински съвет – Видин препраща писмото, адресирано до него, до кмета на Община Видин на 20.02.2019 г., още на същия ден от общината е изпратено писмо-отговор (второто разпространено от БСП), че на тази дата залата не може да бъде предоставена за ползване. Тук още веднъж припомняме, че БСП канят кметовете от областта на среща с Корнелия Нинова още на 18.02.2019 г., когато искането им за ползване на зала в Община Видин не е подадено официално и по надлежния ред.  Още веднъж напомняме и че на Корнелия Нинова е предоставена за ползване залата на общинската Симфониета – Видин, гласи позицията. Считаме, че с изнасянето на тези подробности около процедурата и писмото, от което е видно кога реално е постъпило по надлежния ред искането за залата, за пореден път от ГЕРБ изобличаваме опитите на БСП за манипулации и тиражиране на фалшиви новини, заявяват от ГЕРБ.", "date": "2019.02.23", "title": " ГЕРБ: БСП не е искала по надлежния ред залата в Община Видин"}
{"url": "https://trud.bg/%d1%85%d1%80%d0%b8%d1%81%d1%82%d0%be-%d0%bc%d0%be%d0%bd%d0%be%d0%b2-%d0%b4%d1%8a%d1%80%d0%b6%d0%b0%d0%b2%d0%b0%d1%82%d0%b0-%d0%bd%d1%8f%d0%bc%d0%b0-%d1%80%d0%b5%d0%b0%d0%bb%d0%bd%d0%b0-%d0%b8%d0%bd/", "text": "Отдавна смятам, че гетото излиза от границите си. От 15 години живеем в една гетоизация на държавата ни. Но да оставим гетата. Качете са на първия трамвай от първата до последната спирка и ще видите отношенията тип гето. Никаква съпричастност, било то ад направиш място. Това заяви по   психологът Христо Монов по повод агресията в обществото и последните случаи, при които мъж бе убит при сбиване в Кюстендил и цяло семейство бе изклано в Нови Искър. Конкретно за Кюстендил той коментира: „Когато станаха интензивни връзките между България и Македония, заради този клан мисля, че вдигнаха стената, за да не могат да нападат тировете. И в този план така продължаваме 25 години с тези Гольовци“. „Министерството на образованието се похвали, че 40 хиляди деца са върнати в училище. Моите данни са, че са само 2 хиляди. Другите са в чужбина. Истината е друга. Българската държава няма реална интеграционна политика за този етнос. Да не ми говорят, че по времето на социализма, че минавайки през строителни войски са усвоявали някаква професия. В края на март са т.нар. пазари за булки. И никой никога не ги е спирал. Докато ние като общество се отнасяме към това като етнотрадиции… Къде са правата на децата? Конвенцията на ООН за правата на децата е дори над Конституцията ни. Ако я прилагаме, ние дори ще можем да ги заведем в училище“, каза още Монов. „Идеята е една – без образование нищо няма да стане. Поне по Конституция можем да ги задължим да ходят на училище“, добави Монов. Психологът коментира и четворното убийство в Нови Искър и проблемът, че младежът, убил роднините си е страдал от психически проблеми и майка му е събирала средства за лечението му. „Нормално за човек с неговата диагноза. Има предварителна диагноза. Като човек, който с това си хляба, мога да кажа, че ние не просто нямаме система, ние нямаме наченки на система да помагаме на подобни хора. И утре всеки може да е в подобно състояние. Утре може човек, който е в гранично състояние да излезе на улицата, да намери оръжие. Поне да се задейства инстинкта ни за самосъхранение. И тези 6 милиарда… Аз съм правил изчисления, не трябват много пари, за да направим едно сито, за да улавяме тези хора“, изтъкна Монов. Конкретно за Нови Искър той дори даде пример, че никой не е отишъл в училищата, за да окаже психологическо съдействие на децата, а самите те не спирали да говорят за убийството. „От 20 години говоря, че трябва да има Национална служба за психологическа помощ. Защото това е още една травма за обществото“. „Колко още неща трябва да се случат, за да започнем да се грижим“, попита риторично и обясни, че дори няма клинични пътеки за психологично лечение.  ", "date": "2019.02.23", "title": " Христо Монов: Държавата няма реална интеграционна политика за ромския етнос"}
{"url": "https://trud.bg/%d0%b6%d0%b8%d0%b2%d0%b0%d0%ba%d1%8a%d1%82-%d0%b2-%d1%81%d0%bc%d0%be%d0%bb%d1%8f%d0%bd%d1%81%d0%ba%d0%be-%d0%bf%d0%b0%d0%b4%d0%bd%d0%b0-%d0%b4%d0%be-14/", "text": "До минус 14 градуса паднаха температурите в Смолянско и останаха под нулата през целия ден, предаде  . Снеговалежът спря, като добави нови 10 сантиметра покривка по високите части на Родопите. Пътищата са проходими при зимни условия, заснежени и заледени на места. Настилките своевременно се обработват с пясък и сол, съобщиха от областното пътно управление. Проходите „Печинско” и „Превала” са забранени за движение на товарни автомобили над 12 тона. Заради умерения вятър на „Превала” има и снегонавявания. В областта няма населени места без електричество.", "date": "2019.02.23", "title": " Живакът в Смолянско падна до -14"}
{"url": "https://trud.bg/%d0%b2%d1%83%d1%87%d0%b8%d1%87-%d0%b4%d0%be%d0%bf%d1%83%d1%81%d0%bd%d0%b0-%d0%bf%d1%80%d0%be%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%b5%d0%b4%d1%81%d1%80/", "text": "Скоро в Сърбия може да има предсрочни избори. Това заяви сръбският президент Александър Вучич. За 12-а поредна седмица в различни сръбски градове се проведоха протести срещу управлението на Вучич. Тази вечер в Белград отново ще има протестно шествие с искане за оставката на сръбския президент, предаде  . Александър Вучич не уточни кога ще има предсрочни избори, но беше категоричен, че ще са скоро. Той направи изявлението на митинг в Кралево, който е част от кампанията му „Бъдещето на Сърбия“. Тя започна в началото на февруари. Целта на Вучич е през следващите седмици да обиколи всички 29 окръга в страната, за да представи визията си за бъдещето управление на Сърбия. Независимо от лошото време снощи хиляди противници на Вучич се включиха в демонстрации срещу него. Опозицията също настоява за предсрочни избори. Тя упреква Вучич в „унищожаване на институциите и в задушаване на медиите и правосъдната система“.", "date": "2019.02.23", "title": " Вучич допусна провеждането на предсрочни избори"}
{"url": "https://trud.bg/%d0%bc%d0%b0%d1%80%d0%ba-%d1%82%d0%b2%d0%b5%d0%bd-%d0%b8%d0%bc%d0%b0%d0%bb-%d0%bf%d1%80%d0%be%d1%80%d0%be%d1%87%d0%b5%d1%81%d0%ba%d0%b8-%d1%81%d0%bf%d0%be%d1%81%d0%be%d0%b1%d0%bd%d0%be%d1%81%d1%82/", "text": "Животът на американския журналист и писател Самюел Лангхорн Клемънс, известен с псевдонима Марк Твен, под който създава чудесни романи за подрастващите като „Приключенията на Том Сойер” и „Приключенията на Хъкълбери Фин”, е пълен със странни и необясними съвпадения. Мнозина вярват, че той е можел да предсказва бъдещето и е притежавал необичайни способности. И до днес остава  , свързано с Халеевата кометата. Писателят се ражда през 1835 г. две седмици след най-голямото приближаване на Халеевата комета до Земята, а умира през 1910 г., когато е следващото й появяване. Семюел Клемънс е роден във Флорида, щата Мисури, като недоносено бебе – 2 месеца по-рано. През първите четири години от живота си е толкова болен, че прекарва по-голямата част от времето си в леглото. Още в ранното му детство семейството му забелязва странни способности у него, между които и сомнамбулство. Веднъж малкият Сам се появява в стаята на сестра си Маргарет през нощта, която лежи в леглото, измъчвана от високи температури и настинка и сваля одеялото от нея.  Няколко дни по-късно Маргарет умира, а майка им, Джейн Лангхорн, съобщава на всички, че синът й, малкият Сам, е медиум. Тя прави това по простата причина, че в Кентъки, където Джейн е родена и израснала, има народно поверие, че ако някой свали покривалото от човек, който скоро ще умре, Така много преди литературните, започват историите за   Когато е на 14 пред него на улицата от нищото в краката му пада лист откъснат от книга. На него е написан откъс от живота на известната френска героиня Жана Дарк. Малкият Лангхорн е силно заинтригуван от легендата. И така завършва всичко. Но години по-късно, пътувайки из Европа, Марк Твен посещава родното село на Жана Дарк и то съвсем случайно. След това пише книгата „Личните ми впечатления за Жана Дарк” и тази книга до края на живота си, независимо че всички останали му носят слава и признание, той счита за най-добрата си творба. Много преди да започне своята кариера като писател, Семюел Клемънс работи като лоцман на парахода „Пенсилвания” плаващ по река Мисисипи. Докато служи на кораба, една нощ му се присънва, че в метален сандък лежи тялото на по-малкия му брат (който по това време работи с него на „Пенсилвания”) с букет бели цветя на гърдите си. На следващата сутрин разказва сънят си на своята сестра и забравя за него. Скоро след това се скарва с капитана на кораба и преминава на служба на друг плавателен съд.  Неговият по-малък брат, който остава на кораба, оцелява и постъпва в болница в Мемфис. Твен се грижи за него денонощно в продължение на една безсънна седмица. На 7-мата нощ, преуморен той заспива. На сутринта, когато се събужда, вижда, че тялото на брат му, който умира през нощта, вече лежи в метален сандък. Една непозната жена затваря очите му и полага Животът на Марк Твен продължава с поредица от странни и необясними събития. Според запознати, той става име в журналистиката, също благодарение на странно стечение на обстоятелствата. Началото на журналистическата му кариера е белязано от рана по време на езда. Той често пътува из страната предимно на кон. В резултат на това на задните части на тялото му се появяват рани, затова отива в Хонолулу и отсяда в хотел, където лежи и се лекува. В същото време в хотела пристига човек, оцеляла от потъналия кораб „Хорнет”. Твен за пръв път прави интервю с оцелелия, който разказва за причините и последиците от това ужасно събитие. Текстът, подписан с пълното му име и фамилия, е   Така се издига в средите на журналистиката и става известен. Странни съвпадения – някои щастливи, други нещастни, помагат на писателя в личния живот. Идвайки да посети приятеля си Чарли Ленгдон, Твен започва да ухажва сестра му Оливия. Момичето обаче не отговаря на чувствата му. Когато напуска имението на Ленгдонови се случва злополука. Чарли избутва коня, за да тръгне каретата и двамата с Твен падат на пътя. Оказва се, че седалките не са добре прикрепени. Твен е тежко ранен. Тъй като се смрачава му предлагат да пренощува в дома им. Тогава Оливия започва да се държи по съвсем различен начин към Твен. И именно след тази злощастна нощ, тя става негова съпруга. В малкия кръг от приятели на Марк Твен е Никола Тесла. За това свидетелстват и няколко снимки намерени в лабораторията на Тесла, където са заедно пред неговите изобретения. В библиотеката на великия учен не е намерена нито една творба на известният писател и журналист, няма писма от кореспонденция между двамата, но въпреки това Тесла високо цени своя приятел. Открити са бележки на Тесла, в които той казва: „След завършването на гимназията се разболях тежко и бях на легло. Тогава някой ми донесе няколко тома съвременна литература. Сред тях са и първите произведения на Марк Твен.  . 20 години по-късно се запознах с г-н Клемънс и когато станахме приятели му разказах за своята работа. С учудване наблюдавах как големият майстор на смеха … плаче”. Твен е очарован от науката и научните изследвания. Той става близък приятел на Никола Тесла и двамата прекарват много време заедно в лабораторията на сръбския учен.  ", "date": "2019.02.23", "title": " Марк Твен имал пророчески способности"}
{"url": "https://trud.bg/%d0%be%d0%b1%d0%b8%d0%bb%d0%bd%d0%b8%d1%8f%d1%82-%d1%81%d0%bd%d0%b5%d0%b3%d0%be%d0%b2%d0%b0%d0%bb%d0%b5%d0%b6-%d0%be%d1%82%d0%bc%d0%b5%d0%bd%d0%b8-%d0%b4%d0%bd%d0%b5%d1%88%d0%bd%d0%b8%d1%8f-%d1%81/", "text": "Обилният снеговалеж в цялата страна оказа влияние и на стартовете от Световната купа по ски алпийски дисциплини в Банско, съобщи  . Днес (23 февруари) трябваше да се проведе състезанието в супергигантския слалом, но метеорологичните условия принудиха организаторите да го отменят. От 4:00 ч. сутринта екипи се опитваха да разчистят пистата, но така и не успяха да я приведат във вид за състезание, който няма да застраши здравето на скиорите. Снеговалежът продължава и в момента, а по пистите има нови 30-40 см сняг. Организаторите започнаха да подготвян съоръжението за двата манша от гигантския слалом утре (23 февруари). Първото спускане трябва да започне в 13:30 ч. България ще има двама представители на пистата – Алберт Попов, който завърши на 6-о място в Шладминг и на 9-о в Кицбюел, и Камен Златков. Вчера (22 февруари) се проведе алпийската комбинация, която бе спечелена от французина Алекси Пинтюро. Българският представител Йоан Тодоров завърши на 36-то място. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Обилният снеговалеж отмени днешния старт в Банско\t\t\t"}
{"url": "https://trud.bg/%d0%bd%d0%b0-23-%d1%84%d0%b5%d0%b2%d1%80%d1%83%d0%b0%d1%80%d0%b8-2019-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": ", дългогодишен международен съдия по баскетбол, 75 г. , литературен критик, публицист и преводач. , карикатурист, аниматор, режисьор, 80 г. , бивш министър на транспорта, информационните технологии и съобщенията в правителството на Орешарски, 60 г. , депутат от ГЕРБ в 44 НС. , бивш ректор на Техническия университет-София, 73 г. , началник „Клинична лаборатория“ в УМБАЛ „Здраве“, гр. Пазарджик. , театрален и кинорежисьор, 46 г.", "date": "2019.02.23", "title": " На 23 февруари 2019 да почерпят"}
{"url": "https://trud.bg/%d1%8f%d0%b1%d1%8a%d0%bb%d0%ba%d0%b8%d1%82%d0%b5-%d1%81%d0%b0-%d0%b5%d1%81%d1%82%d0%b5%d1%81%d1%82%d0%b2%d0%b5%d0%bd-%d1%89%d0%b8%d1%82-%d1%81%d1%80%d0%b5%d1%89%d1%83-%d0%b1%d0%be%d0%bb%d0%b5%d1%81/", "text": "Специално за “Труд” д-р Людмила Емилова представя своята поредица на дълголетието. Тя е лекар с три специалности – вътрешни болести, кардиология и ревматология и здравен мениджмънт. След като изпитва системата за лечение с плодове, чай и мед върху себе си и успява да се спаси от много тежки болести, решава, че ще се довери на природосъобразната медицина. Насърчава я създателката на метода Лидия Ковачева. През 1993 г. д-р Емилова открива медицинския си център за безлекарствено лечение, през който са преминали над 45 000 пациенти от цял свят. Мнозина са се спасили от шаблонно дефинираните от официалната медицина като нелечими заболявания и като бонус са стопили килограми, при това с траен ефект. През 1997 г. д-р Емилова става единственият български член на Лекарската асоциация към Обществото за натурална хигиена на САЩ. Розоцветните растения са неизменен спътник на човешката цивилизация още от зората на земеделието. Слива, дюля, шипка, роза, ягода, малина, къпина, череша, бадем, праскова, кайсия и т.н, и т.н, във всичките им вариации са представители на това невероятно полезно семейство. Но може би най-популярният представител на фамилия Rosaceae е ябълката. На всеки е позната поговорката “По една ябълка на ден – бягай докторе от мен!”. В наши дни австрийска авиокомпания предлага на борда на самолетите си този плод в хартиена торбичка с посланието “По една ябълка на ден…”. Ябълката е невероятен и необикновен плод в много отношения. Това е единственият плод, който може да приемем за десерт след обилно похапване, без да се притесняваме от евентуална ферментация в стомаха, свързана с тежки последици за здравето, включително и заплаха от рак. Полезността на ябълките се обуславя от количеството на съдържащите се в тях антиоксиданти (най-вече полифеноли), витамини, ензими, минерални соли, микроелементи и фибри. Доказано е, че голяма част от антиоксидантите на плода се съдържат в кората под формата на пигменти. Това далеч не означава, че сърцевината е лишена от тях. Проучване на канадски учени от 2005 г. доказва, че антиоксидантната мощност на кората е 0,90, а на вътрешността 0,84. Същият екип установява, че най-много антиоксиданти и витамини имат червените сортове. Те ги натрупват като естествена защита от слънчевите лъчи. Този факт, както обяснява д-р Майкъл Грегър, световноизвестен специалист по здравословно хранене, много лесно може да бъде проверен при дърво с червени ябълки – тези, които са на върха и са “окъпани” в слънчева светлина придобиват много по-интензивен цвят в сравнение с тези, растящи по сенчестите места зад листата на клоните. Предимствата на по-киселите, най-често зелени ябълки, са две – съдържат повече фибри и по-малко захари, главно фруктоза. За това в моята практика аз ги препоръчвам на пациентите с диабет, със запек и на тези, които трябва да свалят доста излишни килограми. Това не означава, че диабетиците трябва да се лишават от прием на по-сладките плодове. Полифенолите, съдържащи се във всички сортове, повишават чувствителността на клетките към инсулина и така стабилизират нивата на кръвната захар (научно доказано от изследване през 2016 г.). Освен антидиабетичен, полифенолите във всички ябълки имат силен противораков ефект, висок капацитет да намаляват окислението на липидите и да нормализират нивата на лошия холестерол. Но…, да не забравяме, че ябълките са и едни от най-третираните с пестициди плодове и за да не се налага да ги белим, добре е те да са от собствена градина или продукт на биологичното земеделие. Плодовете имат ценното качество да се съхраняват за дълъг период след беритбата. В сухо и проветриво помещение могат да обогатяват трапезата ни до късна пролет.   Рецепти „Цвета” Физичката Цветана Атанасова е моя пациентка от 1993 г. Постепенно тя стана стриктна суровоядка и се спаси от много “нелечими” заболявания. Цвета е последователен привърженик на здравословното хранене и не се уморява да експериментира с различни рецепти, които заедно изпитваме. Предложените тук са подходящи за предпазване от зимните простуди и зареждане с предпролетна енергия. Зимно смути (около 2 л) 2 ч. чаши пресен спанак, предварително добре измит и изкиснат с 1 ч. л хлебна сода, 2 ч. чаши замразени горски плодове (малини, ягоди, боровинки, къпини и др.) 1/2 см резен от корен джинджифил и 2 ч. чаши вода се блендират до гладка смес. Ако смутито не се изпие веднага след приготвяне, се съхранява в хладилник и преди следваща консумация се оставя да добие стайна температура. Смути с листа от цвекло (около 2 л) 1/2 ананас, 1 ябълка, 2 банана, 2 см резен от корен джинджифол, 1/2 ч. лъж. канела, 1 и 1/2 ч. чаша листа от цвекло, 2 ч. чаши вода се блендират до гладка смес. За съхранението и консумацията се прилага съветът от предната рецепта.   Рецепти на главен готвач Илия Илиев  Салата с ябълки (1 порция) 1 голяма ябълка се обелва и настъргва на едро ренде. Прибавят се 120 г обелени цвекло, 50 г алабаш, 50 г пащърнак, всичките настъргани на ситно. Смесваме с 10 г накъсана рукола, няколко стръка наситнен магданоз, 20 г слънчогледови семки, предварително изкиснати във вода за 2 часа и сок от 1/2 портокал и 1/2 лимон. Сервираме с листенца магданоз. Мус от ябълки (1 порция) 2 ябълки- изчистени от вътрешността, сваряваме на пара за около 15 мин. Поставяме ги в подходяща купа и смесваме с 1 ч. лъж. кокосово масло, 2 суп. лъж. кокосово мляко и по 1 щипка канела, ванилия от шушулка и морска или хималайска сол. Пасира се до гладка смес. Поднасяме с листенца мента.  ", "date": "2019.02.23", "title": " Ябълките са естествен щит срещу болестите\t\t\t"}
{"url": "https://trud.bg/%d0%bc%d1%83%d0%b7%d0%b5%d0%b8%d1%82%d0%b5-%d0%b2%d1%8a%d0%b2-%d0%b2%d0%b5%d0%bb%d0%b8%d0%ba%d0%be%d0%b1%d1%80%d0%b8%d1%82%d0%b0%d0%bd%d0%b8%d1%8f-%d1%81%d0%b0-%d0%bf%d1%8a%d0%bb%d0%bd%d0%b8-%d1%81/", "text": "Музеите са в криза. В миналото тяхната социална роля се приемаше за даденост като пространства за съхраняване на предмети и възпитаване на благородното общество, което да им се възхищава. Това е приличен, завършен сън. Но няма ли да е хубаво да видим цялата човешка история, свободна и открита за всички? Освен това историята е гадна и грозна. И е пълна с насилие. Всеки момент, всяко събитие са се случили в динамиката на властта и винаги има йерархия в тази игра. Цялата концепция на музея е колониална, империалистическа фантазия, родена от заблудата, че по някакъв начин целият свят може да бъде каталогизиран, да се помести в една сграда, разчертана за лесно храносмилане. Няма такова нещо като свободен обект и всеки експонат в музея е изместен от неговия първоначален контекст. Неудобно и грубо е да се вглеждаме прекалено внимателно в това, което е направено. Но хората са уморени да не се вглеждат прекалено внимателно. Наскоро не по-малко от 300 човека окупираха Британския музей в знак на протест срещу продължаващото му партньорство с Бритиш Петролеум. Те всички са уморени от музеите представени като безспорни, неетично финансирани къщи за удоволствие, и където мръсните пари вложени в тях изглеждат като блестяща гражданска гордост. През изминалата година близо 2000 души посетиха моите неудобни арт обиколки и участваха в разговорите за властта и националните идентичности затворени в тези пространства. Всички те бяха уморени от дебата за репатрирането като тема табу, нещо, което музеите коментират само тогава когато са принудени. Пускам тези неоторизирани събития за да запълня пропуските, които музеите отказват да признаят, когато не се занимават с кражбите и имперските наследства, от които са създали своите колекции, но някой трябва да ги натисне за да предоставят тази информация. Уморени сме от парфюмирани истории и полуистини. Уморени сме от институциите, които държат всички силни карти, поставяйки невъзможни цели пред доказване на „културната приемственост“, преди да разгледат всяко искане за репатриране, да настояват, че незаконно придобитите и до голяма степен игнорирани останки от нашите предци трябва да бъдат държани в случай, че внезапно станат полезни за хипотетичен изследователски проект. По-рано тази седмица, Guardian публикува отговорите на някои големи музеи за искания за репатриране. Тези искания за свободата на информацията разкриват разтревоженост в институциите, параноични до враждебност, напълно неспособни да видят това, като непрекъснато отказват да приемат сериозно репатрирането, до степен да станат смешни. Те не приемат идеята, че един музей може да върне един предмет в неговата общност по произход, а смятат че, тяхната колекция ще се изпразни за една нощ, и единствената алтернатива на унищожаването на всички музеи завинаги, е те да са точно такива, каквито са, и отвъд всички упреци. Това е фалшива раздвоеност, която пренебрегва културните нюанси и обединява всички Първи нации и Постимперски общности в някаква алчна орда, която се държи вратата залостена.  Не всички искат обратно своята собственост. Има много артефакти, които не са откраднати или са незаконно придобити. Тези невърнати обратно колекции все още могат да ни разкажат за човешката история. Тя може да е малко локално фокусирана, и в тях може да има истории за търговията и мрежите на властта. Това е добре. И Вие все още ще имате Вашите музеи. Но най-напред, тези музеи трябва да се променят. Те вече не трябва да са тези студени и властни пространства. Нуждаем се от нов тип музей, такъв, който не се страхува да си признае, че няма всички отговори и приема критиката и несъгласието, и това, че множество от неговите отговори ше бъдат без защита. Нуждаем се от различен сценарий за придобиването, притежанието и репатрирането. Не е достатъчно да твърдим, че откривателите на експонатите са техните пазачи, или да се крият зад остарели действия, които всъщност не възпрепятстват разпореждането с тях. Разбираемо е, музеите да са в защита, но винаго е трудно, когато хората не ви се доверяват. Лицата, които работят в тези колекции, може би се опитват да представят своите истории, колкото е възможно по-справедливо. Иска ми се да повярвам в това. Но докато властва тонът „ние знаем кое най-доброто, и не задавай…, не задавай въпроси“, добрите намерения не са достатъчни. Какво е необходимо, за да стигнем до истинската прозрачност? Дайте ни причина да Ви имаме доверие. Покажете ни вашите записи, но не някакъв лабиринт, покажете ни какво имате и откъде идва. Нека видим историята на тези обекти, от които толкова отчаяно не искате да се откажете, и да ни покажете истинските случки за тях. Нека хората да реагират и всъщност да чуят за болката и вредата, които вашите колекции са нанесли. Приемете това, което се оспорва, вместо да се преструвате, че всичко е наред.   Неудобната истина трябва да се разкаже Произходът на артефакта е част от неговата история и публиката е гладна да я чуе. Ние сме в решаващ момент, тъй като натискът се увеличава от страна участниците в тази кампания, правителствата и посетителите. „Проблемът с репатрирането“ не е изчезнал. И не е временна подсладена нова тенденция. В крайна сметка ще има трансформация, независмо дали ви харесва или не. Тази атмосфера на неудобно отричане и компромиси не може да продължава много дълго. Мина доста време и музеите трябва да ни разкажат цялата история. *Авторът е независим екскурзовод и историк по изкуствата от University College London", "date": "2019.02.23", "title": " Музеите във Великобритания са пълни с откраднати артефакти\t\t\t"}
{"url": "https://trud.bg/188-%d1%81%d1%82%d0%b5%d0%b3%d0%be%d0%bf%d0%be%d1%87%d0%b8%d1%81%d1%82%d0%b2%d0%b0%d1%89%d0%b8-%d0%bc%d0%b0%d1%88%d0%b8%d0%bd%d0%b8-%d1%81%d0%b0-%d0%b8%d0%b7%d0%b2%d1%8a%d1%80%d1%88%d0%b2%d0%b0%d0%bb/", "text": "В София 188 снегопочистващи машини са извършвали обработки със смеси срещу заледяване през нощта във връзка с обилния снеговалеж и понижение на температурите във всички 24 райони. Това съобщиха от пресцентър на Столична община. Обработките продължават и към момента, като се изпълнява разпръскване на смеси и на места избутване на снежна маса по трасетата на градския транспорт, опасни и стръмни участъци, основни улици в кварталите, общинските пътища. Обработена е и Южната дъга на Околовръстен път. Опесъчени са планинските пътища във Витоша „Драгалевци – Алеко” и „Бояна – Златни мостове”. Започна почистването на прилежащите пространства на спирките на градския транспорт, както и на тротоари и подходи към подлези. Към момента градският транспорт се движи навсякъде по обичайните си маршрути. Обстановката следят екипи на Столичен инспекторат и дирекция „Аварийна помощ и превенция”, които извършват обходи на терен. От Столична община напомнят на шофьорите да използват автомобилите си оборудвани за движение при зимни условия и да карат със съобразена скорост. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " 188 снегопочистващи машини са извършвали обработки със смеси срещу заледяване през нощта в София"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d0%ba%d1%8a%d1%82-%d0%b0%d0%ba%d0%b0%d0%b4-%d0%b3%d0%b5%d0%be%d1%80%d0%b3%d0%b8-%d0%bc%d0%b0%d1%80%d0%ba%d0%be%d0%b2-%d0%bf%d1%80%d0%b5%d0%b4-%d1%82/", "text": "Тези дни нов джендър скандал разбуни обществото заради  . Какво става, защо се случва и кой е виновен, накъде вървим. Дни преди Трети март русофобията отново се развихря – защо обаче за 30 години българинът не можа да стане русофоб. По тези въпроси разговаряме с акад. Георги Марков. – Нормално ли е, акад. Марков, Еврокомисията да пробутва въпрос за третия пол на 9-годишни деца? Министерството на образованието реши да пусне анкета с това питане в 900 училища, но след въпрос на „Труд“ оттам завиха, че ще искат от Брюксел да премахне от анкетата подвеждащия отговор за „друг“ пол.  – Учуден съм от действието на просветното ни министерство, защото подобен, подвеждащ при това, въпрос не отговаря на нашите традиции. Ние все още имаме някакви семейни ценности, а Конституционният ни съд отхвърли Истанбулската конвенция. От Брюксел обаче продължават косвено да пробутват прокарването на тази конвенция, и Министерството ни трябва да е много внимателно. Крайно време е да се разбере, че това джендърство няма как да мине в България и то е зловредно. Това е един символ на разложението на нравите в ЕС. Може да е изтъркано сравнението с Римската империя, но пак ще го направя – тя е най-висшата цивилизация, но рухва под ударите на варварите. Ако обаче продължаваме вътрешно да се разлагаме, аз не виждам бъдеще за този Европейски съюз. Никак не е трудно да разбереш, че както ни е създала природата – това сме. А не някаква заливаща ни отвсякъде пропаганда. Особено в киното. – Какво имате предвид?  – Гледах тези дни по телевизията филма „Момичето от Дания“, където един млад съпруг осъзнава, че е жена и започва да се облича като жена. Когато съпругата му разбира това, тя дори го поощрява. А през 1933 г. издава някаква книга, която е основоположна за джендър идеологията. Този филм дори е поощрен с доста награди, сред които и Оскар. Разказвам за този филм, защото напоследък в американската киногилдия се поощряват само такива правилни и политически коректни филми. Но да се върнем у нас – крайно време е българските управляващи, които се ослушват, да вземат посока. Защото сега те са раздвоени – с едното ухо са към Вашингтон, а с другото към Брюксел. И да разберат, че в България има традиции и те не бива да се унищожават. Защото ако на една нация унищожат семейството с неговите ценности, то тя няма бъдеще. – Между другото, един скандал разтресе преди дни Франция – майка и баща в документите на децата в училище вече ще се заменят с „родител 1“ и „родител 2“. Сред френски интелектуалци, а и в нашите социални мрежи вече се появиха иронични подмятания кой трябва да бъде № 1. Какво мислите за този казус?  – Не искам да злословя срещу френския президент, но той е като дете, а не държавен глава. Имам предвид, че човекът, който иска да ръководи ЕС, неговата учителка го води за ръчичка. Скоро ще излезе книгата ми „Психология на историята“ и там са само такива примери. Работата е много тревожна! Вижте Ангела Меркел, която ръководи християндемокрацията в Германия. Тя, като възпитана от пастор дъщеря, казва, че лично е против еднополовите бракове, но остави съпартийците си сами да гласуват „за“ – и те го направиха като ги узакониха в Германия. – В западния свят проблемът с джендър идеологията изглежда отдавна решен, тук като че ли се получава сблъсък на едни нрави срещу други, нещо като сблъсък на Изтока със Запада, колкото и общо да звучи. Може би не сме достатъчно подготвени за тази идеология?  – Западна Европа обикновено казва за нас, че ние сме под влияние на Ориента, на комунизма или на някаква съветска идеология. Но ако сега генерал Де Гол се надигне от гроба, той наистина ще се обърне в него. Или един Чърчил, Хелмут Кол или Желязната лейди?… И това не беше все пак толкова отдавна, аз съм съвременник на тези велики държавници. А днес какво става? Направо не доумявам как в САЩ фалшифицират книгите на Марк Твен, фалшифицират и „Чичо Томовата колиба“! Заменят „негър“ с „афроамериканец“… Но как така – когато е написана, е било XIX век! Та това е история и не може да наричате афроамериканец човек от XIX век! Ето я така наречената политическа коректност – т.е. новата цензура, която се налага и по отношение на джендърството. Какво казват сега – нека всеки сам да определя своя пол, трети пол, социален пол и започват гръмогласна пропаганда на това нещо сред невръстните деца. За мен това е истинско престъпление. Може ли в детските градини да питат детето: „Ти какво си, какъв пол се чувстваш?“ Не може да се внушава на дечицата, че те са нещо по-различно от това, което ги е създала природата. Те са част от живата природа, поне това е безспорно. – Вие съзирате ли някаква цел във всичко това, което се случва? Много хора вече твърдят, че да си нормален днес, изглежда все по-трудно.  – Ооо, това изглежда точно така. Макар че веднага ще ме репликират, че това не е вярно, а всявам паника. Съжалявам, но от случващото се излиза, че едва ли не джедърите са нормални! Аз не съм краен и като историк ще кажа, че има и велики хомосексуалисти – като Оскар Уайлд, Чайковски, моят любим певец сър Елтън, който има съпруг, но не се знае кой е мъжът и кой жената, а те вече имат и деца. Но това все пак са хора на изкуството. Как обаче да тълкувам снимката за спомен, която бе публикувана на всички първи страници в медиите преди известно време: на нея са съпругите на правителствените ръководители и един младеж по средата, който е отбелязан като съпругата на министър-председателя на Люксембург! А отдясно е съпругата на министър-председателката на Исландия. Извинете, но това не е сериозно! Какъв пример се дава от тези, които ръководят държави. Един външен министър на Германия пък си заведе съпруга или приятеля в Белия дом! За какво става дума?! – За какво става дума Ви питам и аз?  – Има една „История на нравите“, която трябва да се прочете. Когато започне развалата на нравите, цивилизацията няма бъдеще. Колкото и да е високотехнологична, няма ли една здрава основа в семейството и семейните ценности, тази цивилизация просто няма бъдеще. Особено сега при този демографски бум в бедните държави и демографската криза в Европейския съюз. Не, грешката не е в моето ЕГН, за да не разбирам новите нрави. Това си е пълна поквара. – Академик Марков, а защо този проблем с джендър идеологията се появява веднага, когато у нас има политически проблеми? Да го кажем с чувство за хумор – когато държавата ни се тресе от скандали и джендърите изпълзяват. Не е ли странно управляващите като сгафят, и изведнъж ей такива проблеми да засенчват всичко?  – Е, това е така, защото много лесно може да се отклони вниманието от проблемите точно с тази тема. Но има и друго – твърди се, че на Запад едва ли не никой не обръщал внимание на подобни теми. Не, не е така. Имам впечатление от Германия. Но там има друг проблем – ако възразиш на нещо подобно, веднага ти казват: „Ти да не си неонацист?“ Спомняме си, че Хитлер преследваше хомосексуалистите… Но при нас си е така – ето министърката Захариева е подписала Истанбулската конвенция. Но кой я е упълномощил? Правителството също искаше да прокара конвенцията… Едва-едва се спря. Ако възразиш обаче, ти казват – прав си, но не говориш политически коректно. Така че управляващите трябва да знаят, че с тях нито е започнала, нито пък ще се свърши историята. – От години непрекъснато се правят сравнения между днешното време и книгата на Джордж Оруел – „1984“. И от ЕС, и от нашите управляващи се усещат странни прилики с написаното в нея. Така ли е, какво мислите?  – Абсолюти прилики има и това не просто е странно, ужасяващо е. Мисля си обаче друго. Едва ли един човек, който напоследък често обикаля по молитвени закуски, е влизал в църква като дете. Спомням си на първия свободен Великден през 1990 г. как цялото Политбюро на БКП беше в църквата и се кръстеха. Давам този пример, защото искам да кажа на управляващите, ако въобще ме чуят: не трябва да предават българската история и българските традиции. – Като историк, харесва ли ви изучаването на историята в училище – доста неща вече не са такива, каквито са, други имат нова „визия“?  – И в историята сега всичко става с някаква политическа коректност. Цензурата вече е факт в учебниците. Преди имаше идеологическа цензура, но сега тя вече се нарича политическа коректност. Ето какво говорят днес по телевизиите: „Бомби паднали като градушка“. За англоамериканска бомбардировка на 10 януари 1944 г., когато 2/3 от загиналите са жени и деца, пък въобще не казват, че е такава. Спомням си, че бяха ми се обадили по една от най-големите телевизии за коментар на това. Като свърших, те ми казаха: „Браво, прав сте академик Марков, но това не е политически коректно. До нови срещи“, и затвориха телефона. Ако бяха обаче съветски бомби, веднага щяха да са новина № 1. – Докога темата за ролята на Русия в историята ни ще трови нормалното общуване между нас? Имам чувството, че някои не могат да живеят без подобни спорове?  – Ооо, разбира се, всичко в стила до стила на Иво Инджев: Русия не била освободила България, а я била окупирала. Всъщност, самата дума „окупация“ я има, но това е т.нар. временно руско управление. Това не е вражеска окупация, тогава се създава държава. Констатацията, че Русия била окупаторка е смешна, ние просто се излагаме с такава теза. За съжаление обаче фалшиви новини идват и от Европа. И интелектуалци се впрягат в русофобската вълна. А истината е, че интересите на българския народ и руските държавни интереси тогава съвпадат. Извинете, но не може да откриват паметник на Рейгън в Южния парк и да го наричат – това е нашият освободител (бил освободил Европа от комунизма), вместо Царя освободител. – Не е ли прекалено елементарно и обидно за обществото това, което прокламират новите интелектуалци?  – Има едно обяснение – кланяме се на Златния телец. Гледам и мои колеги – въпросът е „Колко?“ а не как да се свърши работата. Изпълняват се унизителни поръчки от разни фондации и дори от Брюксел. Като тази за османското присъствие. Но за това според мен са виновни политиците, които искат да направят отново историята слугиня на политиката, вкл. чрез учебниците. Експертна комисия определяла каква ще е концепцията на авторите на учебниците, кои ще бъдат положителните, кои отрицателните герои и събития. Като при Бай Тошо – коя ще бъде голямата и коя малката правда – нищо ново под слънцето. – Наближава 3 март, ще се увеличи русофобската истерия, най-гръмогласните ще чуем за ен-ти път. Какво бихте им казали?  – Да не посягат на историческата памет. Те са преходни. Знам че ще ми се изсмеят и ще ме обвинят в рубладжийство. Но ние трябва да имаме достойнство като народ и да помним историята. Не да идеализираме Русия – това е велика държава, а всяка велика държава си има великодържавни интереси. Ето САЩ – нали искат да владеят света – Тръмп, човекът с баварските корени, говори, че Америка трябва да бъде най-велика и светът да трепери от нея. Добре, но ще ви кажа друго. Често ходя на похода „По стъпките на Таньо Войвода“ – успоредно с похода на Ботевата чета – от Тутракан чак до Попово. Там има един паметник на загинал руски княз, местните му казват Коконката, намира се до село Садовец. Там е загинал този 25-годишен благородник. Въпреки че е на хълм, този паметник е съхранен, не е осквернен. И за какво е загинал този млад княз? За кауза. Идва да освобождават братята православни славяни. Това не може да се забрави. – Успяха ли през последните 30 години да накарат българина да стане русофоб?  – Не, не можаха. Нашият народ има чувство за признателност и затова няма как да станем русофоби. Признават го и други народи. Германски интелектуалци ми казват: „Да, вие сте свързани с Русия“. Сега непрекъснато бълват, че трябва да ловим руски шпиони, да гоним техни дипломати, създава се непрекъснато русофобска истерия. Новичок, салата, глупости… Аз съм председател на един инициативен комитет за издигане на паметник на жертвите на англосаксонките бомбардировки. И борбата продължава. Въпреки че ми казват, че било политически некоректно. Не може да забравим това, защото е бомбено престъпление. Забравете – ми казват. Един американски посланик сложи паметник до посолството им, на който написаха: „на американските летци, геройски загинали в небето над София“. Такава наглост! И Сергей Игнатов като просветен министър тогава положи венец?! Извинявайте, след като те са политически коректни, аз няма да бъда политически коректен, защото съм историк. И като такъв съм длъжен да браня професията си и националната ни памет. Нашият гост  Георги Марков е роден в Пловдив през 1946 г. Завършва история в Алма Матер. Специализира в Института за европейска история в Майнц, ФРГ. Професор, д-р на историческите науки, академик от 2008 г. От 1993 г. до началото на 2012 г. е директор на Института по история при БАН. Автор на повече от 20 книги и учебници, написал е десетки студии и монографии.                                                ", "date": "2019.02.23", "title": " Историкът акад. Георги Марков пред „Труд“: Не разбраха ли – джендърството няма да мине в България\t\t\t"}
{"url": "https://trud.bg/%d0%b2%d0%b5%d0%bd%d0%b5%d1%86%d1%83%d0%b5%d0%bb%d0%b0-%d0%b7%d0%b0%d1%82%d0%b2%d0%b0%d1%80%d1%8f-%d1%87%d0%b0%d1%81%d1%82%d0%b8%d1%87%d0%bd%d0%be-%d0%b3%d1%80%d0%b0%d0%bd%d0%b8%d1%86%d0%b0%d1%82/", "text": "Венецуелското правителство нареди да бъде затворена частично границата с Колумбия само часове преди началото на подкрепяния от САЩ план да бъде доставена хуманитарна помощ въпреки възраженията на президента Николас Мадуро, предаде Асошиейтед прес. В Туитър венецуелският вицепрезидент Делси Родригес съобщи, че правителството нарежда временно да бъдат затворени три гранична пункта в щата Тачира поради „сериозните и незаконни заплахи“ срещу мира във Венецуела и венецуелския суверенитет, идващи от колумбийското правителство. Пограничният район е мястото, откъдето привържениците на опозиционния лидер Хуан Гуайдо искат да доставят няколко тона спешни доставки с храни и лекарства, докарани по въздух през последните дни в Колумбия от правителството на президента Тръмп. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Венецуела затваря частично границата с Колумбия"}
{"url": "https://trud.bg/%d1%81%d0%bd%d1%8f%d0%b3-%d1%81%d1%82%d1%83%d0%b4-%d0%b8-%d0%b2%d0%b8%d0%b5%d0%bb%d0%b8%d1%86%d0%b8-%d0%bd%d0%b8-%d0%be%d1%87%d0%b0%d0%ba%d0%b2%d0%b0%d1%82-%d0%b8-%d0%bf%d1%80%d0%b5%d0%b7-%d0%b4/", "text": "Сняг, студ и виелици ни очакват и през двата почивни дни. Жълт код за сняг и вятър е в сила в събота за цялата страна. Температурите ще останат под нулата през целия ден. Много ниски ще бъдат температурите и в неделя. Утрото тогава ще е със стойности под минус 10 градуса на места. Рано сутринта в събота температурите са в интервала от – 10 ° до + 3°. Вятър духа в цялата страна. Дъжд вали в област Смолян, а сняг – в цялата страна, съобщиха от Агенция „Пътна инфраструктура” (АПИ). Пътните настилки са предимно мокри, по усойните и планински райони частично заледени, обработени и проходими при зимни условия, уточниха от агенцията.", "date": "2019.02.23", "title": " Сняг, студ и виелици ни очакват и през двата почивни дни\t\t\t"}
{"url": "https://trud.bg/%d1%82%d1%80%d1%8a%d0%bc%d0%bf-%d0%bd%d0%be%d0%bc%d0%b8%d0%bd%d0%b8%d1%80%d0%b0-%d0%bf%d0%be%d1%81%d0%bb%d0%b0%d0%bd%d0%b8%d0%ba%d0%b0-%d0%bd%d0%b0-%d1%81%d0%b0%d1%89-%d0%b2-%d0%ba%d0%b0%d0%bd%d0%b0/", "text": "Американският президент Доналд Тръмп съобщи в Туитър, че номинира посланика на САЩ в Канада Кели Крафт за постоянен представител на Вашингтон в ООН, предаде Ройтерс. „Кели свърши прекрасна работа, представлявайки нашата страна, и нямам никакво съмнение, че под нейно ръководство страната ни ще бъде представлявана (в ООН) на най-високо ниво“, казва Тръмп в публикацията, с която обяви решението си. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Тръмп номинира посланика на САЩ в Канада за постоянен представител в ООН"}
{"url": "https://trud.bg/%d1%81%d0%bd%d0%b5%d0%b3%d1%8a%d1%82-%d0%b7%d0%b0%d1%82%d0%b2%d0%be%d1%80%d0%b8-%d1%80%d0%b5%d0%b4%d0%b8%d1%86%d0%b0-%d0%bf%d1%8a%d1%82%d0%bd%d0%b8-%d0%b0%d1%80%d1%82%d0%b5%d1%80%d0%b8%d0%b8-%d0%b2/", "text": "Снегопочистване и снегонавявания затвориха редица пътни артерии от републиканската пътна мрежа поетапно през изминалата нощ, съобщават от пресцентъра на Агенция „Пътна инфраструктура“. Със започване на снеговалежите от пътната агенция предупредиха за ограничение на движението на МПС над 12 т в областите Видин, Монтана, Враца, Плевен, София и Ловеч поради ограничена видимост и снегопочистване. Водачите на МПС над 12 т. изчакваха на място по път I-1 Видин – София в района гр. Враца в двете посоки, както и по път I-3 Плевен – Русе в участъка от с. Телиш – с. Радомирци и в отсечката с. Славяново – пътен възел Гривица във двете посоки за всички МПС. Водачите изчакват на място. В сила беше ограничение на движението за водачите на тежкотоварни автомобили над 12 т в двете посоки и по АМ „Тракия“ София-Бургас. Снегонавявания и снегопочистване ограничиха преминаването и на всички МПС по II-81 Монтана – Лом от км 97 до км 145 в двете посоки, трафикът се пренасочваше по алтернативен маршрут по път II-114 Ружинци – Тополовец – Лом.  Временно беше ограничено движението и в областите Видин – Монтана – Враца – Плевен – Ловеч , и по АМ „Хемус“ и път I-4 до гр.Ловеч и по път I-3 до гр. Плевен, във двете посоки, за всички МПС. Движението в тези участъци вече е възстановено. Към този час поради снегопочистване и снегонавявания остават в сила следните ограничения за тежкотоварни автомобили над 12т:  • по АМ „Струма“ от км 0 до км 20 и в двете посоки,  • по АМ „Тракия“ на територията на гр. София и област София в двете посоки,  • през проход „Превала“, където е ограничено и тегленето на ремаркета и полуремаркета. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.23", "title": " Снегът затвори редица пътни артерии в страната"}
{"url": "https://trud.bg/%d0%b7%d0%b0%d1%89%d0%be-%d0%bd%d0%be%d0%b2%d0%b0-%d1%80%d0%be%d0%ba%d0%bb%d1%8f-%d0%b7%d0%b0-%d0%b6%d0%b5%d0%bd%d0%b0%d1%82%d0%b0-%d0%b5-%d0%ba%d0%b0%d1%82%d0%be-4-%d0%b2%d0%be%d0%b4%d0%ba%d0%b8/", "text": "Въпрос в женски форум в БГмама  – Дами, мъжът ми разля кафе на новия килим. Как да изчистя кръвта? *** Знаете ли, че:  Ако жена ти мирише на парфюма на любовницата ти, съпругът на любовницата ти е любовник на жена ти… *** Бог, гледайки грешната Земя България, забелязал лошото отношение към лекарите и кражбите на лекарите от здравната каса. Решил да вдигне малко имиджа на съсловието, слязъл на земята, преобразил се и станал джипи в районна поликлиника. В първия работен ден в кабинета му водят парализиран болен, 12 години откакто е в инвалидна количка.  Дядо Боже става, слага длан върху главата на пациента и казва:- Стани и ходи!  Болният става, излиза на коридора, а там опашка от болни и всички гледат изумени!  Питат го– И как е новият лекар?  – Като всички останали, дейба… даже не ми измери кръвното… *** Ще ти призная, работохолик съм, каза жиголото. *** Мъж води жена си на пластичен хирург.  – Докторе, какво можете да направите за жена ми?  – Мога да й забия кол в сърцето… *** Плъх към капитан на кораб: „Предай на твоите утре да не се шашкат, че ще правим учения“ *** Жена стои на ръба на балкона на 8-мия етаж и казва на мъжа си:  – Не мога да живея с такъв женкар и пияница като теб и…  престани да ме побутваш. *** На всяко пристанище моряка го чака едно момиче. После той отплава спокойно, а на момичето му се е..ва майката от пътуване. *** Откриха нов ресторант „Като при баба“. Не те пускат, докато не си изядеш всичко. *** И му говоря аз, муцка, че съм му вярна, а той мръсникът,…………….. клати рога и не вярва… *** Отишъл ловец на лов за мечки. Ама много го било страх. Ловецът обаче,се загубил в гората. Както обикалял видял една пещера. Решил там да прекара нощта. Влязъл вътре и видял едни големи светещи очи го следят.  Разтреперил се ловецът, светнал с фенерчето и видял едно малко мече, седнало на гърне, стои и го гледа. Минал му малко страха и попитал:  – Майка ти в къщи ли е?  – Не.  – А баща ти?  – Не  Ловецът викнал:  – А бе келеш с келеш, така ме изплаши!!! – и забърсал два шамара на мечето. А то като писнало:  – Бабоооооооо!!! *** Съпругата, в просъница: – Загаси вече този телевизор и ме завий с едно одеяло! Съпругът, шепнешком: – Не мога скъпа, на кино сме… *** Заради тази криза започна да се усеща нещо еврейско в поведението ми. Като вляза в ресторант и чета менюто като евреин – от дясно на ляво! *** В квартала дойде да живее една засукана, едрогърдеста яка мадама.  На всички комшии жените им рязко спря да ги боли глава! *** Демокрацията е създадена от Господ. След като сътворил и Ева, казал на Адам :  – Избери си жена! *** Арменец и евреин държат магазини плод-зеленчук един срещу друг.Една сутрин арменецът слага табелка „Зеле – 1 лев“,след десет минути евреинът слага „Зеле – 80 ст.“ и арменецът ще не ще, свалил цената.  -На другия ден,арменецът: „Зеле – 80 ст.“,след десет минути,евреинът:“Зеле – 60 ст.“  -На третия ден:“Зеле – 60 ст.“-„Зеле – 40 ст“. Накрая,арменецът му писнало и отива при евреина  -:Виж какво,тази работа е глупава,не виждаш ли,че губим пари!?  А евреинът отговаря:  „Аааа, за тебе не знам, ама аз зеле не продавам…“ *** – Разкажи, какво стана?  – Жена ми ме изхвърли.  – Е, за такова нещо трябва ли да скачаш от третия етаж?  – Не съм скачал… *** Психопат на преглед при психиатър. Психиатърът:  – Кажете ми какво е това – две колелца, две дръжки, а по средата гвоздей?  – Ами, това е някакъв очилатко, а между очите му са забили пирон.  – Не познахте. Ножица.  – Забили са му ножица?! Баси маниашкото! *** Надпис в мъжка тоалетна:  Една малка стъпка напред е голяма крачка към цивилизовано общество. *** Преди малко прочетох, че миналата година са се оженили 213 257 човека…  Не искам да се заяждам, ама не трябва ли бройката да е четна?! *** Ако в главата на шефа е дошла гениална мисъл, то някой от подчинените цял ден ще се занимава с глупости. *** Леле, каква хубава 40 сантиметрова чаша имаш!  – Това е ваза бе….  – Нищо, наливай! *** Ако се сбъдваха детските мечти, сега щях да съм космонавт, да имам ключ от сладкарницата и да карам Лада седмица! *** В нашите болници се поставят само две диагнози:  1) Нищо ти няма.  2) Къде си бил досега? *** Семеен скандал:  – И да знаеш, Стефане, ако продължаваш да ме вбесяваш, ще се запиша в курса „Как да стана истинска кучка!“  – Аха! Ще преподаваш, значи… *** Вчера в Банско от магазин втора употреба, немски туристи си купили собствените си дрехи. *** Разпит на заподозрян в полицията.  – Познат ли ви е този нож?  – Да, познат ми е.  – Охо, ще си признаеш ти! И откъде ти е познат?  – Ами вече трети ден ми го показвате. *** „Редовно ям чесън, затова за грип и сeкс само съм чувал…“ *** Мъж размишлява:  – Къде е справедливостта? Веднъж я съблечеш и после цял живот я обличаш?! *** Влизам си аз в магазин, да пазарувам и съм пазарувала не повече от 15 минути. Излизам и гледам – моторизиран катаджия пише акт. Викам му:  – Оф, айде и днес ли бе…ай дай си почивка.  Той мрачно продължава да пише. Викам му тихичко:  – Ай бе, щ`ти врътна една свирка в бързината…  Онзи ожесточено лепва акта на прозореца и започва да пише нов за несменени летни гуми. Казвам му вече не толкова тихо:  – Ще ти бутна аванта където и както искаш!  А той ставаше все по-мрачен – лепва го на прозореца и започва нов. Този път, за някаква пукнатина на прозореца.  – Абе, ти си шибан педльо…ае бе!  И това продължава повече от 20 минути. Ма и аз все му казвам по нещо мръснишко. За всяка провокация, той започва нов фиш. Не ме е еня. Моята кола е на следващата пресечка. Просто обичам да се заяждам с катаджиите… *** Опитният началник по звука от клавиатурата, може да познае какви игри играят подчинените му. *** Кан Крум, като пленил Никифор, го попитал:  – Ти братя и сестри имаш ли?  – Имам, що питаш?  – Не за друго, за един сервиз питам. *** Разговарят двама ветерани:  – Теб къде те раниха?  – В Дарданелите.  – Кофти, там ужасно боли! *** Ако ви е страх, че ще напълнеете, то преди ядене изпийте 50 грама ракия. Това притъпява чувството за страх. *** Големият лош вълк изскочи от храстите и изръмжа:  – Къде отиваш, Черв… Я, що си в синьо, ма?!  – Щото „Пепси“ купиха правата. *** Стояла си враната на клона със сиренце в човката. Отдолу лисицата започнала да я обижда, за да ѝ вземе сиренето. Враната не се трогвала, но лисицата я попитала:  – Вранке, кажи ми поне, дали ще гласуваш, а?  – Да! – казала враната и сиренцето паднало. Лисицата го грабнала и избягала.  „- То и Не да бях казала, пак тая!“ – въздъхнала враната. *** Един самурай опитал да си направи харакири. Не уцелил и му се наложило да приеме исляма. *** Нарушител се обяснява пред катаджия:  – Бях под въздействие на психотропни същества.  – Казва се „вещества“.  – Не, имам предвид жената и тъщата. *** Нова рокля за жената е това, което са 4 водки за мъжа! Главата ти е приятно замаяна и мислиш, че всеки иска да прави секс с теб. *** Ясновидец при доктора:  – Докторе, спрях да виждам бъдещето.  – Така… и откога така?  – От следващата седмица. *** Знаете ли, че… На остров Сицилия няма „Свидетели на Йехова“, и други свидетели няма… там въобще не харесват свидетелите. *** – Имате ли дезоксиаденозинхидроксокобаламин?  -????, а, да, имаме, това е витамин В12.  – Да де, все му забравям тъпото име. *** Какво е БГ рап?  Някакъв човек, който живее в гарсониера с майка си в Надежда, говори за наркотици, коли, пари и жени. *** Разхождах се вчера в парка. Влюбени двойки, а по дърветата издълбани с нож сърчица и имена… И се питам, кой нормален ходи на среща с нож, баси? *** Влиза мъж в аптеката и казва на аптекарката:  – Две опаковки Виагра.  – Но господине, едно хапче е достатъчно…  – Вижте какво, имам среща с две рускини и една полякиня, така че, дайте ми две опаковки.  Тя му дала две опаковки. На сутринта като отива на работа го гледа да подскача нервен пред аптеката.  – Бързо – казал мъжът – дай един крем за ръце, че ония не дойдоха…", "date": "2019.02.23", "title": " Защо нова рокля за жената е като 4 водки за мъжа?"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8%d1%82%d0%b5-%d1%88%d0%be%d1%84%d1%8c%d0%be%d1%80%d1%81%d0%ba%d0%b8-%d0%ba%d0%bd%d0%b8%d0%b6%d0%ba%d0%b8-%d0%bd%d1%8f%d0%bc%d0%b0-%d0%b4%d0%b0/", "text": "В случай на напускане на ЕС от Великобритания без да има споразумение, Ирландия няма да признава британските шофьорски книжки на гражданите на Обединеното кралство, които живеят в нея, пише The Guardian. Службата по пътна сигурност в Република Ирландия, която е държавна агенция обяви, че двустранното споразумение за взаимно признаване на тези документи ще престане да действа и притежателите на британски шофьорски книжки ще бъдат задължени да ги сменят с ирландски преди датата 29 март. По този повод Службата е направила съобщение, в което се казва: “В случай на Брекзит без сделка шофьорските книжки на британците, които живеят тук в Ирландия няма да са валидни и притежателите им няма да могат да шофират тук, в Ирландия.” “Съветваме тези водачи на МПС да сменят досегашните си документи за правоспособност за ирландски преди 29 март.” Според сега действащите правила притежателите на британски документ за шофиране могат да ги подменят, като запазват различните категории, които притежават, както и разрешителни. Процедурата отнема 17 дни и таксата е 55 евро (48 паунда). При вариант Брекзит със сделка, който миналият месец беше отхвърлен от Уестминстър, Ирландия и други държави, членки на ЕС ще продължат да признават документите през преходния период. През януари ирландските мотористи узнаха, че за да управляват МПС в Северна Ирландия и във Великобритания след Брекзит без сделка, ще се нуждаят от „зелени карти“, за да гарантират, че имат застраховка. Ирландското Бюро за застраховане на превозните средства е изпратило 400,000 зелени карти на застрахователните агенции. При сега действащите правила, съгласно Директивата на ЕС за застраховане на МПС, те имаха право свободно да се придвижват в блока без да се нуждаят от подобен документ. Ирландското правителство започна да се подготвя за Брекзит без сделка, като обяви в петък Общ закон за Брекзит, в който са инкорпорирани 16 законодателни елемента, предвиждащи как Ирландия да се защити от шок при излизането на Великобритания от Евросъюза. Вицепремиерът Саймън Ковни изрази надежда, че законът ще се окаже „излишен“ и никога няма да се приложи. “Моето единствено желание е да го видя да си стои само на рафта.” АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Британските шофьорски книжки няма да важат в Ирландия при Брекзит без сделка"}
{"url": "https://trud.bg/%d0%be%d0%be%d0%bd-%d0%bf%d1%80%d0%b8%d0%b7%d0%be%d0%b2%d0%b0-%d0%b4%d0%b0-%d1%81%d0%b5-%d0%b8%d0%b7%d0%b1%d0%b5%d0%b3%d0%bd%d0%b5-%d0%bd%d0%b0%d1%81%d0%b8%d0%bb%d0%b8%d0%b5%d1%82%d0%be-%d0%b2%d1%8a/", "text": "Генералният секретар на ООН Антониу Гутериш призова всички страни по венецуелската криза да избегнат насилието, заяви говорителят му Стефан Дюжарик, цитиран от Франс прес и Ройтерс. Това послание е било предадено на държавния секретар на САЩ Майк Помпейо и скоро ще бъде съобщено и на венецуелския външен министър Хорхе Ареаса, уточни Дюжарик. „Всяка загуба на живот е неприятна. Генералният секретар призовава да се избегне насилието“, каза Дюжарик. Подкрепяният от Вашингтон венецуелски опозиционен лидер Хуан Гуайдо обеща, че спешна хуманитарна помощ ще влезе на всяка цена във Венецуела от съседни страни. Подкрепяният от Русия президент Николас Мадуро отказва да допусне помощта, защото смята, че тя е предлог на военна намеса за свалянето му от власт. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " ООН призова да се избегне насилието във Венецуела"}
{"url": "https://trud.bg/%d0%ba%d0%b0%d1%82%d0%b0%d1%81%d1%82%d1%80%d0%be%d1%84%d0%b8%d1%80%d0%b0%d0%bb-%d1%82%d0%b8%d1%80-%d0%b1%d0%bb%d0%be%d0%ba%d0%b8%d1%80%d0%b0-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82/", "text": "Временно движението по път I-5 Русе – Бяла в района на Обретеник се осъществява в една лента поради катастрофирал тежкотоварен автомобил. Това съобщиха от пресцентъра на Агенция „Пътна инфраструктура“. Трафикът се осъществява с пропускателен режим и се регулира от „Пътна полиция“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Катастрофирал ТИР блокира движението по пътя Русе-Бяла"}
{"url": "https://trud.bg/%d0%bd%d0%be%d1%80%d0%bc%d0%b0%d0%bb%d0%b8%d0%b7%d0%b8%d1%80%d0%b0%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%bb%d0%b0%d0%ba%d0%be%d0%b2/", "text": "От 15:20 ч. движението на влаковете в участъка между гарите Реброво и Своге се осъществява по редовното им разписание, съобщиха от пресцентъра на БДЖ. След   в движението на композициите в сутрешните часове на деня, които предизвикаха сериозни закъснения на преминаващите влакове поради налагането на принудителни престои за разминаването им в посочения участък, към момента движението по направлението София-Мездра се осъществява нормално, гласи информацията. Актуална информация за движението на влаковете се публикува в електронните табла на   на БДЖ и може да бъде получена от служителите на гишетата „Информация“ или на националния информационен телефон 0700 10 200.", "date": "2019.02.23", "title": " Нормализирано е движението на влаковете по направлението София-Мездра"}
{"url": "https://trud.bg/%d0%bd%d0%b0%d0%b3%d0%be%d1%80%d0%b5%d1%89%d1%8f%d0%b2%d0%b0%d1%89%d0%b8-%d1%81%d0%b5-%d0%bf%d1%8f%d1%81%d1%8a%d1%86%d0%b8/", "text": "Прехвърляне на ядрени технологии за Саудитска Арабия неминуемо ще предизвика надпревара във въоръжаването в региона С изненадващото обявяване в края на 2018-а на предстоящо американско изтегляне от Сирия с оглед предизвестена победа срещу „Ислямска държава“, съпътствано от началото на годината от ожесточаването на реториката на Белия дом спрямо Иран и срещу съюзниците от НАТО, стана ясно, че задкулисните планове на администрацията на президента Доналд Тръмп за региона на Близкия Изток са навлезли в нов етап. И времето, и обстоятелствата като че ли са започнали да ги притискат. По-рано тази седмица надзорна комисия в доминираната вече от демократите камара на представителите в американския Конгрес излезе с доклад, на основата на който започва разследване на опитите на официални лица от Белия дом да ускорят плановете за изграждане на десетки атомни централи в Саудитска Арабия, прескачайки Конгреса. Тревогите на конгресмените са основани: на първо място прехвърляне на технологии към държава, която може да ги използва, за да разработи ядрена оръжейна програма, противоречи 100 % на американското законодателство в тази област. И всяка подобна сделка трябва да има предварителното одобрение на Конгреса, преди ядрените материали, които ще се използват, да бъдат поставени под контрола и надзора на Международната агенция за атомна енергия (МААЕ). Всички предишни преговори между Вашингтон и Рияд в миналото са се разпадали след отказа на Саудитска Арабия да подпише гаранции, с които да се ангажира, че няма да използва технологиите за въоръжение. Според наблюдатели зад Океана, сега обаче администрацията на Доналд Тръмп може и да не разглежда тези клаузи като задължителни. В допълнение към това докладът на надзорната комисия към Конгреса подчертава, че „силни, частни икономически интереси в САЩ оказват агресивен натиск за прехвърлянето на чувствителни ядрени технологии към Саудитска Арабия“ с цел потенциалните милиарди долари печалба от изграждането на необходимите съоръжения на територията на кралството. Според документа президентът Тръмп е „директно ангажиран с усилията“. На 12 февруари той е имал частна среща в Белия дом с представители на IP3 – основният консорциум, ангажиран с лобирането за ядрена сделка със саудитците, основан от армейския генерал от резерва Джак Кийн (инициатор на срещата), и неколцина други директори на компании от сектора на атомната енергетика в САЩ, за да обсъдят плановете за строеж на АЕЦ-ове в Йордания и Саудитска Арабия. Тръмп, разбира се, не може да е сам в прокарването на подобна схема. Докладът изрично споменава имената на министъра на енергетиката Рик Пери, вездесъщия зет на Доналд Тръмп – Джаред Кушнер, близкия спонсор на кампанията на американския президент Том Барак и бившия съветник по националната сигурност Майкъл Флин. Последният изпадна в немилост след като се призна за виновен в края на 2017 г., че е излъгал в показанията си пред Федералното бюро за разследване (ФБР) за контактите на кампанията на Тръмп с руски представители. Сега, като съдружник в една от компаниите, директно замесени с лобирането последните две години в полза на ускореното прехвърляне на ядрени технологии към Саудитска Арабия, е и в потенциален конфликт на интереси спрямо предишната си позиция в Белия дом. В официалното комюнике от Капитолия се казва, че разследването на надзорната комисия в Конгреса оттук нататък ще се съсредоточи върху това дали усилията на администрацията на Доналд Тръмп са били „в интерес на националната сигурност на САЩ или в интерес на тези, които най-много ще спечелят“ от тази политика. И спокойно можем да кажем, че вече са си отговорили на въпроса. На второ, не по-малко важно място, в първоначалните си заключения в доклада американските законодатели подчертават, че прехвърляне на ядрени технологии към Саудитска Арабия без гаранции за това, че няма да се използват за направа на оръжия, неминуемо ще предизвика надпревара във въоръжаването в региона. Което е и доста близко до акъла. Най-малкото, защото Иран не може да си го позволи. Освен това САЩ така или иначе се отметнаха миналата година от ядрената сделка с Техеран и върнаха своите санкции над режима на аятоласите. Иран в момента хем води прокси-война със Саудитска Арабия в Йемен, хем се намира в изключително удобни отношения с Русия в Сирия. А на иранската ядрена програма само й избиха зъбите – колко му е да й сложат едни московски протези. И в краткосрочен и в дългосрочен план цялото е рецепта за катастрофа. Или просто част от коварен замисъл. Защото в Близкоизточното уравнение на баланса на силите по дефиниция влиза и Израел – който е единствената ядрена мощ в региона (да не се заблуждаваме). И който играе острия ъгъл в триумвирата Тел Авив-Вашингтон-Рияд за прокарване на интересите на лобитата зад администрацията на Доналд Тръмп в Близкия Изток. И така вече две години. Последните несъмнено виждат в ядрен Рияд, с протекциите на Вашингтон, силен съюзник на Тел Авив срещу Техеран, пък и има милиарди за спечелване, както става ясно от предварителните заключения на Конгреса, които явно свариха някои неподготвени. Очевидно свързващото звено в цялата схема отново е Джаред Кушнер, старшият съветник на президента, официално натоварен с разрешаването на конфликта между Израел и палестинците. Който едновременно с това на Тръмп, шепне в ухото както на израелския премиер Бенямин Нетаняху, така и на саудитския престолонаследник Мохамед бин Салман – и от днес, събота, е на седемдневна обиколка из региона. Която ще го отведе до Оман, Бахрейн, Катар, Обединените Арабски Емирства и Турция, с планирана спирка през Рияд за разговори с Мохамад бин Салман. Първата среща между двамата от бруталното убийство през октомври на саудитския журналист от „Вашингтон Пост“ Джамал Хашоги, за което бяха обвинени 15 души, свързани с тайните служби и близкото обкръжение на престолонаследника. Оптиката видимо се е променила, за да се рискува поредно разпалване на гнева на медиите зад Океана, толкова скоро след зверството, за което неотдавна Мохамед бин Салман бе посочен от американските тайни служби недвусмислено за поръчител. Обиколката на Кушнер не придвижда официална спирка в Израел, но за мнозинството от наблюдатели не е и необходимо – позициите на Тел Авив са ясни, а именно Саудитска Арабия е ключът в плановете, които се опитва да прокара Белият дом за ново равновесие на силите в Близкия Изток – което да доведе до приемлив мир между Израел и палестинците, максимално да отслаби стратегическите позиции на Иран в региона и реално да позволи на САЩ изтегляне на военни активи от Ирак и Сирия. Било с ядрени централи в Саудитска Арабия или договори за въоръжение за стотици милиарди за Рияд и съюзниците му срещу Техеран в Йемен, тайно и открито лобиране на крупни компании и каквото още има в арсенала. Според някои предизвестеното изтегляне на САЩ от Сирия е своеобразен блъф, с който да се принудят европейските съюзници да оттеглят подкрепата си за ядрената сделка с Техеран. Иначе реално Вашингтон не може да рискува стратегическите си интереси и тези на Израел в региона срещу контра-триумвирата Турция-Иран-Русия, който се оформи около Сирия и политиката на Белия дом там последните две години.", "date": "2019.02.23", "title": " Нагорещяващи се пясъци\t\t\t"}
{"url": "https://trud.bg/%d0%b0%d0%b4%d0%b2%d0%be%d0%ba%d0%b0%d1%82%d1%8a%d1%82-%d0%bd%d0%b0-%d0%be%d0%b1%d0%b2%d0%b8%d0%bd%d0%b5%d0%bd%d0%b0%d1%82%d0%b0-%d0%b1%d0%b0%d0%bd%d0%ba%d0%b5%d1%80%d0%ba%d0%b0-%d0%be%d1%82-%d0%bd/", "text": " в отклоняване на пари в особено големи размери управителка на банков клон в Нова Загора Биляна Манчева ще обжалва постановената най-тежка мярка „задържане под стража“, каза адвокатът й Младен Донев пред  . Според него присъда ще има, но обвиняемата няма да е сама, понеже е имала второстепенна роля. Клиенти подадоха жалби срещу нея. Над 400 000 лева са отклонени неправомерно от сметките им. Вече бившата директорка на банков клон в Нова Загора може да получи от 10 до 30 години лишаване от свобода, ако вината й бъде доказана. Според адвоката й обаче тя няма право да подписва самостоятелно, каквито и да било документи, без да минат през основния клон в Стара Загора. „Самата тя ми го обясни. Тя няма право да подписва нареждания за такива пари, всичко трябва да минава през каса, няма право без централата да одобри“, каза Донев. От писмо, написано от ареста към защитника й, става ясно и че един от подалите жалба клиенти е изхарчил парите за хазарт, по думите на обвиняемата. Адвокат Донев отбеляза и че условията в сливенския затвор са ужасни, че липсва всякаква хигиена, а арестантите са предимно мъже от ромски произход, което оказва лошо въздействие на психиката на клиентката му. Полиция и прокуратура проверяват и сръбска следа по случая. От профила в „Инстаграм” на вече бившата шефка на банковия клон става ясно, че тя е предлагала услуги като личен банкер, както и различни видове заеми в Сърбия. Според адвоката на обвиняемата потърпевшите би следвало да си получат парите веднага, понеже всяка банка има застраховка, а сумите не са и чак толкова големи за подобна финансова институция. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.23", "title": " Адвокатът на обвинената банкерка от Нова Загора: Биляна Манчева ще обжалва постановената мярка „задържане под стража“\t\t\t"}
{"url": "https://trud.bg/306-%d0%ba%d0%bc-%d1%87-%d0%b2%d0%b4%d0%b8%d0%b3%d0%b0-bentley-bentayga/", "text": "Най-бързият сериен SUV автомобил вече е Bentley Bentayga Speed. Новият топмодел на британската компания развива максимална скорост 306 км/ч. Така Bentayga Speed изпреварва с 1 км/ч досегашния рекордьор Lamborghini Urus, който вдига 305 км/ч. Двигателят на Bentayga Speed e 6-литров битурбо W12. В стандартното изпълнение той генерира 608 к.с. и 900 Нм, като максималната му скорост е 301 км/ч. Чрез промяна на софтуера за управление на мотора мощността е увеличена на 635 к.с., което позволява и по-висока максимална скорост – 306 км/ч. Ускорението от 0 до 100 км/ч също е по-бързо и от 4,1 секунди пада на 3,9 секунди. В модела Bentayga Speed има специални настройки на спортния режим на шофиране, останалите три режима не се променят. 22-инчови джанти, затъмнени светлини и други ефектни компоненти декорират най-бързия сериен SUV.", "date": "2019.02.23", "title": " 306 км/ч вдига Bentley Bentayga"}
{"url": "https://trud.bg/%d0%b2%d0%b5%d0%b6%d0%b4%d0%b8-%d1%80%d0%b0%d1%88%d0%b8%d0%b4%d0%be%d0%b2-%d1%89%d0%b5-%d0%b1%d1%8a%d0%b4%d0%b5-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d1%82%d1%83/", "text": "Председателят на парламентарната Комисия по културата и медиите Вежди Рашидов ще бъде на кратко работно посещение в Турция на 25 и 26 февруари 2019г., съобщиха от Комисията. В понеделник  в Анкара той ще се срещне с Емруллах Ишлер, председател на Комисията по националното образование, културата, младежта и спорта на Великото национално събрание на Турция.  На следващия ден  Вежди Рашидов ще посети Екзархията в Истанбул, българския Музей в Метоха и Желязната църква „Свети Стефан“ и ще разговаря с членове на църковното ни настоятелство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.23", "title": " Вежди Рашидов ще бъде на посещение в Турция"}
{"url": "https://trud.bg/%d0%ba%d0%be%d0%bb%d0%b0-%d1%81%d0%b5-%d0%b7%d0%b0%d0%b1%d0%b8-%d0%b2-%d1%82%d0%b8%d1%80-%d0%bf%d1%80%d0%b8-%d0%bd%d0%b0%d0%b2%d0%bb%d0%b8%d0%b7%d0%b0%d0%bd%d0%b5-%d0%b2-%d0%b1%d0%b5%d0%bd%d0%b7%d0%b8/", "text": "Лек автомобил се заби в задната част на тир при навлизане в бензиностанция на Е79 край Благоевград, водачът и спътникът му са избягали и се издирват, съобщи БГНЕС. Сигналът за пътния инцидент е подаден малко след полунощ на 3 км след Благоевград от района на Полигона в посока Симитли. Товарен автомобил с ремарке навлиза към бензиностанцията, когато отзад е ударен от лек автомобил. Докато водачът изтегли тира, за да не пречи на движението, тъй като отляво има спрели други товарни автомобили, водачът и спътникът на лекия автомобил слезли, свалили регистрационните номера, заключили го и избягали. Полицията издирва избягалите, предупредени са и близките болници. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Кола се заби в тир при навлизане в бензиностанция край Благоевград\t\t\t"}
{"url": "https://trud.bg/%d0%bd%d0%b5%d0%bd%d0%be-%d0%b4%d0%b8%d0%bc%d0%be%d0%b2-%d0%b8%d0%b7%d0%b4%d0%b0%d0%b4%d0%b5%d0%bd%d0%b8-%d1%81%d0%b0-%d1%82%d1%80%d0%b8-%d0%b0%d0%ba%d1%82%d0%b0-%d0%b7%d0%b0%d1%80%d0%b0%d0%b4%d0%b8/", "text": "Издадени са три акта заради нарушенията на звездите от Discovery, които са предадени на българското юридическо лице, подало заявлението за снимки, и в зависимост от това дали ще бъдат приети ще последва санкция. Тя е до 10 хил. лв. Това съобщи пред Нова телевизия министърът на околната среда и водите Нено Димов. „Тези, които са излъчвали  филма, няма как да познават законодателството на 190 държави. Това не е тяхна работа, така че към тях няма претенции и вероятно ще бъдат поканени физическите лица, които са извършили нарушението на закона, за да получат актове”, обясни министър Димов. Според информацията от Национален парк „Рила” снимките са правени, когато снимачният екип не е бил придружаван от служители на парка. „Т.е. те са направени в нарушение на разрешението, което е дадено от парка”, обяви министърът, но добави, че въпреки това е разпоредена и вътрешна проверка. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.23", "title": " Нено Димов: Издадени са три акта заради нарушенията на звездите от Discovery"}
{"url": "https://trud.bg/%d1%82%d1%80%d1%8a%d0%bc%d0%bf-%d0%b7%d0%b0%d1%8f%d0%b2%d0%b8-%d1%87%d0%b5-%d1%89%d0%b5-%d0%bd%d0%b0%d0%bb%d0%be%d0%b6%d0%b8-%d0%b2%d0%b5%d1%82%d0%be-%d0%bd%d0%b0-%d1%80%d0%b5%d0%b7%d0%be%d0%bb%d1%8e/", "text": "Президентът на САЩ Доналд Тръмп заяви, че със сигурност ще наложи вето, ако Конгресът гласува резолюция, блокираща обявеното от него извънредно положение, което би му позволило да финансира изграждането на стена по границата с Мексико. Пред репортери в Белия дом Тръмп каза, че ще използва правото си на вето срещу резолюцията, внесена вчера от демократите в Камарата на представителите, предаде Асошиейтед прес. 100-процента съм уверен, че ще наложа вето, заяви той. С внасянето вчера на резолюцията започва конституционен сблъсък между президента републиканец и Демократическата партия. Очаква се документът да бъде гласуван в Камарата на представителите още идната седмица, във вторник. Демократите имат мнозинство в Камарата и резолюцията им със сигурност ще бъде одобрена там. Възможно е въпреки съпротивата на Тръмп тя да мине и в Сената, където републиканците са мнозинство. Предстоящата битка ще е изпитание за подкрепата на републиканците за Тръмп, отбелязва Асошиейтед прес. На 15 февруари президентът подписа декларация за въвеждане на режим на извънредно положение на южната граница на САЩ. Това дава възможност, заобикаляйки Конгреса, правителството да разполага с 8 милиарда долара, които да бъдат използвани за построяване или подсилване на заграждения по границата с Мексико. Тръмп по принцип искаше за тази цел да бъдат предвидени 5,7 милиарда долара, но демократите остро се възпротивиха и Конгресът отпусна около 1,4 милиарда долара. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Тръмп заяви, че ще наложи вето на резолюцията за границата, ако тя бъде приета"}
{"url": "https://trud.bg/%d0%b7%d0%b2%d0%b5%d0%b7%d0%b4%d0%bd%d0%b0%d1%82%d0%b0-%d0%b4%d0%b2%d0%be%d0%b9%d0%ba%d0%b0-%d0%b2-%d0%bf%d0%be%d0%bf%d1%84%d0%be%d0%bb%d0%ba%d0%b0-%d0%b2%d0%b0%d0%bd%d1%8f-%d0%b8-dj-%d0%b4/", "text": "В нашия жанр трябва да си секси Звездната двойка в попфолка Ваня и DJ Дамян представиха поредното си съвместно парче “Ще ме предадеш ли”. В новия хит, който излиза година след дуета им “Искам си теб”, двамата затвърждават любовта си и разказват за трудните моменти във всяка връзка. Пред “Труд” Ваня и Дамян обясниха, че текстът, написан от Анастасия Мавродиева и Росен Димитров, изразява трудностите на една връзка, през които влюбеният трябва да премине. Ваня обясни, че всеки човек може да се припознае лесно в посланието на песента, дори да е бил в тежки любовни ситуации. “Ще ме предадеш ли” е по музика на Gavriil Gavriiloglou, аранжиментът е на Diamond Beat Production. Мелодията отдавна е любима на DJ Дамян и затова двамата с Ваня решават да реализират свой вариант на български. Гримът е дело на топгримьора Цецо Андреев, а прическата на фризьора Момчил Спасов. “Режисьор е Николай Скерлев, с когото снимахме в рамките на ден клипа на гара Филипово в Пловдив”, обясни Дамян. По думите му проектът е по повод 14 февруари – Денят на влюбените. “С Дамян работим с ясна визия и експедитивно – когато знаеш какво правиш и имаш идея в главата, нещата се получават бързо”, допълни изпълнителката. Ваня издаде, че вече е започнала подготовка към нова нейна самостоятелна песен, но не избърза да издаде на феновете си, кога ще стане реалност. “Стайлингът е изцяло мой и на Ваня, като той е дело от съвместната ни модна марка”, допълни той. “Ревността не е проблем във връзката ни с Дамян, ревнуваме се, но това е естествено – двама души, ако не се ревнуват би било странно. На етап от връзката ни сме, в който всичко е много премерено, защото сме се напаснали и се познаваме добре”, сподели пред “Труд” фолк певицата Ваня. Изпълнителката добави, че доверието и уважението във връзката й с Дамян са запазили любовта им. “В сферата на попфолка се изисква от жената тя да изглежда секси – в рамките на естественото, а не на пошлото и вулгарното. Аз като всеки обичащ мъж съм ревнив, но в границите на нормалното”, обясни пред “Труд” DJ Дамян. Дуетната му половинка добави, че за да съхранят разбирателството във връзката им, двамата винаги се стремят да намерят пресечена точка и баланс дори и по темите, в които имат разногласия. “Ние сме заедно от дълги години и се познаваме много добре”, каза още Ваня.", "date": "2019.02.23", "title": " Звездната двойка в попфолка Ваня и DJ Дамян пред „Труд”: Ревността не може ни раздели\t\t\t"}
{"url": "https://trud.bg/%d0%b7%d0%b0%d0%bf%d0%be%d1%87%d0%bd%d0%b0-%d0%b3%d0%bb%d0%b0%d1%81%d1%83%d0%b2%d0%b0%d0%bd%d0%b5%d1%82%d0%be-%d0%bd%d0%b0-%d0%bf%d1%80%d0%b5%d0%b7%d0%b8%d0%b4%d0%b5%d0%bd%d1%82%d1%81%d0%ba%d0%b8/", "text": "Отвориха първите избирателни секции в Нигерия, където около 72,8 милиона избиратели са призовани да гласуват за президент, съобщиха осведомителните агенции. Изборите трябваше да се състоят преди една седмица, но в последния момент бяха отложени с аргумента за логистични проблеми. Битката е между двама главни кандидати – президента Мухамаду Бухари, който се бори за втори мандат, и бившия вицепрезидент Атику Абубакар. Анализаторите очакват оспорвана надпревара. Бухари бе сред първите гласували тази сутрин. Той пусна бюлетината си в родния си град Даура и изрази увереност, че ще победи. Съобщава се, че в изборния ден са били чути няколко взрива в североизточната част на Нигерия – град Майдугури, столицата на щата Борно, както и стрелба в Порт Харкорт, в неспокойния Юг, където на тези избори има сериозно военно присъствие за поддържане на реда и сигурността. В последното си обръщение снощи преди изборите президентът Бухари увери нигерийците, че те ще могат спокойно да упражнят правото си на глас. Снощи обаче ислямистката организация „Боко харам“ атакува село близо до Майдугури, принуждавайки жителите му да избягат в града. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Започна гласуването на президентските избори в Нигерия"}
{"url": "https://trud.bg/%d0%b7%d0%b0%d0%bb%d0%b5%d0%b7-%d0%b8-%d1%82%d0%b0%d0%b9%d0%bd%d0%b8%d1%82%d0%b5-%d0%ba%d0%b8%d0%b5%d1%82%d1%83%d0%b4-%d0%b8%d0%b4%d0%b2%d0%b0%d1%82-%d0%bd%d0%b0/", "text": "Силен фокус върху европейското кино  След изключително успешния си игрален дебют “Синът на Саул” (2015), спечелил голямата награда на журито в Кан, а по-късно и “Оскар” за най-добър чуждоезичен филм, унгарският режисьор Ласло Немеш продължава да затвърждава името си сред водещите нови гласове в света на киното. Вторият му филм “Залез” е историческа драма, ситуирана през 1913 година в Будапеща. Главната героиня е 20-годишната Ирис Лейтер, която пристига в унгарската столица с надеждата да работи в легендарен магазин за шапки, принадлежал на покойните й родители. Ирис решава да издири връзка с миналото си, а из тъмните улички на Будапеща тя се сблъсква с непознати и плашещи вълнения, които предвещават залеза на една цивилизация… По думите на Ласло Немеш “Залез” разказва за една култура на кръстопът. И сега “Залез” е част от селекцията на “София филм фест”, който започва през март. Друго топ заглавие в програмата е “Тайните на Киетуд” на едно от ярките имена в съвременното аржентинско кино Пабло Траперо (”Свят на кранове” с награда на критиката на фестивала във Венеция през 1999 година, “El Bonaerense”, “Carancho” и “Бял слон”, показани в програмата “Особен поглед” в Кан)По думите му “това е личен филм за женския свят и живота на сестрите.” В началото основните персонажи Евгения и Миа си приличат много. След това всяка поема по собствен път, носейки белега от смущаващото минало на родителите си… Действието се развива в семейно имение близо до Буенос Айрес, където Евгения се завръща след новината, че баща й е получил сърдечен удар. Там я очакват майка й и сестра й. На фона на атмосфера, пълна със спомени и тайни, скрити от години, трите жени са принудени да се справят с емоционалните травми и да осъзнаят уроците от враждебното минало, протекло на фона на военна диктатура… “Тайните на Киетуд” продължава линията от предишните филми на Пабло Траперо – да представя тежката социална реалност в почти документална стилистика.", "date": "2019.02.23", "title": " „Залез“ и „Тайните Киетуд“ идват на „София филм фест“"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%be%d1%82%d0%be-%d1%81%d1%8a%d0%ba%d1%80%d0%be%d0%b2%d0%b8%d1%89%d0%b5-%d0%bd%d0%b0-%d0%bf%d1%80%d0%b8%d0%b0%d0%bc/", "text": "Наетите работници не могат да повярват, че под невзрачните и почти невидими бабуни се крие злато Историята на Хайнрих Шлиман е добре известна на хората. Забогатял от търговия, той се увлича от археологията и хвърля цялото си състояние за проучването на откритата от него Троя. Шлиман е самоук любител и от дванадесетте исторически периода на древния град произволно си избира един, т.нар. Троя ІІ, която му импонира с импозантността на своята архитектура. Яката стена и двойната порта като че ли най-пълно отговаряли на данните от Омировата “Илиада”. По-късно учените ще установят, че Троя ІІ е съществувала в 2600-2300 г. пр. Хр. или повече от хилядолетие преди времето на Троянската война. Шлиман обаче е решен на всяка цена да убеди света в своята правота. Така достига до създаването на една от най-големите фалшификации в археологията. На 14 юни 1873 г. той изважда камък от стената и “открива” грандиозно златно съкровище от общо 8700 предмета. То се състои от масивни чаши, накити, копчета, апликации. Според откривателя цар Приам скрил съкровищата си, когато гърците нахлули в Троя, слизайки от своя дървен кон. В следващите десетилетия учените ще установят, че находката е сборна и предметите се отнасят към различни епохи. Мнозина са на мнение, че Шлиман е изхарчил голяма част от богатството си, за да закупи златните вещи, чрез които да докаже своята натрапчива идея. Но нека се пренесем почти 130 г. по-късно в България. През пролеттта на 2004 г. двама млади археолози влизат за цигари в магазинче в центъра на Сопот. Един от тях вижда странен наниз върху шията на продавачката. Очевидно това са халкички от висококаратно злато и определено не са съвременни. Те напомнят за нещо много древно, чието място не е тук, а в музея. Оказва се, че мъжът на продавачката е тракторист, който е открил предметите при оран в землището на карловското село Дъбене. Човекът охотно показва мястото и само след няколко седмици проучванията започват. Още през 2004 г. са открити над 500 находки от злато, но голямата надежда остава за следващата, 2005 г. Нея археологът Мартин Христов от Националния исторически музей ще помни дълго. Разкопките продължават от 16 март до 21 ноември. Точно от сняг до сняг. Урожаят обаче е невероятен – повече от 15 000 предмета от злато, чиято проба варира от 18 до 23 карата. Но резултатите далеч не се изчерпват с номиналната стойност на скъпоценния метал. Преди време в непосредствена близост археолози са проучили селище от края на ІV – ІІІ хил. пр. Хр. или от ранната бронзова епоха. А златото се открива в свързан с него некропол, датиран в последната фаза от съществуването му, края на ІІІ хил.пр.Хр. Това са десетина могилки, достигащи до 2-2.5 м височина. Повечето обаче са практически незабележими и високи само по 20-30 см. Първоначално наетите работници не могат да повярват, че под невзрачните и почти невидими бабуни се крие злато. Но тяхната задача е ограничена да свалят само горния слой пръст. Оттам нататък започват да действат шпатулите и четките на археолозите. Картината се повтаря при всички разкрити ниски могили. Първо под земния пласт се появява кожух от нахвърляни камъни с близка до кръга форма и диаметър от 5 до 10 см. Каменната маса е затрупала поставените изправени керамични съдове, вариращи на брой от 4 до 7. Само в два случая археолозите намират бронзов нож и глинени прешлени за вретено, служели на древните хора за гадаене. Между каменните късове те откриват и дребни частици от овъглени човешки кости – несъмнен белег за погребалния обред “трупоизгаряне”. Но естествено всички са шокирани, когато започва да излиза златото. Това без изключение са накити, предварително разкъсани ритуално и разхвърляни между камъните. Понякога те са много дребни и се забелязват трудно. Тогава Мартин Христов нарежда изкопаната пръст да се извозва до предварително проверено с метален детектор място, където се разстила на тънък пласт. После с металотърсача щателно се претърсва и се изваждат дори най-дребните находки. Особено благодатна се оказва могилката, отбелязана в дневниците под № 3. След разкриването й от хилядите златни елементи са сглобени две цели огърлици. Отделно са описани множество фиби-спирали за коса; мъниста с различна форма и украса; миниатюрни теслички-амулети. Някои от предметите са абсолютно еднакви с накити от “съкровището на Приам”. Други обаче са уникални. А единични находки от този тип са откривани в днешна Западна България, както и чак в Средна Европа. Там обаче те са датирани с 200-300 години по-късно. По-голяма част от съвременните изследователи датират основната част от “съкровището на Приам” в средата на ІІІ хил.пр.Хр. Така златните накити бележат пътя на културното проникване от Предна Азия на Балканите към Европа, което става във втората фаза на ранната бронзова епоха. Но кои са били хората, оставили ни тази безценна находка? Проф. Васил Николов ги определя като пратраки. В полза на това твърдение свидетелства и погребалният обред “трупоизгаряне”, какъвто през тази епоха се открива за пръв път. Читателите знаят, че през същата 2005 г. при разкопките край с. Татул, Момчилградско, воденият от мен екип разкри светилище от средната и късната бронзова епоха, което без прекъсване продължава да функционира в античността като хероон на прочут тракийски цар. Така археолозите постепенно запълват празнините в ранната история на древния народ, който хилядолетия по-късно ще сътвори гробниците край Старосел и в “Долината на царете” край Казанлък. Впрочем накитите от Дъбене също могат да се определят като инсигнии на владетел. Очевидно близкото селище е имало привилегировано положение, а погребаните в некропола са били видни първенци. Не трябва да се забравя и наличието на златни находища, които винаги са предопределяли икономическия и социален просперитет на човешкото население.   Световният отзвук от находката край Дъбене Новината за съкровището от Дъбене веднага се разнесе по света. Английският “Гардиън” го сравни с находките от Троя. В същия дух бе и информацията на “Индипендънт”. Известният британски учен д-р Зоша Арчибалд коментира, че откриването на съкровището е от международно значение и ще промени представите за връзките между Азия и Европа през бронзовата епоха.  ", "date": "2019.02.23", "title": " Българското “съкровище на Приам”\t\t\t"}
{"url": "https://trud.bg/%d0%ba%d0%be%d1%81%d1%82%d0%bd%d1%8a%d1%80-%d0%b8-%d1%85%d0%b0%d1%80%d0%b5%d0%bb%d1%81%d1%8a%d0%bd-%d0%bf%d0%be-%d0%bf%d0%b5%d1%82%d0%b8%d1%82%d0%b5-%d0%bd%d0%b0-%d0%b1%d0%be%d0%bd%d0%b8-%d0%b8-%d0%ba/", "text": "“The Highwaymen” на Джон Лий Ханкок („The Alamo”, “Saving Mr. Banks”, “The Blind Side”) е нов амбициозен проект на “Нетфликс”. В главните роли влизат Кевин Костнър и Уди Харелсън. Те ще се превъплътят в образите на на двамата тексаски рейнджъра Франк Хамър и Мани Голт, които “слагат край на жизнения път” на прочутата престъпна двойка Бони и Клай. Тяхната история отдавна привлича различни продуценти и режисьори и след години на пропаднали проекти най-накрая ще бъде разказана. Преди години дори Пол Нюман и Робърт Редфорд бяха спрягани за ролите на двамата рейнджъри. “Заради шедьовъра “Бони и Клайд” на Артър Пен и изпълненията на ужасно хубавите Уорън Бийти и Фей Дънауей, които създават един нереален романтичен образ на двойката престъпници, човек може да забрави, че Клайд Бароу и Бони Паркър са били отвратителни същества във всяко едно отношение и напълно заслужават съдбата си. В този ред на мисли, макар наистина никога да не сме се замисляли какво е било от другата страна, ни е интересно да погледнем и от тази гледна точка на историята” пише operationkino.net. Режисьор на “The Highwaymen” е Джон Лий Ханкок („The Alamo”, “Saving Mr. Banks”, “The Blind Side”), който е и сценарист заедно с Джон Фуско (“The Babe”, “Young Guns”). В ролите освен Кевин Костнър и Уди Харелсън, ще видим Кати Бейтс, Ким Дикенс, Джон Карол Линч, У. Ърл Браун, Томас Ман, Дейвид Фър и др.", "date": "2019.02.23", "title": " Костнър и Харелсън по петите на Бони и Клайд\t\t\t"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bd%d0%b5-%d1%81%d0%bc%d0%b5-%d1%81%d0%b5-%d0%be%d1%82%d0%ba%d0%b0%d0%b7%d0%b0%d0%bb%d0%b8-%d0%be%d1%82-%d0%bc%d0%b0%d1%88%d0%b8%d0%bd%d0%bd%d0%be/", "text": "„БСП се ръководи от егоцентричен лидер в лицето на Корнелия Нинова. Тя спуска еднолично решения и там страхът е невероятен“, каза цам.-председателят на ГЕРБ и председател на ПГ Цветан Цветанов пред 130 младежи при откриването на Десетия зимен университет на МГЕРБ в Сандански род наслов #EU.bg. Категоричен е, че една от основните причини БСП да не са били в парламента в сряда е нежеланието на партията и Нинова да ратифицират договора за присъединяване на Северна Македония към НАТО. Така Нинова вкарала БСП в историята като първата партия, отказала да участва в ратификацията на толкова важен договор. „Северна Македония днес е в НАТО и това означава по-голяма сигурност и по-големи възможности за страните от региона заедно да противодействаме на заплахи от трети страни. До това се стигна и благодарение на основния приоритет на българското председателство на ЕС -европейската перспектива пред страните от Западните Балкани“, допълни Цветанов. Смята, че БСП за пореден път се отдалечила от целите и платформата на ПЕС. Заради това и Сергей Станишев открил кампанията на ПЕС за европейските избори в Испания, а не в България. „Станишев избра да открие кампанията на ПЕС при експремиера Санчес, който определя Мадуро като тиранин. Социнтернът, на който Корнелия Нинова е вицепрезидент, подкрепи Гуайдо, за разлика от БСП и президента Румен Радев, които застанаха на руската позиция. Нинова твърди, че е застанала на позицията на ООН. Ако БСП формират позициите си на базата на позициите на ООН, защо тогава БСП членува в ПЕС и в Социнтерна? Ако Станишев открие кампанията в България не съм сигурен дали Нинова ще е там. Избраха я за зам.-председател на Социнтерна, защото останалите номинирани не успяха да ги намерят“, каза Цветанов. Допусна, че излизането на БСП от парламента ще е свързано и с генерирането на много нови фалшиви новини. Партийната телевизия имала бюджет от 3-4 млн. лв. годишно и 90-100 служители. „Това ще е пропагандна машина за отразяване на фалшивите им новини. За да ги отразява някой, ще отиде там заради високите заплати“, допълни зам.-лидерът на ГЕРБ. Категоричен е, че партията няма да създава тролове, за да води битка. Даде пример с фейкнюз, пусната преди клетвата на президента Румен Радев. Тогава „РИА новости“ пуснала новина за готвен майдан у нас. Оказало се, че е това е  препечатано от малко сайтче в Сърбия. Призова младежите да обясняват на приятели и познати резултатите от работата на правителството. Да споделят в социалните мрежи истинските новини и да изхвърлят фалшивите. Припомняйте как по времето на Орешарски и БСП през 2014 г. строежът на автомагистрала „Струма“ беше напълно спрян, а днес лотът Кресна-Сандански  е завършен. Орешарски и БСП оставили България с „една съборена банка и с дефицит над 5%“, а днес той е един от най-ниските в Европа. Най-ниско е и  нивото на безработица, има стабилен и вървящ нагоре икономически растеж. За 2018-2019 г. инвестираните пари за образователна инфраструктура са 700 млн. лв. за 500 училища и детски градини. Увеличават се доходите в бюджетната сфера, заплатите на учителите. Припомни, че приноса на евродепутата Андрей Новаков за увеличаването на европейския бюджет за България през новия програмен период с 4 млрд. лв. Благодарение на Ева Майдел пък бяха намалени значително таксите за банковите преводи в ЕС, което пести милиарди на бизнеса и гражданите. Еврокомисарят Мария Габриел е в основата на намалени цени за разговорите и преноса на данни в роуминг на Балканите. По повод Изборния кодетк Цветанов бе категоричен, че в пленарна зала ще се гласува да остане досегашното изискване за 7% за преференциите. Припомни, че в 10 държави в ЕС има затворени пропорционални системи, без преференции. В други 5 се прилага преференция, с тежестта на един мандат. „Предизвика се едно създаване на напрежение и ние като отговорна партия, следвайки принципа, че законодателството не трябва да бъде на инат, се съгласихме на промени. След референдума се вслушахме в гласа на 2,5 млн. български граждани за маолитарен вот, но тогава БСП бяха против“, подчерта Цветанов. Обясни, че ГЕРБ не са се отказали от машинното гласуване, а е удължен срокът, за да се гарантира сигурността на всеки глас. Никоя държава в ЕС в момента не можела да гарантира пълна сигурност при електронното гласуване. За искането на БСП за нова Централната избирателна комисия, Цветанов обясни, че основният им проблем бил всъщност, че не Корнелия Нинова е участвала в избора на ЦИК, а Михаил Миков и Мая Манолова. Цветан Цветанов заяви, че ГЕРБ и младежите на партията ще се включат активно и в европейската кампания на кандидата на ЕНП за председател на следващата ЕК Манфред Вебер. Заедно с уцчастниците във форума в Сандански издигнаха лозунг на български и английски „Ние подкрепяме Манфред Вебер“. Сред лекторите на семинара бях председателят  на парламента Цвета Караянчева, зам.-министрите Георг Георгиев и Александър Манолев, а всички бяха поздравени от депутатът и областен председател на партията в Пиринско Даниела Савеклиева. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com      ", "date": "2019.02.23", "title": " Цветанов: Не сме се отказали от машинното гласуване, а удължихме срока, за да гарантираме сигурността му"}
{"url": "https://trud.bg/%d0%bc%d1%8a%d0%b6-%d0%b7%d0%b0%d0%b3%d0%b8%d0%bd%d0%b0-%d0%bf%d1%80%d0%b8-%d0%bf%d0%be%d0%b6%d0%b0%d1%80-%d0%b2-%d0%b0%d0%bf%d0%b0%d1%80%d1%82%d0%b0%d0%bc%d0%b5%d0%bd%d1%82%d0%b0-%d1%81%d0%b8-%d0%b2/", "text": "Възрастен мъж е загинал тази нощ при пожар в апартамента си .Около 03.45 часа на телефон 112 е постъпил сигнал за огъня, пламнал в жилище в кооперация на ул. „Прилеп”, съобщават от пресцентъра на ОД на МВР във Варна. На място незабавно са изпратени екипи на РДПБЗН. Установено е, че цялото жилище е обхванато от пламъците. В апартамента е живеел 70-годишен мъж, който е загинал. Унищожен е целият етаж от кооперацията, нанесени са материални щети по изолацията на сградата, стълбището и дограмата на горния етаж. Изясняват се причини и обстоятелства за възникването на инцидента. По случая е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Мъж загина при пожар в апартамента си във Варна"}
{"url": "https://trud.bg/%d0%b8%d0%bd%d1%84%d0%bb%d1%83%d0%b5%d0%bd%d1%81%d1%8a%d1%80%d0%b8-%d0%b1%d1%80%d0%be%d0%b4%d1%8f%d1%82-%d0%bc%d0%b0%d0%bc%d0%be/", "text": "С повече от 30 години опит в модата и живота на висшето общество, Евгени ще отразява за вас горещите моменти от живота на богатите и известните. Лорд Минчев ще се изказва по злободневни теми, ще посочва модните личности на деня, ще бъде в началото и края на червения килим… Добре! Че светът трябва да се върти и експериментира, разбирам. Иначе все още щяхме да сме я с каруците, я с ямурлуците! Но тачейки това развитие, не вярвам в заблудите и се надявам другите да не се заблуждават по тях. След като всички промените дадоха възможности келнерки да стават бизнесдами, а фризьорчета- ВИП-ове, от нищото изниква една нова „професия”, родена недоносена, дори незачената. „Професията” инфлуенсър. За онези, които не знаят значението є – това би следвало да изпълнява функциите на някой, който влияе. На нещо, на някого, понякога… Баба ми Гинка казваше – „Съде на ората парите взимат”. Та и тук така, чини ми се – недоразвити в друго джендъроподобни, недозавършили стоматология или предучилищна педагогика, удачни само в онлайн словоблудстването и имитирането на световни инфлуенсъри, опитват да разводнят здравословната среда на рекламисти, пи ар-и и прочие професионалисти. Защото в същността си инфлуенсърите ви продават една заблуда, въздушни понятия, небесни краставички и поръсени с пудра захар облаци. Едни двама, още неродили сина си, набраха 50 000 лайка за нероден Петко докато още беше в утробата! Какво по-педалско и недостойно да „продадеш” нероденото си дете на алчните си последователи. Други инфлуенсъри, които влияят само на пъпчивите си девет годишни лайк-ьори и клакьори, стават и лягат с мисъл за новия лайк, идващ той от Занзибар или от Диарбекир. Лайковете както знаете, се купуват и то в повече от 75% . Купуват си онлайн внимание, което после продават на заблудени клиенти. И ако вие не продавате повече от кафе с три съставки, годно за покупатели с бюджет 12 стотинки, то нищо друго не може да продадете на пъпчивия потребител, харесал Този, Онзи, Тази и Онази инфлуенсърка, които се снимат с кремчета, сешоари, гащи и чорапи до скъсване. Това е несериозно братя и сестри, професионалисти. Инфлуенсърите по света може би си докарват добри пари, но при пазар от 6,5 милиона, както е в България, от които покупателни възможности имат едва 1% или малко повече, при инфлуенсъри на килограм, тези бюджети някак странно се изпаряват в безкрая. Клиентите не бива да се подвеждат по това, че някой имал 150 000 лайка. Това е лесно постижимо- трябва малко време, малко парички и малко търпение. Както казах- 75% и повече от тези лайкове и последователи са импулс на отчетност в алгоритмите на социалните мрежи. И едно много важно нещо дами и господа! Реалните и платежоспособни клиенти все още са абонати, читатели и вярващи в силата на печатните медии. В сравнение с публикации в уважавани и престижни медии, които се четат по изричния избор на клиента, то онлайн инфлуенсърството все още звучи като ходжа, провикващ от джамия- който чул, чул. Клиенти- дайте парите и мострите си на правилните места. В друг случай- най-добре се качете в пътническия влак за Враца и раздайте брошурки и мострички. Повече ефект ще постигнете. Казах!   СВЕТСКИ САЛОН  Ивана пее за топ коафьори Ивана ще пее за бизнесдамата на 2019 година Елена Кристиано и нейните клиенти. В началото на пролетта най-награждаваната певица в своя жанр ще бъде в центъра на Балканско парти, под егидата на Christian of Roma, които за 28-ми път провеждат Италианския фестивал на прическата и красотата в Пловдив. Балканското парти ще бъде предшествано от помпозно откриване, на което миналата година присъства първата дама Десислава Радева, дипломати от Италия и Турция, които винаги се отнасят с внимание към Кристиано и организираните от нея и екипът и събития. Активностите по фестивала са посветени на Пловдив – европейска столица на културата.   СВЕТСКИ САЛОН  Банев – по селски в Родопите След като поетът Добромир Банев направи зашеметяваща премиера на най-новата си книга “Любов до синьо” (издателство “Персей”), замина на заслужена почивка. В тесен приятелски кръг той релаксира в уютна селска къща в Родопите, откъдето черпи не само вдъхновение, но, както сам сподели, се зарежда с енергия, която му помага да преодолява сивото на големия град. Въпреки очакванията на приятелите си да тръгне към Малта, той избра българското . Почитателите му твърдят, че Националната библиотека не помни толкова много хора, лично засвидетелствали обичта си към поета. Над триста души изпълниха пространството на Централното фоайе, за да чуят стихотворения на автора, който в продължение на два часа раздаваше автографи. Сред гостите бяха изявени автори, журналисти, представители на другите видове изкуства и на светския елит.   FASHION IDOL  Орлин и Сандра Заслужена похвала тази седмица за звездите Орлин Горанов и Сандра Александрова. След като записаха дуетна песен по музика на Артур Надосян, двамата имаха чести появи по червения килим. По време на премиерата Сандра показа стил с хармонично разположени детайли, върху основата на черна рокля от тафта. Прическата извлича най-доброто от младата певица, която ни покори още при участието си в Гласът на България. Орлин – винаги строен и на ниво, съчета дънки със сиво сако- истински триумф на безнадеждната класика, подкрепяна още от косите му.              ", "date": "2019.02.23", "title": " Инфлуенсъри бродят, мамо…\t\t\t"}
{"url": "https://trud.bg/%d0%b0%d0%bc%d0%b5%d1%80%d0%b8%d0%ba%d0%b0%d0%bd%d0%b5%d1%86%d1%8a%d1%82-%d0%b6%d0%be-%d0%b4%d0%b0%d1%81%d0%b5%d0%bd-%d1%81%d1%82%d0%b0%d0%bd%d0%b0-%d1%81%d0%b8%d0%bc%d0%b2%d0%be%d0%bb-%d0%bd%d0%b0/", "text": "Погребан е в еврейското гробище в Холивуд до руските си предци Баща му режисьорът Жул Дасен е идеолог на киножанра „филм ноар“ Тото Кутуньо и Вито Палавичини са автори на най-хубавите му песни Втората майка на Жо е голямата гръцка изпълнителка Мелина Меркури „Секуритате“ следи навсякъде какво прави най-ценната звезда на социалистическа Румъния На сцената се появява много красив мъж с буйна тъмна коса и атлетично тяло, целият облечен в бяло и запява на френски – „Е си тю некзисте па” (И ако ти не съществуваше). Цялата публика е буквално без дъх и приглася с него. Без изключение. И така е на всеки негов концерт, с всяка песен – „Циганско лято”, „За теб”, „Кафене трите гълъба”, Салют”, „Шанз-Елизе”, „Така-така-та”… Красавецът с божествен кадифен баритон може да разчувства всеки с музикалните си откровения, които омагьосват залите. Каквото и да изпее, веднага се превръща в хит, а тиражите на плочите му бият всички рекорди – милионни! Прекрасният Жо Дасен е поредната легенда, която ви представяме в рубриката ни „С любов от…”. 70-те години на XX век във Франция са годините на Жо Дасен, още повече – той е нейният музикален символ. Хората по света са запленени от гласа и песните му и са истински изненадани от факта, че този французин, който пее с такъв френски стил, всъщност е …американец. Джоузеф Айра Дасен (това е цялото му име) или просто Жо е роден в Бруклин (квартал в Ню Йорк) на 5 ноември 1938 г. и е потомък на еврейски имигранти от Одеса. Неговият баща е режисьорът Жул Дасен (той доживява до 96-годишна възраст), а майка му – Беатрис Люнер, е известна цигуларка, която води активна концертна дейност. Cлeд кpaткa кapиepa нa aктьop и acиcтeнт нa вeликия Алфред Xичкoк бaщa мy Жyл cтaвa eдин oт нaй-извecтнитe кинopeжиcьopи нa минaлия вeк. Жо има и двe cecтpи – Pики и Жюли. Дo 1940 г. ceмeйcтвoтo живee в Hю Йopк, cлeд тoвa ce пpeмecтвa в Лoc Aнджeлиc, къдeтo бащата пoдпиcвa 7-годишен дoгoвop c лeгeндapнoтo cтyдиo Meтpo Гoлдyин Maйep. Cлeд Bтopaтa cвeтoвнa вoйнa обаче семейство Дасен е принудено да напусне Америка. Пo инициaтивa нa ceнaтop Джoyзeф Maкapтни в CAЩ ce пpeдпpиeмa “лoв нa вeщици” към вcички xopa c лeви yбeждeния, а Жул като член на комунистическата партия е включен в черния списък. И ето как спoкoйният и твopчecки живoт нa ceмeйcтвo Дaceн пpиключвa в кpaя нa 1949 г. Всички се озовават на бopдa нa тpaнcaтлaнтичecки кopaб, и само на 12 години Жо, бъдещата музикална звезда на Франция, oткpивa зa ceбe cи cтapaтa Eвpoпa. Установяват се в Париж, а Жо е изпратен да учи в елитно швейцарско училище, което му дава възможност да научи перфектно езика на Молиер и Балзак (между другото Жо говори 6 езика). В училище Le Rosey той е съученик с Карим Ага Хан, бъдещият духовен лидер на мюсюлманската общност Исмаилити, един от най-богатите хора в света, както и други бъдещи известни личности. През 1955 г. след кинофестивала в Кан родителите на Жо се развеждат, а баща му Жул заживява с новата си любов, великата гръцка певица Мелина Меркури, по-късно и министър на културата на Гърция – с нея той остава до смъртта й през 1994 г. Всъщност големият режисьор е обявен за идеолог на киножанра “филм ноар”, а за филма си “Рифифи” получава наградата за режисура в Кан през 1955 г. Следващите му филми “Никога в неделя”, “Нощта и градът”, “Топкапъ” и други са абсолютна класика, а големият Франсоа Трюфо обявява “Топкапъ” за най-добрия “черен филм” в историята на киното. Младият Жо понася тежко раздялата на родителите си и решава да замине отново за Америка – отива да учи в Ан Арбър, Мичиган. Има и още една причина – рискът да бъде нает в армията. Той все пак е гражданин на САЩ и успява да се отърве от военна служба. Оказва се обаче, че притесненията му са напразни, защото по-късно е отхвърлен от лекарска комисия, която открива, че има сърдечни проблеми (шум на сърцето). Жо започва да учи медицина, но не издържа опитите с животни и се прехвърля “етнология” и “руски език” като едновременно с това пее в студентско кафене акомпанирайки си с китара в дует с приятел. Точно тогава е и ерата на Елвис Пресли и рокендрола. B пpoдължeниe нa шecт гoдини paбoти кaтo шoфьop нa кaмиoн, пишe нoвeли и дaжe e oтличeн c втopa нaгpaдa нa eдин кoнкypc. През 1958 г. той записва няколко свои собствени песни, съставени по искане на баща му за филма “Законът” и Жо, уморен от Америка (останал почти без никакви средства за препитание, въпреки субсидиите от родителите), скоро се връща на товарен кораб в Европа. Впоследствие той дори прави сравнения с живота във Франция и в САЩ. И заявява в интервю: “Французите умеят да се наслаждават на живота, да ценят добрата храна, доброто вино, красивите жени. А в Америка хората са напрегнати и агресивни, дори злобни и трудно изпитват удоволствие.” Гoдинaтa e 1962-a, a бъдeщaтa звeздa e вeчe нa 24 гoдини. Пoлyчaвa пpeдлoжeниe oт бaщa cи дa cтaнe acиcтeнт нa вeликия му филм “Toпкaпъ” Cпeчeлeнитe пapи Жo xapчи зa пoкyпкa нa aвтoмoбил, cлeд тoвa, кoгaтo във Фpaнция цapи cтилa “йе-йe”, cтaвa вoдeщ нa пpoгpaмa пo ТRL и жypнaлиcт в “Плeйбoй”. 13 дeкeмвpи 1963 г. e знaкoв зa младия Дaceн. Toй ce зaпoзнaвa c фpaнцyзoйкaтa Mapиз Macepa, а двaмaтa вce oщe нe знaят, чe ги oчaквa дeceтгoдишнa poмaнтичнa любoв. Сватбата им е абсолютна тайна, те са в руски ресторант, бeз poднини, бeз пpиятeли и въпpeки мpaчнитe пpeдcкaзaния, връзката им пpoдължaвa пoчти eднa чeтвъpт oт нeгoвия живoт. Жo пишe нoвeли, пyбликyвaт мy ги и изкapвa дoбpи пapи. Зa дa пoдcигypи дoбъp ceмeeн дoxoд дyблиpa и двa aмepикaнcки филмa, пpoдължaвa дa пишe зa “Плeйбoй”, дopи yчacтвa кaтo aктьop в двa филмa, paбoти и кaтo acиcтeнт peжиcьop. Мариз успява да измисли план и да помогне на любимия си, благодарение на своята съученичка Катрин, която зaпoчвa paбoтa кaтo ceкpeтapкa в aмepикaнcкa звyкoзaпиcнa фиpмa с филиал в Париж (Koлyмбия Бpoд Kacтинг Cиcтeм, извecтнa кaтo СВS). B глaвaтa нa Mapиз ce paждa идeя – дa зaпишaт плoчa c глaca нa Жo. Tя e в eдинcтвeн eкзeмпляp и cъдъpжa глacа нa чoвeкa, кoйтo нa 5 нoeмвpи щe нaвъpши 26 гoдини. Kaтpин пycкa любитeлcкия зaпиc и кaдифeния глac, opигинaлния мaниep нa изпълнeниe и нecpaвнимo чyвcтвo зa pитъм кapaт cлyжитeлитe в oфиca нa зaмлъкнaт. Aмepикaнцитe кaнят млaдия фpaнцyзин c aмepикaнcки пacпopт дa дoйдe пpи тяx нa poждeния cи дeн. Жо обаче въобще не е впечатлен от поканата, тя не придизвиква никакъв възторг у него. Няколко пъти той отказва на Мариз да отиде в компанията. Но на Poждecтвo Xpиcтoвo кpeпocттa Дaceн кaпитyлиpa. И слeдвa дoгoвop, кoйтo e пъpвият в иcтopиятa нa СВS c фpeнcки изпълнитeл. Така веднага след Коледа – на 26 декември заедно с оркестъра на Ocвaлдo д’Aндpea e зaпиcaнa пъpвaтa 45-oбopтнa плoчa c чeтиpи пecни. Tиpaжът e 2000 броя, като 400 oт тяx кyпyвa мaйката на Жо – Бeaтpиc, кoитo тя пoдapявa нa вcички cвoи приятели. Отначало Жо пее на френски езикови версии на англо-американски хитове, както и собствени песни по текстове на поета Пиер Делано и други. Превръща се в звезда, но без представката “супер”. Обичан е от всички, но винаги се пази и бяга от скандалите. През 1975 година късметът е на негова страна. Продуцентът му Жак Пле се свързва с двама италианци – музиканта Салваторе (Тото) Кутуньо и текстописеца Вито Палавичини, които създават за него песента “Циганско лято” (L’Ete Indien”). Тази песен буквално взривява световните музикални класации в 25 страни. И до края на живота си френският изпълнител ще свърже кариерата си с тези двама автори на песни. Тото Кутуньо и до днес е супер звезда, но малцина знаят, че точно тези двама италианци – Тото и Вито, са написали най-хубавите песни на Жо Дасен. Жо е различна звезда. Той никога не е обичал да показва наяве личния си живот. Не се церемони и с папараците, които се опитват да го хванат в крачка. Години след като изгрява звездата му никой от почитателите му, най-вече тези от нежния пол, не разбират, че той всъщност е женен за Мариз. В това има и логика – представяте ли си този истински красавец с тяло на Бог и ангелски глас ако беше обвързан – огромна част от фенките му просто нямаше да го преживеят. Седем години след сватбата си с Мариз, Жо ще преживее най-после дългоочаквания момент – да стане баща. Радостта му е толкова кратка, че случилото се ще бележи завинаги живота му. През 1973 г. на бял свят се появява преждевременно синът му Джошуа, който за съжаление умира само след пет дни. Трагедията в живата на двамата родители е огромна и разривът между тях е неминуем – никой от тях не успява да преживее загубата. Жо и Мариз започват често да се карат, отношенията им стават нетърпими и през 1977-а те се развеждат. Само няколко месеца след раздялата той се жени за втори път за художничката Кристин Делвю. Тя успява да го направи най-щастливия човек на света като му ражда двама сина – Джонатан и Жулиен. Щастието му с Кристин обаче е кратко – ревността й е огромна и скандалите започват бързо. Още преди раждането на втория му син, той разбира, че бракът му е обречен, застига го микроинфаркт и той подава молба за развод. След това обаче предстои най-трудната му битка. Борбата за попечителството на синовете му е едва ли не на живот и смърт. Кристин е наркоманка, често е пияна и той не може да си позволи да остави децата в нейни ръце. Затова хвърля цялата си енергия да спаси децата. И през 1980 година Жо се нарежда сред 4-те процента бащи във Франция, на които се поверява възпитанието на децата им след развод. Въпреки че вече е изтощен докрай, той тръгва заедно с тях и майка си Беатрис за Таити, където няколко години преди това (1972 г.) е закупил 8 хектара и на това райско място е направил малка къщичка. Това обаче се оказва последното пътуване в живота му. Четиримата са заедно на ресторант, за да обядват, и изведнъж Жо се свлича. След минути пристигат лекари от американска болница в Таити, които не успяват да го спасят, а само регистрират смъртта на певеца след пореден инфаркт. След 16 години блестяща кариера усмивката на един от символите на Франция угасва. Семейство Дасен изпраща Жо в еврейските гробища в Холивуд. Там той е погребан до своите баба и дядо. Близките му – бащата Жул Дасен, втората му съпруга Мелина Меркури и сестрите Жюли и Рики, пазят в абсолютна тайна мястото на погребението и церемонията. Кристин отсъства, а децата са с бабата Беатрис. Тя и първата съпруга на Жо – Мариз, присъстват на опелото по древноеврейски обичай в Таити. След това пристига Кристин, която иска аутопсия, но медицинското заключение не изисква подобна стъпка. Кристин настоява тялото на бившия й съпруг да бъде върнато във Франция, но адвокатите й не успяват да спечелят. Като американец Жо е погребан до своите предци. Така съвсем млад ненавършил 42 години, си отива една от най-обичаните звезди на френската музика. Песните му и днес са от най-разпознаваемите и се пеят вече 40 години със същата страст, с която се пееха и тогава, когато красавецът Жо Дасен се появяваше с финес целият в бяло на сцената, а публиката го изпращаше с най-голямата си любов.    ", "date": "2019.02.23", "title": " Американецът Жо Дасен стана символ на Франция\t\t\t"}
{"url": "https://trud.bg/%d0%b1%d1%80%d0%b8%d1%82%d0%b0%d0%bd%d1%81%d0%ba%d0%b8-%d0%bc%d0%b8%d0%bd%d0%b8%d1%81%d1%82%d1%80%d0%b8-%d0%bf%d1%80%d0%b5%d0%bf%d0%be%d1%80%d1%8a%d1%87%d0%b0%d1%85%d0%b0-%d0%bd%d0%b0-%d0%bf%d1%80/", "text": "Трима членове на кабинета на премиера Тереза Мей предупредиха в събота, че Брекзит трябва да бъде отложен, ако тя не може да убеди британския парламент да подкрепи споразумението за напускане на ЕС през следващата седмица, предава AFP. Министърът на индустрията Грег Кларк, министърът на труда и пенсиите Амбър Ръд и министърът на правосъдието Дейвид Гаук предупредиха, че не са съгласни с напускането на Европейския съюз на 29 март без споразумение. В момента Мей се стреми да осигури промени в текста на споразумението, което тя постигна с ЕС през ноември, като се надява да спечели подкрепата на депутатите, които миналия месец отхвърлиха вече договореното споразумение с огромна разлика. „Ако през следващата седмица няма пробив, балансът на мненията в парламента е ясен – че би било по-добре да се стремим да … отложим датата на Брекзит, а не да излезем от Европейския съюз на 29 март без споразумение“, пишат министрите във вестник Daily Mail. Те добавят: „През следващите няколко дни просто няма да има време да се сключи споразумение и да се изпълни цялото необходимо законодателство преди 29 март“. Те също така предупреждават, че напускането на ЕС без сделка би навредило „сериозно“ на икономиката, ще отслаби националната сигурност и ще рискува разпадането на Великобритания. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Британски министри препоръчаха на премиера да постигне споразумение с ЕС или да отложи Брекзит"}
{"url": "https://trud.bg/%d1%82%d0%b5%d0%bc%d0%b5%d0%bd%d1%83%d0%b6%d0%ba%d0%b0-%d0%bf%d0%b5%d1%82%d0%ba%d0%be%d0%b2%d0%b0-%d0%b1%d0%bb%d0%b8%d0%b7%d0%be-84-%d0%be%d1%82-%d1%8e%d0%b6%d0%bd%d0%b8%d1%8f-%d0%b3%d0%b0%d0%b7/", "text": "„Близо 84% от Южния газов коридор вече са реализирани, остава интерконекторът Гърция – България“, каза министърът на енергетиката Теменужка Петкова пред  . По повод участието ѝ в срещата в Баку за Южния газов коридор на 20 февруари, Петкова посочи, че мястото на България в този проект е ключово и се изразява чрез интерконектора Гърция – България. „Капацитетът му е между 3 и 5 млрд. куб. м. природен газ годишно и той ще бъде абсолютна гаранция за диверсификацията на източниците на природен газ за България и Югоизточна Европа. През 2020 г. тази връзка трябва да бъде въведена в експлоатация“, коментира тя. Енергийният министър заяви, че проектът се движи с много сериозни темпове, като близо 84% вече са изпълнени. „Остава изграждането на интерконектора Гърция – България, като с него 1/3% от природния газ у нас ще е диференциран“, каза още Петкова. Тя посочи, че от транзита на природен газ, който България реализира – 17 млрд. куб. м. годишно, 14 млрд. куб. м. е транзитът за Турция, около 2 млрд. куб. м. е транзитът за Гърция и около 800 млн. куб. м. е транзитът за Македония. „Като с реализацията на проекта Турски поток Турция ще получава директно своите количества на базата на новата инфраструктура, която се изгражда в момента. Но ние искаме България да остане незаобиколим фактор на газовата карта на Европа и затова заедно с ЕК сме създали концепция за изграждане на газоразпределителен центъра на територията на страната. Това предвижда изграждане на липсващата структура – интерконекторите България – Гърция, България- Румъния, България – Сърбия, както и създаването на борса за търговия с природен газ“, посочи енергийният министър. Петкова заяви, че България стриктно спазва европейските правила и си е извела поуките от Южен поток. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com  ", "date": "2019.02.23", "title": " Теменужка Петкова: Близо 84% от Южния газов коридор вече са реализирани, остава интерконекторът Гърция – България"}
{"url": "https://trud.bg/%d0%bf%d0%bb%d0%b0%d1%81%d1%82%d0%b8%d1%87%d0%b5%d0%bd-%d1%85%d0%b8%d1%80%d1%83%d1%80%d0%b3-%d0%bf%d1%80%d0%b5%d0%b4%d0%bb%d0%b0%d0%b3%d0%b0-%d1%8f%d0%b9%d1%86%d0%b0-%d0%b8-%d0%b4%d0%be%d0%bc%d0%b0/", "text": "Антъни Юн, авторитетен американски пластичен хирург, сензационно е фен на  . Специалистът изчисли продуктите, които са способни да възвърнат свежестта на кожата без помощта на козметолозите. На първо място – употребата на   дава положителен ефект, тъй като те по естествен начин влияят на производството на колаген, който се бори с възрастовите изменения и образуването на бръчки. В яйцата се съдържа витамин А, или ретинол – важен антиоксидант с подмладяващ ефект. Според пластичния хирург същите свойства има и  . Богато на ликопен, то предотвратява стареенето, стопира възпаленията и негативното влияние на ултравиолетовите лъчи. От преждевременно стареене защитава и черният шоколад (70+ какао).", "date": "2019.02.23", "title": " Пластичен хирург предлага яйца и доматено пюре вместо скалпел"}
{"url": "https://trud.bg/%d0%ba%d0%b0%d0%bb%d0%be%d1%8f%d0%bd-%d0%bf%d0%b0%d1%80%d0%b3%d0%be%d0%b2-%d0%b8%d1%81%d0%ba%d0%b0%d0%bd%d0%b8%d1%8f%d1%82%d0%b0-%d0%bd%d0%b0-%d1%80%d0%b0%d0%b1%d0%be%d1%82%d0%b5%d1%89%d0%b8%d1%82/", "text": "Исканията на работещите в градския транспорт трябва да бъдат удовлетворени, защото са справедливи, а условията на труд е задължително да бъдат подобрени. Това коментира председателят на БСП – София и на групата на социалистите в СОС Калоян Паргов по време на участието си в предаването „Денят започва“ с водещ Георги Любенов по БНТ1. В разразилия се горещ спор с председателя на Комисията по транспорт и туризъм Екатерина Йорданова той директно я попита дали може да се обърне към работещите в градския транспорт и да им каже, че нямат проблеми. „Като заместник-председател на Комисията по транспорт и туризъм и от страна на опозицията моята работа е да съм коректив. В Столичния градски транспорт има проблеми, хората дойдоха при нас и споделиха за тях. И съответно ние търсим начини да ги разрешим. Защото работата ми също така е да защитавам хората, коментира Калоян Паргов. – Съвременното робство се изразява в това да си принуден да работиш извънредно, при това в лоши условия, за да може да се препитаваш. Кой от тези показатели не е на лице в Столичния градски транспорт, за да не можем да наречем работещите там съвременни роби?! И другият ми въпрос е как Столична община решава тези проблеми?“. Калоян Паргов попита Екатерина Йорданова дали ще отстои исканията, които председателят на КНСБ Пламен Димитров официално постави, за ново увеличение на заплатите на работещите в градския транспорт за второто шестмесечие на годината и за стриктно спазване на Кодекса на труда. „В тази ситуация вие в качеството на синдикалист ли ще бъдете или на председател на Комисията по транспорт и туризъм, попита той Екатерина Йорданова. – Защото не може хем да защитавате работещите в ролята си на синдикалист, хем да сте работодател в ролята си на председател на Комисията по транспорт и туризъм. Синдикалист-работодател, това е уникално и само в България го има!“. Калоян Паргов отбеляза, че е крайно време освен на инвестициите в превозни средства, благодарение на европейските средства, отговорните в Столична община да обърнат много сериозно внимание и на условията на труд в транспортните дружества. „Настоявам да чуя как ще решавате тези проблеми, които от години поставям по време на заседанията на Комисията? Защо няма заседания на Комисията всяка сряда? Защо бягате от тези проблеми и ги замитате под килима, за да се стигне до това положение сега, обърна се Калоян Паргов към Екатерина Йорданова. – При милиард и половина бюджет на Столична община не мисля, че е толкова трудно да намерите средства за ремонтиране на тоалетните и за подобряване на санитарно-битовите условия на работещите в Столичния градски транспорт. Аз съм готов да седнем, заедно с вас, на заседание на Комисията по транспорт и да дискутираме възможните решения. И съм готов също така да подкрепя всяка разумна идея, която по някакъв начин подобрява работата в транспорта на София“. Извън студиото на БНТ1 Калоян Паргов коментира също, че опитът на кмета Йорданка Фандъкова да прехвърли отговорността за проблемите в Столичния градски транспорт основно върху ръководствата на дружествата е крайно несериозен и несъстоятелен. „В крайна сметка, директорите на общинските дружества „Автотранспорт“ и „Електротранспорт“ изпълняват решенията, които взима работодателят им в лицето на Столична община, коментира Калоян Паргов. – Позицията на кмета от вчера потвърждава и доказва съвсем ясно нашата теза, а именно, че моделът на изготвяне на Икономическата рамка в Столичния градски транспорт е сбъркан. Ние винаги сме настоявали приемането на средствата, необходими за градския транспорт, да предхожда приемането на бюджета на Столична община. А винаги се случва обратното. И по тази причина реално сега транспортните дружества получават по-ниска цена на километър пробег от това, което са заявили в своите бизнес планове. Така на практика недофинансират всички свои дейности, което не гарантира необходимата надеждност и качество на транспортното обслужване на столичани. Освен това, по тези документи администрацията на Столична община работи от октомври миналата година, а ние, членовете на Комисията по транспорт и туризъм и общинските съветници получихме крайните предложения два дни преди самото заседание на Общинския съвет. Отговорност за съществуващата липса на средства за транспортните дружества носят управляващите – заместник-кметът Дончо Барбалов и двамата вносители от страна на управляващата партия. Единият от тези вносители е именно Екатерина Йорданова. Тоест това е съвсем очевиден отказ на управляващите да работим всички заедно за решаването на проблемите, въпреки нашето желание да се включим. И повече от логично е сега цялата отговорност за проблемите и протестите на работещите в градския транспорт да бъде поета само и единствено от управляващите“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Калоян Паргов: Исканията на работещите в градския транспорт трябва да бъдат удовлетворени"}
{"url": "https://trud.bg/%d1%84%d0%b8%d0%bb%d0%bc%d1%8a%d1%82-%d0%bd%d0%b0-%d1%80%d0%b5%d0%b6%d0%b8%d1%81%d1%8c%d0%be%d1%80%d0%b0-%d0%b8%d0%b2%d0%b0%d0%bd-%d0%bd%d0%b8%d1%87%d0%b5%d0%b2-%d0%bc%d0%be%d0%b6%d0%b5%d1%88-%d0%bb/", "text": "Новият български филм „Можеш ли да убиваш“ на именития режисьор Иван Ничев беше представен в петък вечерта във Велико Търново. Лентата бе завъртяна за първи път по време на официалното откриване на луксозния киноцентър в сградата на читалище „Искра“ в центъра на старата столица. Прожекциите на продукцията стартират на 1 март във всички големи киносалони в страната. „Филмът разказва за седем млади българи, които решават да станат платени рейнджъри, за да се спасят от беднотията в малък крайдунавски град. Подготовката им с тренировки, учения и военни „маневри“ събужда много смях, но и размисъл за верските войни и съдбата на Европа и света“, сподели големият български режисьор Иван Ничен. Той обясни, че заглавието на филма е метафора, кодът към която е реплика на един от седмината герои. „Това са млади хора, които искат да отидат в страни, където се водят военни действия, и така да спечелят някой лев, понеже са безработни. Единият от тях задава въпрос на свой приятел: „Абе, ние отиваме там, а ти можеш ли да убиеш човек?“. Безработицата и безпаричието докарват тези млади хора до занимание, което е абсолютно абсурдно“, разказа сюжета Ничев. Премиерата на филма се е състояла наскоро във Варшава. „Дойдоха българи, работещи в Полша, според които филмът е силен и защото показва българската действителност извън София. Те бяха категорични, че София не е България. Това мнение споделям и аз самия“, коментира още Ничев. Режисьорът допълни, че в продукцията участват младите актьори Ясен Попов, Ивайло Драгиев, Николай Върбанов, Живко Джуранов, Иво Йончев, Александър Кънев, Атанас Найденов, Софи Маринкова и други. При отварянето на новия културен център на „Кинополис Ентъртеймънт“ в старата столица, младият и даровит творец Андрей Хадживасилев пък представи своя забележителен детски филм „Случаят Кюри“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Филмът на режисьора Иван Ничев „Можеш ли да убиваш“ тръгна от Търново\t\t\t"}
{"url": "https://trud.bg/%d0%b7%d0%b0%d1%82%d1%80%d1%83%d0%b4%d0%bd%d0%b5%d0%bd%d0%be-%d0%b5-%d0%b4%d0%b2%d0%b8%d0%b6%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b2%d0%bb%d0%b0%d0%ba%d0%be%d0%b2%d0%b5%d1%82%d0%b5/", "text": "От 04:10 ч. до 06:57 ч. беше преустановено движението на влаковете в участъка между гарите Реброво и Своге. Причината за прекъснатото движение е престояването на локомотив на „БДЖ – Товарни превози“ ЕООД, който при преминаването си в участъка между двете гари чупи работния токоснемател. Това съобщиха от пресцентъра на БДЖ. Р аботни групи на БДЖ и на НКЖИ са се отзовали на място за привързване на работния токоснемател и освобождаване на железопътното трасе от авариралия локомотив. След това е извършен оглед на контактната мрежа и е възстановено движението на влаковете в участъка. По тази причина до момента всички преминаващи влакове в участъка между гарите Реброво и Своге се движат със закъснение, като най-засегнати са нощната композиция от Варна за София и ранните сутрешни влакове от Мездра за София, от Лакатник за София и от София за Лакатник. „БДЖ – Пътнически превози“ ЕООД се извинява на своите клиенти за създаденото им неудобство и призовава пътниците да следят информацията за движението на влаковете от електронните табла на официалния сайт на БДЖ (www.bdz.bg) или да се обръщат към служителите на гишетата „Информация“ или на националния информационен телефон 0700 10 200. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Затруднено е движението на влаковете по направлението София – Мездра"}
{"url": "https://trud.bg/%d1%81%d0%bf%d0%b0%d1%81%d0%b8%d1%85%d0%b0-%d0%b4%d0%b2%d0%b0%d0%bc%d0%b0-%d0%b1%d1%8a%d0%bb%d0%b3%d0%b0%d1%80%d0%b8-%d1%81%d0%bb%d0%b5%d0%b4-%d0%ba%d0%b0%d1%82%d0%be-%d1%82%d0%b8%d1%80-%d1%81%d0%b5/", "text": "Заради снежна виелица тир се е обърнал на гръцката магистрала „Егнатия” в участъка между Ксанти и Комотини близо до тол пунктовете, съобщи  . Двама българи са извадени от тежкотоварния автомобил от гръцки полицаи. Шофьорът е закаран в болница заради травма на главата, пише гръцкото онлайн издание „Ксантинюз“. Камионът е със солунска регистрация. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2019.02.23", "title": " Спасиха двама българи, след като тир се обърна на гръцката АМ „Егнатия“ заради снежна виелица"}
{"url": "https://trud.bg/%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b8%d1%8f%d1%82-%d0%bc%d1%83%d0%b7%d0%b5%d0%b9-%d0%b2-%d1%82%d1%8a%d1%80%d0%bd%d0%be%d0%b2%d0%be-%d0%be%d1%80%d0%b3%d0%b0%d0%bd%d0%b8/", "text": "На Националния празник 3 март Регионалният исторически музей във Велико Търново организира за жителите и гостите на града безплатен пешеходен тур с беседа „Те загинаха за нашата свобода“. Обиколката ще е по исторически места, свързани с национално-освободителното движение, руско-турската война и възстановяването на българската държавност. Основен акцент ще е 140-годишнината от Учредителното събрание и приемането на Търновската конституция. Пешеходният тур ще започне в 10,00 ч. от площад „Съединение” № 1 пред музей „Възраждане и Учредително събрание“, а екскурзоводи ще са Светла Йорданова, Димитър Димитров и Пенка Виткова. Участниците в пешеходната обиколка ще се допускат безплатно в музеите „Възраждане и Учредително събрание”, Затвор” и „Сарафкина къща”.", "date": "2019.02.23", "title": " Историческият музей в Търново организира безплатна пешеходна обиколка на 3 март"}
{"url": "https://trud.bg/%d0%be%d1%82%d0%bd%d0%be%d0%b2%d0%be-%d0%bc%d0%b0%d1%81%d0%be%d0%b2%d0%be-%d0%b0%d0%bb%d0%ba%d0%be%d1%85%d0%be%d0%bb%d0%bd%d0%be-%d0%bd%d0%b0%d1%82%d1%80%d0%b0%d0%b2%d1%8f%d0%bd%d0%b5-%d0%b2-%d0%b8/", "text": "Деветдесет и трима души са загинали, а най-малко 200 други са били хоспитализирани в североизточна Индия, след като са пили токсичен алкохол, съобщи AFP, уточнявайки, че това е пореден случай на масово алкохолно отравяне в страната. Смъртните случаи в щата Асам са регистрирани по-малко от две седмици след     на около 100 души в северните щати Утар Прадеш и Утаракханд. Броят на починалите (в района) вече е нараснал до 58, а други 75 души са хоспитализирани. От съседен район съобщих, че 35 души са починали, след като са консумирали от партида „фалшив алкохол“. Хората са се почувствали зле, след като са пили незаконно произведен алкохол късно в четвъртък. Сред загиналите има много жени, които са работили в местните чаени имения в региона.", "date": "2019.02.23", "title": " Отново масово алкохолно натравяне в Индия, загинаха 93-ма"}
{"url": "https://trud.bg/%d1%81%d0%bd%d1%8f%d0%b3-%d0%b2%d1%8f%d1%82%d1%8a%d1%80-%d0%b8-%d0%bf%d1%80%d0%b5%d1%81%d0%bf%d0%b8-%d0%be%d1%81%d1%82%d0%b0%d0%b2%d0%b8%d1%85%d0%b0-%d0%b1%d0%b5%d0%b7-%d1%82%d0%be%d0%ba-%d1%81%d0%b5/", "text": "Обилен снеговалеж, силен вятър и преспи засипаха област Монтана в нощта срещу събота. Зимният щорм прекъсна далекопроводи и остави без електричество част от селищата в региона. През нощта навеища затвориха пътя Монтана – Лом, но до сутринта платното бе разчистено и движението възстановено. Снежната виелица се изви още преди полунощ в петък, поривите на вятъра, носещ едновременно дъжд и сняг достигаха 65 -70 км в час, съобщиха синоптиците. Бързо натрупани преспи блокираха пътя от Монтана към Дунав, скъсаха проводници и оставиха на тъмно част от населените места в общините Якимово, Вълчедръм, Брусарци и Лом. До сутринта шосето към Лом остана непроходимо, но още в ранните часове пътят бе разчистен и освободен за автомобили. Екипи на ЧЕЗ се заеха с възстановяването на електроподаването. Според МТО станцията в Монтана най-дебел снегът е бил в Чипровци – 20 см, в Монтана – 14 см, в Берковица – 6 см. До обед в събота слънцето проби облаците над региона, разтопи част от снежната покривка и върна пролетното очакване в полетата между Дунав и Балкана.", "date": "2019.02.23", "title": " Сняг, вятър и преспи оставиха без ток селища в област Монтана"}
{"url": "https://trud.bg/%d1%80%d1%83%d1%81%d0%ba%d0%b8-%d0%bc%d0%b8%d1%82%d1%80%d0%be%d0%bf%d0%be%d0%bb%d0%b8%d1%82-%d0%bd%d0%b0-%d0%bf%d0%be%d1%81%d0%b5%d1%89%d0%b5%d0%bd%d0%b8%d0%b5-%d0%b2-%d0%bf%d0%bb%d0%b5%d0%b2%d0%b5/", "text": "По покана на председателя на АБВ Румен Петков на посещение в Плевен беше Тихон Владимирски – митрополит на Владимирска и Суздалска епархия в Русия. Митрополит Тихон оглавява епархията едва от няколко месеца, а преди това, в продължение на 23 години, е бил начело на Новосибирската епархия, съобщиха от пресцентъра на партията. „Особено се радваме, че в епархията ни сега се възражда духовния живот, което е най-важното за народа и имаме много храмове и манастири. Честваме много празници, посветени на различни събития. Едно от най-ярките е отбелязването на деня на Кирил и Методий, първоучители славянски, този ден наричаме посветен на славянската писменост и култура. Празника на светите братя сближава нашите народи – руския и българския.” При посещението на митрополит Тихон в Панорама „Плевенска епопея” руският архиерей получи от Румен Петков специален пощенски плик и картичка, които са създадени по три знакови юбилея – 140 години от освобождението на Плевен, 110 години от построяването на мавзолея „Св. Георги Победоносец” и 40-годишнината от изграждането на Плевенската панорама. Петков подчерта пред госта, че плевенчани се гордеят с Мавзолея и Панорамата, защото са два от най-значимите паметници за Руско-Турската освободителна война и са изградени с доброволната помощ на гражданите. Негово преосвещенство благодари за подаръците и подчерта, че предстоящия празник 3 март е общ за двата народа – българския и руския, защото заедно са постигнали победата в Освободителната война. „Разбира се 500 години иго са много и това е голямо нещастие и загуба за българския народ и в културата и духовния живот и в материалната сфера на България. Вашата страна свято съхранява паметта за великата победа и освобождението. Затова аз поздравявам българския народ и му желая процъфтяване”. По повод политическите различия в този момент между България и Русия митрополит Тихон смята, че ние, въпреки всичко, сме в едно семейство и е естествено понякога в семейството да има разногласия. Той смята, че разделенията са временни и все пак човечеството се стреми към мир и мирно съзидание.", "date": "2019.02.23", "title": " Руски митрополит на посещение в Плевен по покана на Румен Петков"}
{"url": "https://trud.bg/%d1%81%d0%bf%d0%be%d1%80%d1%82%d0%bd%d0%b8%d1%8f%d1%82-%d0%bc%d0%b8%d0%bd%d0%b8%d1%81%d1%82%d1%8a%d1%80-%d1%81-%d0%bd%d0%b0%d0%b3%d1%80%d0%b0%d0%b4%d0%b0-%d0%be%d1%82-%d0%be%d1%80%d0%b3%d0%b0%d0%bd/", "text": "Министърът на младежта и спорта Красен Кралев получи специална награда и благодарности от организаторите на стартовете за Световната купа по ски алпийски дисциплини в Банско, съобщиха от ММС. Както е известно, държавата отпусна 1 млн. лв. за провеждане на събитието. „Без държавата и частните спонсори, нямаше да се справим“, отбеляза председателят на организационния комитет и Българската федерация по ски Цеко Минев. Награди получиха и всички спомоществуватели на събитието.", "date": "2019.02.23", "title": " Спортният министър с награда от организаторите на Световната купа по ски в Банско"}
{"url": "https://trud.bg/%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b7%d0%b0%d1%85%d0%b0%d1%80%d0%b8%d0%b5%d0%b2%d0%b0-%d0%bc%d0%b0%d0%ba%d0%b5%d0%b4%d0%be%d0%bd%d1%81%d0%ba%d0%b8%d1%82%d0%b5-%d1%83%d1%87%d0%b5/", "text": "Отношенията с Македония се развиват изключително позитивно. Това каза министър Екатерина Захариева по  , като изрази надежда, че до края на годината Северна Македония ще стане пълноправен член на НАТО. По думите й България вече е ратифицирала присъединяването. „Вече и македонските учени говорят за средновековна българска държава, което в близкото минало е било немислимо“, посочи Захариева. Тя подчерта, че е много важно е да има бизнес между двете държави, да има железопътна линия между тях. Интересът на българските компании да инвестират в Македония се е удвоил, посочи външният министър. Относно евентуалното разполагане в Европа на американски ракети със среден обсег на действие министър Захариева посочи, че подобно нещо не се обсъжда. „Дали трябва да се разполагат противоракетни системи в страната за защита от руски ракети е тема на анализ, който ще бъде направен“, допълни тя. „След анексирането на Крим, в Черно море има нова ситуация“, допълни Захариева. А дали трябва да се засили присъствието на НАТО в Черно море, според нея – то е достатъчно на този етап. „България не подкрепя каквато и да е военна интервенция във Венецуала, е позицията на нашата страна по конфликта там“, каза още министърът на външните работи.", "date": "2019.02.23", "title": " Министър Захариева: Македонските учени вече говорят за средновековна българска държава"}
{"url": "https://trud.bg/%d0%b0%d0%b2%d1%82%d0%be%d0%b1%d1%83%d1%81-%d1%81%d0%b5-%d0%b7%d0%b0%d0%bf%d0%b0%d0%bb%d0%b8-%d0%ba%d1%80%d0%b0%d0%b9-%d0%bf%d1%8a%d1%82%d0%b5%d0%bd-%d0%b2%d1%8a%d0%b7%d0%b5%d0%bb-%d0%bf%d1%80%d0%b0/", "text": "Временно е ограничено движението в активната лента на АМ „Хемус“, в посока Варна при пътен възел „Правец“ поради горящ автобус в аварийната лента. Това съобщиха от пресцентъра на Агенция „Пътна инфраструктура“. Трафикът се осъществява само в изпреварващата лента, с повишено внимание и съобразена скорост поради задимяване на пътния участък. От МВР уточниха, че към 15.05 часа е възникнал ограничен огън в малък автобус. Водачът и неколцина пътници своевременно са напуснали превозното средство. Екип пожарникари от службата в Правец са погасили пожара. Няма пострадали. Автобусът е обгорял в предната част. За кратко движението в участъка бе спряно, докато работят пожарникарите екипи. В 15.25 трафикът е възстановен.", "date": "2019.02.23", "title": " Автобус се запали край пътен възел „Правец“ на магистрала „Хемус“"}
{"url": "https://trud.bg/%d1%86%d0%b2%d0%b5%d1%82%d0%b0%d0%bd-%d1%86%d0%b2%d0%b5%d1%82%d0%b0%d0%bd%d0%be%d0%b2-%d0%bf%d1%80%d0%b0%d0%b2%d0%b8%d1%82%d0%b5%d0%bb%d1%81%d1%82%d0%b2%d0%be%d1%82%d0%be-%d0%be%d1%81%d0%b8%d0%b3/", "text": "Благодарение на усилията си правителството осигури допълнителни средства за реализирането на проекти в редица от българските общини, една от които е Струмяни. Това каза председателят на ПГ на ГЕРБ и зам.-председател партията Цветан Цветанов по време на среща със симпатизанти на партията в Струмяни, съобщиха от преасцентъра на ГЕРБ. „Надяваме се, че това ще покаже на жителите на Струмяни, че ние не делим общините на наши и ваши. За нас е важно да се подпомагат всички проекти, които са в полза на гражданите“, заяви Цветан Цветанов. Той добави, че Община Струмяни има й възможността да реализира проекти, които могат да бъдат финансирани по европейските фондове и Програмата за трансгранично сътрудничество. В Струмяни Цветан Цветанов обсъди с членове и симпатизанти на партията и актуални теми от политическия живот в страната и предстоящите избори за Европейският парламент и местната власт. Според него изборите през май ще се проведат във време, което само по себе си ще бъде предизвикателство, тъй като ще има три почивни дни. „Трябва да постигнем висок резултат на европейските избори, които ще са генерална репетиция за местните избори, които са също много важни, тъй като победата и на тях ще ни гарантира успешно довършване на управленския мандат. Това е важно, защото имаме нужда България да продължава да е стабилна“, добави Цветанов. „Смятам, че в БСП тепърва ще има процеси, които ще доведат до напрежение, но за нас най-важното е структурите ни да са силни“, подчерта още Цветан Цветанов. Той отбеляза, че в политиката най-важното нещо е да се гарантират реалните резултати за хората. В рамките на срещата бяха поставени много въпроси от страна на членовете и симпатизантите на партията, които най-вече бяха свързани с повишението на цената на водата в Струмяни. Цветанов заяви, че е наясно с това, че проблемът е сериозен, както за общината, така и за Разлог. Той заяви, че един от основните проблеми в тази връзка е липсата на консолидация на Асоциацията по ВиК заради отказа на Община Кресна да се включи в нея. Заедно с Цветан Цветанов в Струмяни са народният представител и областен координатор на ГЕРБ – Благоевград Даниела Савеклиева, както и депутатите Стефан Апостолов, Александър Мацурев, д-р Емил Тончев и областният управител на Благоевград, който е и общински председател на ГЕРБ-Благоевград, Бисер Михайлов.  ", "date": "2019.02.23", "title": " Цветан Цветанов: Правителството осигури допълнителни средства за проекти в общините"}
{"url": "https://trud.bg/%d0%ba%d0%b8%d0%bc-%d1%87%d0%b5%d0%bd-%d1%83%d0%bd-%d0%bf%d1%80%d0%b8%d0%b7%d0%bd%d0%b0%d0%bb-%d1%87%d0%b5-%d0%bd%d0%b5-%d0%b8%d1%81%d0%ba%d0%b0-%d0%b1%d1%80%d0%b5%d0%bc%d0%b5%d1%82%d0%be-%d0%bd/", "text": "Севернокорейският лидер Ким Чен-ун е казал на държавния секретар на САЩ Майк Помпейо, че не иска децата му да живеят с бремето на ядрените оръжия, твърди бивш служител на ЦРУ, участващ в дипломатическите усилия на високо равнище по въпроса за ядрените оръжия на Пхенян, съобщава БТА. Ким е направил това необичайно лично признание пред Помпейо по време на визитата на американския държавен секретар през април м.г., когато се подготвяше историческата първа среща между севернокорейския лидер и американския президент Доналд Тръмп в Сингапур през юни. „Аз съм баща и съпруг. Имам деца и не искам те да носят през целия си живот на плещите си бремето на ядрените оръжия“, казал Ким Чен-ун, цитиран от бившия служител на ЦРУ Андрю Ким. С тези думи пхенянският лидер отговорил на Помпейо, когато бил запитан дали желае да прекрати ядрената си програма.", "date": "2019.02.23", "title": " Ким Чен-ун признал, че не иска „бремето на ядрените оръжия“"}
{"url": "https://trud.bg/%d1%85%d0%b0%d0%bc%d0%b8%d0%b4-%d1%85%d0%b0%d0%bc%d0%b8%d0%b4-%d0%b4%d0%bf%d1%81-%d0%be%d1%81%d1%82%d0%b0%d0%bd%d0%b0-%d0%b5%d0%b4%d0%b8%d0%bd%d1%81%d1%82%d0%b2%d0%b5%d0%bd%d0%b0%d1%82%d0%b0-%d0%be/", "text": "Няма нова управляваща коалиция. От първия ден на сформирането на това правителство коалицията беше ясна и ДПС от този ден до днес е в опозиция. Това обяви зам.-председателят на парламентарната група на ДПС Хамид Хамид по   във връзка с обвиненията на БСП, че новата управляваща коалиция е ГЕРБ – ДПС. Ние заявихме, че когато се предлагат решения, които са в нашата програма, решения, които са за доброто на държавата и държавността, ние ще ги подкрепяме без значение кой какво внася. Т.е., когато трябва да се крепи държавността, да се приемат закони в полза на държавата и на хората, ние сме готови да ги подкрепяме и това съвсем не значи, че сме в управляваща коалиция. Но трябва да направим разлика – когато се крепи държавността и държавата е едно, когато се крепи властта е съвсем различно. Явно колегите отляво смесват двете неща. За нас властта не е държавата и не е държавността. И когато има разминаване между тези две понятия, няма как да крепим властта. В този смисъл сме опозиция, която прави ясно това разделение“, каза Хамид Той коментира и горещата тема за преференциалния вот, който се превърна в ябълка на раздора в Изборния кодекс Хамид коментира: „По повод тези преференции, които истеризираха в медийното пространство, в обществото, това далеч не е най-същественото ни предложение в Изборния кодекс. Но нашето мнение за преференциите е постоянно още от първия ден, в който те са приети още през 2007 г. Ние смятаме, че те не изпълниха предназначението си и се превърнаха в средство за партиен и корпоративен контрол върху избирателя. Появиха се такива изкривявания, че в над 100 общини размествания се получават с 20-30 гласа, което е точно един род – брат, сестра, чичо, вуйчо, леля, определят политиката на една партия в една община. Стигна се дотам, че фирми, които искат да изпълняват всички обществени поръчки в една община, намират начин да мобилизират и в няколко партии си създават собствени лобисти с по 20-30 гласа. Това постигна преференцията. За съжаление има случаи в национален план – в парламента влязоха хора, уж като личност, а не са направили едно смислено изявление от трибуната. За мен това не са личности в национален план. Влязоха хора, които имат амбициозни родители“. Депутатът не пожела да ги назовава тези хора с конкретни имена, но поясни, че имената им са излезли в медийното пространство. За пример все пак даде човек с „амбициозни братя“ от Русе, които най-вероятно са вкарали „не дотам чисти пари в кампанията“. „Ето това е преференцията. Г-н Цветанов говореше за случаи около Велико Търново и Горна Оряховица. Преференцията се оказа диктат на едни 7 процента върху останалите 93 процента от гласоподавателите, симпатизанти, членовете на една партия. Т.е., разбираме така – анализаторите казват, че 7-те процента, които гласуват за една партия са гражданите, които имали право да гласуват за личности, а останалите 93 процента са селяни, които нямат мнение. Това е обидно за целия този партиен апарат, за всички гласоподаватели, за всички граждани, които подкрепят една партия“, каза Хамид. „Ние в ДПС последователно си решаваме този проблем с преференцията. Ако някой измести, го изключваме от парламентарната група – вече във втори парламент“, добави зам.-председателят на ПГ на ДПС. Той изключи възможността ДПС да направи различно предложение относно преференциите, което да засяга само местните избори, но не и парламентарните и евроизборите. „Не е възможно, защото ние не сме ветропоказатели. Ще предложим същите неща, които предложихме и предния път. Ние сме убедени, че това е справедливият праг на преференцията – цената на съответния мандат“, категоричен бе народният представител. Хамид внесе яснота и как се е стигнало до осигуряването на кворума на заседанието, при което бяха приети промените в Изборния кодекс. „На 14 февруари бяхме в стаята на зам.-председателя на НС г-жа Джафер. В нейно присъствие, в присъствието на заместниците на парламентарната група и на партията, които са в парламента – бяхме 5-6 души от ДПС. Дойдоха г-н Цветанов и г-н Кирилов. Попитаха дали можем да разговаряме. Поканихме ги, говорихме, при което те казаха, че изпитват трудности с осигуряването на мнозинство и помолиха за подкрепа за следващата точка след Изборния кодекс – да остане стария състав на ЦИК и да не гласуваме по предложението на БСП за нова Централна избирателна комисия. Срещу това ние изразихме нашето притеснение, че не се въвежда с достатъчно бързи темпове машинното гласуване и че нашето настояване е да има малко повече машини, отколкото те са предвидили. Нашето предложение бе на евроизборите половината от секциите да бъдат с машина, а есента на местните избори всички секции да бъдат с машинно гласуване и само с машинно и без хартия. При което те помолиха да направим малко отстъпки и да ги направим 3000 на тези избори и 6000 през есента и само машинно след това. И дума не е ставало – думата преференция не беше спомената. Държа да отбележа, че ние имаме съществени предложения, които касаят правата на гражданите и преференция", "date": "2019.02.23", "title": " Хамид Хамид: ДПС остана единствената опозиция в парламента"}
{"url": "https://trud.bg/%d0%b7%d0%b0%d0%bc-%d0%bc%d0%b8%d0%bd%d0%b8%d1%81%d1%82%d1%8a%d1%80-%d0%b0%d0%bb%d0%b5%d0%ba%d1%81%d0%b0%d0%bd%d0%b4%d1%8a%d1%80-%d0%bc%d0%b0%d0%bd%d0%be%d0%bb%d0%b5%d0%b2-%d0%b7%d0%b0-10-%d0%b3/", "text": "Брутният вътрешен продукт на България е нараснал с 30% или с около 30 млрд. лв. за последните 10 години. Това съобщи заместник-министърът на икономиката Александър Манолев по време на X Зимен университет на МГЕРБ в Сандански, съобщиха от пресцентъра на партията. „Износът ни се е увеличил повече от два пъти от 2009 г. до сега и вече надхвърля 56 млрд. лв.“, допълни Александър Манолев. Според него в икономически план страната ни е направила сериозна крачка напред. „Имаме исторически шанс, ако запазим стабилността и се възползваме от възможностите. Но трябва да спрем да се разделяме по всяка тема“, каза още Манолев. Сред водещите групи в експорта ни са стоки и продукти на нашата индустрия, стана ясно от неговото изложение. „В топ 10 на нашите пазари има само една държава, която е извън ЕС – съседна Турция, но пък търговските ни отношения с нея са много важни и динамични“, отбеляза зам.-министър Манолев. Сред другите страни, извън ЕС, България развива най-интензивна търговия със Сърбия, Съединените американски щати, Руската федерация и др. Откроена бе и една интересна тенденция – Китай е все по-близо до влизане в топ 10 на страните, за които реализираме експорт. Нещо, което показва, че нашите компании са предприемчиви и следват световните тенденции. „За да отговоря на тези, които твърдят, че чуждите компании напускат страната, ще цитирам официалната статистика – всяка година в България се създават по 10 хил. нови работни места от частния сектор“, подчерта икономическият заместник-министър. Той представи и данни, от които е видно, че инвестициите в страната устойчиво растат през последните години, а за 2018 г., по предварителни данни на НСИ, те ще достигнат 20 млрд. лв. Преките чуждестранни инвестиции също растат с около 10% през 2017 и 2018 г.", "date": "2019.02.23", "title": " Зам.-министър Александър Манолев: За 10 години БВП се е увеличил с 30 млрд. лв."}
{"url": "https://trud.bg/%d0%b1%d0%b0%d1%82-%d0%bc%d0%b8%d0%bb%d0%ba%d0%be-%d0%be%d0%b1%d1%80%d1%8a%d1%81%d0%bd%d0%b0-%d0%bc%d1%83%d1%81%d1%82%d0%b0%d0%ba%d0%b0-%d0%b7%d0%b0-%d1%80%d0%b8%d0%b0%d0%bb%d0%b8%d1%82%d0%b8/", "text": "Сред участниците са Мария Илиева, Тита и Папи Ханс Два музикални формата ще се борят за рейтинг в най-гледаното време през пролетния тв сезон. Утре в ефира на Би Ти Ви стартира предаването, което търси таланти “Гласът на България”, а в понеделник е началото на шоуто за имитации “Като две капки вода” по Нова тв. Този път и в “Капките” се очертава голяма битка на гласове, защото за първи всичките осем участници са певци, за разлика от предишни сезони, където често имаше и актьори или непрофесионалисти от други сфери. За титлата най-добър имитатор от понеделник в ефира на Нова тв ще се борят Мария Илиева, Тита, Папи Ханс, Петя Буюуклиева, Деси Добрева, Дичо, Милко Калайджиев и Стефан Илчев. Главният редактор на шоуто Влади Априлов разкри, че за да влизат по-добре в образи, включително и женски, мъжете са се сбогували със своите бради, а Милко Калайджиев е оставил “мустака на републиката” в името на шоуто. “През последните години Милко се свързва с хитове от попфолка, но в музикалната му история има както сръбски парчета, така и италиански канцонети. Смятаме, че той ще може да изпее всичко”, допълни Априлов. За поредна година водещи на формата ще бъдат екранната двойка от “Господари на ефира” Васил Василев-Зуека и Димитър Рачков. Димитър Ковачев-Фънки и Хилда Казасян отново ще бъдат двамата постоянни членове на журито. Третият оценяващ ще бъде различен всяка седмица. В първото издание на новия сезон в понеделник това ще бъде продуцентът Маги Халваджиян. В следващите епизоди на стола ще сядат популярни личности от различни сфери на шоубизнеса у нас. Победител в предишния шести сезон на шоуто стана певецът Славин Славчев, който доби популярност от друг музикален формат. Сред победителите в предходните години обаче има и актьори. Актрисата Невена Бозукова-Неве спечели шоуто във втория сезон, а след нея колегата й Ненчо Балабанов. Победителят в четвъртия сезон също бе актьор – Калин Врачански.   Треньорите блокират конкуренцията с нов бутон Михаела Филева сяда на стола на Поли Генова Промени в регламента и невижданите досега елементи ще направят надпреварата за наградата от 50 000 лева и титлата “Глас на България” 2019 още по-напрегната. Михаела Филева влиза в отбора на треньорите и сяда на стола на Поли Генова, която очаква първото си дете. Една от най-успешните и награждавани поп изпълнителки у нас ще се присъедини към музиканта и продуцент Владимир Ампов – Графа, рок-легендата Иван Лечев и попфолк дивата Камелия в търсене на най-добрия глас. В предстоящия сезон по време на първия етап – кастингите на тъмно, в допълнение към добре познатия червен бутон, пред всеки треньор ще има и бели бутони с имената на колегите му. С тях Камелия, Графа, Михаела и Иван Лечев ще могат да се блокират един друг по веднъж. Когато някой от треньорите чуе глас, който изключително много му харесва и го иска за себе си или допуска, че той би избрал някой от другите треньори, може да го лиши от шанса да се обърне. Един треньор може да разбере, че е блокиран от друг, само ако се обърне към таланта, чийто глас е харесал.  Битката за таланти ще се ожесточи още повече във втория етап от предстоящия шести сезон на “Гласът”. По време на вокалните двубои треньорите ще имат право само на една кражба на участник от друг отбор, а не на две, както беше досега. В предаването ще им а още едно ново попълнение – 23-годишната Елина Марковска ще влезе в ролята на V-Reporter и трети водещ. Заедно с познатите водещи–хип-хоп дуото Павел и Венци Венц, тя ще следи и разкрива пред зрителите всичко, което се случва в бекстейджа на предаването.   Полицай, художник и културист в битка за „Мастършеф“ Силвена Роу е новото попълнение в журито Петият сезон на “Мастършеф” по Би Ти Ви посреща новите хоби-готвачи, които ще се борят за победата и 100 000 лева в чисто нова кухня. В понеделник в 21:00 часа кандидатите да получат престилка от Chef Андре Токев, Chef Петър Михалчев и Chef Силвена Роу ще влязат в шоуто и ще покажат своите умения. Модерните тенденции на световната сцена, формулите на изпитани рецепти и иновативни техники ще се съчетаят в едно, за да обогатят кулинарната култура в България. Млада дама, магистър-фармацевт, която е сред новите гладиатори в кухнята, заявява: “Много обичам да готвя, много обичам да ям! Храната е целият ми живот!”. Друга признава, че досега е посветила дните си на отглеждането на децата, семейството и работата, но сега е моментът да сбъдне мечтата си. В кухнята на добрия вкус ще влязат още полицай – тежки престъпления, модел, художник, културист и ветеринар на диви животни. Най-младият хоби-готвач тази година, който иска да спечели титлата “Мастършеф” е само на 16 години. Както и в досегашните сезони, “гладиаторите” ще представят своите виждания за първокласна кухня и често ще надминават нивото на дългогодишни професионалисти.  Хоби-готвачите трябва да защитят претенцията си като се изправят пред различни предизвикателства по пътя към мечтаната титла – оценка от животни, сбъдване на детски мечти, изобретателност в полеви условия и много други.   Екзотичен египтянин влиза в „Хелс китчън“ Един от участниците е готвил за Джордж Буш и фамилията му 18 силни характери и изявени индивидуалисти влизат във втория сезон на Hell’s Kitchen България, който тръгва от вторник по Нова тв. Предаването обещава да е атрактивно за женската аудитория, тъй като почти всички участници сред мъжете са млади и необвързани, любители на екстремните спортове. Изключение от необвързаните прави екзотичен участник, родом от Египет, който е баща на 5 деца и колекционира редки птици. Всички кандидати за победата имат завиден професионален опит като готвачи в престижни заведения в България и по света, като един от тях е готвил лично за Джордж Буш и фамилията му, друг е работил рамо до рамо с Гордън Рамзи. Сред най-интересните ястия, приготвяни от участниците в ресторантите, за които са работили, са емулсия от суджук, биск от боб, бекон в кори от баница и тайландски сладолед с горгондзола. За сметка на това персоналните предпочитания на готвачите са твърдо свързани с българската кухня и простите, но сготвени с чувство ястия като мусака, пълнени чушки, свинско с праз и телешко варено. След няколко дни интензивна подготовка, впечатленията на участниците от колегите им са полярни и варират от “трудни характери” и “изявени индивидуалисти” до “ние сме най-готиният екип, много по-добри от предишните”. Това дава заявка, че сезонът ще е драматичен, наситен с обрати и битки на характери, а работата на шеф Ангелов да създаде сплотени екипи с изявени лидери никак няма да е лесна.", "date": "2019.02.23", "title": " Бат Милко обръсна мустака за риалити\t\t\t"}
{"url": "https://trud.bg/%d0%b6%d0%b5%d0%bd%d0%b0-%d1%81%d0%b5-%d0%be%d0%bf%d0%bb%d0%b0%d0%ba%d0%b0-%d0%b2-%d0%bf%d0%be%d0%bb%d0%b8%d1%86%d0%b8%d1%8f%d1%82%d0%b0-%d0%bf%d1%80%d0%be%d0%b4%d0%b0%d0%bb%d0%b8-%d0%b9-%d0%ba/", "text": "Полицията в градчето Крейгейвън, Северна Ирландия, получи странно оплакване. Жена звъннала на горещия телефон на местното управление и заявила, че е била измамена от местен дилър на дрога, който й продал два грама кафява захар вместо кокаин за 200 паунда, пише  . На страницата на полицията в Крейгейвън във „Фейсбук“ се появи транскрипция на разговора с потърпевшата, която бързо набра популярност в социалната мрежа. Органите на реда заявиха, че оповестяват публично разговора, за да „отправят послание към всички, които са били излъгани от своя дилър и търсят отмъщение“, за да могат да си вземат поука. „Казвали сме го и преди, сега го повтаряме отново – дилърите на дрога не се интересуват от нищо друго, освен от изпразването на джобовете Ви“, написаха над публикацията си във „Фейсбук“ полицаите. Все още обаче остава неизяснен въпросът дали човекът продал кафявата захар вместо кокаин или купувачът ще бъдат съдени. Дилърът може да бъде подведен под отговорност за „печалба чрез заблуда“, а дамата, която се е опитала да купи дрога е била „насочена към компетентните инстанции за съвет и подкрепа“.", "date": "2019.02.23", "title": " Жена се оплака в полицията – продали й кафява захар вместо кокаин"}
{"url": "https://trud.bg/%d0%bf%d1%80%d0%be%d1%82%d0%b5%d1%81%d1%82%d0%b8%d1%80%d0%b0%d1%89%d0%b8-%d0%b8%d0%b7%d0%bb%d1%8f%d0%b7%d0%be%d1%85%d0%b0-%d0%b2-%d0%b7%d0%b0%d1%89%d0%b8%d1%82%d0%b0-%d0%bd%d0%b0-%d0%bc%d0%b0%d0%b4/", "text": "Малка група граждани се събраха пред посолството на Боливарска република Венецуела в София, за да изразят подкрепата си за президента на страната Николас Мадуро, предаде БГНЕС. Според тях Венецуела е в криза изцяло по вина на САЩ, които водят „политика на вмешателство“, а в страната се прави опит за преврат, който би могъл да доведе до гражданска война. С плакати „САЩ, долу ръцете от Венецуела“ и „НЕ на войната срещу Венецуела“ протестиращите изразиха солидарност с венецуелския народ, който според тях е направил своя избор, гласувайки за Мадуро на предходния вот. При демонстрантите слезе и посланикът на Венецуела в България Н. Пр. Ориета Капони. Тя благодари на всички присъстващи и подчерта, че ситуацията поставя под заплаха дори суверенитета на страната ѝ.", "date": "2019.02.23", "title": " Протестиращи излязоха в защита на Мадуро в София"}
{"url": "https://trud.bg/%d0%bf%d0%be%d0%bb%d0%b8%d1%86%d0%b0%d0%b8%d1%82%d0%b5-%d0%bf%d0%be%d1%81%d1%82%d1%80%d0%b0%d0%b4%d0%b0%d0%bb%d0%b8-%d0%bf%d1%80%d0%b8-%d0%b0%d1%80%d0%b5%d1%81%d1%82%d0%b0-%d0%bd%d0%b0-17-%d0%b3/", "text": "Трима полицаи пострадаха в   с непълнолетен шофьор на такси в София вчера. И тримата са с леки травми след опит да спрат за проверка издирван автомобил. Веднага след инцидента арестуваните са доведени в столичното Първо районно управление. Те опитали да избягат, защото в колата им имало оръжие и наркотици. Прокуратурата обаче разпореди тримата да се приберат у дома. Двамата криминално проявени пътници остават със статут на свидетели на инцидента, а непълнолетният и неправоспособен шофьор остава под надзора на Детска педагогическа стая. Патрулът от Първо районно управление засякъл издирваното такси в района на Софийския университет. Обичайната проверка обаче се превърнала в истински екшън, разказаха униформените по  . „Автомобилът не спря. Премина през неговата обувка. Впоследствие удари мен в коляното и лакътя”, обясни Даниел Дашев. „Същият намали и в следващия момент ускори отново и премина през ходилото ми. Прегази десния ми крак с предна лява гума”, допълни Георги Георгиев. „Рязко се отвори дясната врата на автомобила и ми нанесе удар в лявото коляно и дясната ръка. Там съм пострадал, но се чувствам добре”, разказа Красимир Бабечки. Истинската опасност осъзнали в мига, в който видели пистолета в таксито. „Водачът оказа яростна съпротива. След това при опита ни да осъществим контакт с него той започна да рита единия от колегите в областта на рамото и ръцете”, продължи разказа Даниел Дашев. Казват, че отдавна са приели агресията срещу униформата като част от професията. „Свикнали сме да ни обиждат. Изградили сме някакъв имунитет. Изтърпяваме ги нещата, претръпваме. Не им отдаваме значение”, каза Георги Георгиев. „Може би трябва да се помисли нещо – вероятно за повече права. И да ни защитава повече законът в такива ситуации, защото този случай можеше да завърши по много лош начин”, допълва Красимир Бабечки. Заради инциденти като този в новия Закон за МВР за първи път са разписани предложения за солидни глоби – 2000 лева за посегателство срещу униформен и от 200 до 2000 лева за неизпълнение на полицейско разпореждане. Полицаите признават, че агресията срещу тях е ежедневие.  ", "date": "2019.02.23", "title": " Полицаите, пострадали при ареста на 17-годишен таксиджия: Законът трябва да ни защитава повече"}
{"url": "https://trud.bg/%d1%81%d1%8a%d1%80%d0%b1%d0%b8-%d0%ba%d0%b0%d0%bd%d0%b4%d0%b8%d0%b4%d0%b0%d1%82%d1%81%d1%82%d0%b2%d0%b0%d1%82-%d0%b7%d0%b0-%d0%bf%d1%80%d0%b8%d0%b5%d0%bc-%d0%b2-%d0%b0%d1%80%d0%bc%d0%b8%d1%8f%d1%82/", "text": "Повече от пет хиляди кандидати са се явили след призива на Министерството на отбраната на Косово за прием на 650 войници, а заместник-министърът на отбраната Агим Чеку заяви, че интерес е имало от всички общности в Косово, включително и от сърбите, предаде държавният телевизионен канал RTK. Миналата година от 137 сърби, които се записаха в Косовските сили за сигурност (КСС), около петдесет от тях, след натиск от Белград, поискаха да напуснат военната служба в тези сили, припомня изданието. Призив към косовските сърби да не стават част от Косовската армия бе отправен в петък от сръбския президент Александър Вучич", "date": "2019.02.23", "title": " Сърби кандидатстват за прием в армията на Косово"}
{"url": "https://trud.bg/%d0%bf%d0%b0%d1%80%d0%b3%d0%be%d0%b2-%d0%ba%d1%80%d0%b0%d0%b9%d0%bd%d0%b8%d1%8f%d1%82-%d1%81%d1%80%d0%be%d0%ba-%d0%b1%d1%81%d0%bf-%d0%b4%d0%b0-%d1%81%d0%b5-%d0%b2%d1%8a%d1%80%d0%bd%d0%b5-%d0%b2/", "text": "„Вие го наричате бойкот. Това е решение на Националния съвет, което наложи на парламентарната група да напусне Народното събрание като протест, вследствие на което бе решено да се променят правилата в Изборния кодекс. Въпреки че дори Венецианската комисия казва, че 6 месеца преди избори не е редно да се променят правилата. А това създава усещане, че може да се създадат условия за манипулиране на изборите“. Това заяви лидерът на столичната организация на БСП Калоян Паргов по   по повод решението на левицата да не влизат в парламента. „Предишното решение да има депутати в парламента, бе решено на парламентарната група“, каза Паргов по повод предишния случай, когато левицата реши да напусне парламента при отказа на Валери Симеонов да подаде оставка като вицепремиер. Относно писмото на Корнелия Нинова депутатите на БСП да не получават заплати той коментира: „Това е общо решение на парламентарната група. Това е колективно решение. Принципът е който работи получава, който не работи, не получава“. „Ако се окаже, че заплатите им бъдат преведени, пак ще имаме колективно решение”, каза още Паргов, като намекна, че все пак депутатите на БСП биха дали получените пари за благотворителност. Той обяви и кога БСП ще се върне в парламента. „Решението на Националния съвет бе да наложи на парламентарната група да излезе. Това е нормален парламентарен способ. Крайният срок, при който ще се върнем е 27 май (след евроизборите). Освен ако до тогава нещо не наложи да се върнем преди това“, заяви Паргов. Относно настояването на левицата за машинно гласуване той коментира: „Машинното гласуване е вид гласуване, което намалява до минимум манипулациите. Имал съм възможност да бъда наблюдател в страни, в които има машинно гласуване. Например последните избори в Русия. Накрая машината изкарва една разпечатка без да се налага никой да брои и да се налага да има съмнения. А после може да има и ръчно преброяване“. Паргов не подкрепи идеята да има образователен ценз за гласуване.", "date": "2019.02.23", "title": " Паргов: Крайният срок БСП да се върне в парламента е 27 май"}
