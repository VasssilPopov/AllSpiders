{"url": "https://trud.bg/%d1%82%d1%83%d1%80%d1%86%d0%b8%d1%8f-%d1%89%d0%b5-%d0%b4%d0%b5%d0%bf%d0%be%d1%80%d1%82%d0%b8%d1%80%d0%b0-%d0%b1%d0%bb%d0%b8%d0%b7%d0%be-600-%d0%b0%d1%84%d0%b3%d0%b0%d0%bd%d0%b8%d1%81%d1%82%d0%b0%d0%bd/", "text": "Турските власти ще депортират в Кабул този уикенд близо 600 нелегални афганистански мигранти, намиращи в Източна Турция, съобщи днес турското министерство на вътрешните работи, цитирано от Ройтерс. Афганистанските мигранти са преминали нелегално в Турция от Иран заради “терористичните действия и икономическите проблеми” в Афганистан, посочва министерството и уточнява, че турските сили за сигурност са предали мигрантите на окръжните миграционни власти. Министерството съобщава, че е подготвено депортирането на 591 мигранти в окръг Ерзурум /Източна Турция/ и чартърни полети до Кабул ще бъдат организирани днес и в неделя за връщане на мигрантите. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Турция ще депортира близо 600 афганистански нелегални мигранти"}
{"url": "https://trud.bg/%d1%80%d1%8a%d1%81%d0%b5%d0%bb-%d0%ba%d1%80%d0%be%d1%83-%d0%bf%d1%80%d0%be%d0%b4%d0%b0%d0%b2%d0%b0-%d0%b4%d0%be%d1%81%d0%bf%d0%b5%d1%85%d0%b8%d1%82%d0%b5-%d1%81%d0%b8-%d0%be%d1%82-%d0%b3%d0%bb%d0%b0/", "text": "Ризница, която Ръсел Кроу носи във филма “Гладиатор”, бе продадена за 125 000 австралийски долара (96 000 щатски долара) на търг на “Сотбис” в Сидни, съобщиха агенциите. Първоначалната оценка бе между 20 000 и 30 000 австралийски долара. За много от вещите и предметите, предложени за продажба от родения в Нова Зеландия актьор, бяха платени суми, надхвърлящи първоначалните им оценки. Копие на древноримска колесница от същия филм намери купувач за 65 000 австралийски долара, след като първоначалната му оценка бе 10 000 австралийски долара. Носен от Кроу кожен протектор за боксьор във филма “Късметлията”, в който актьорът е в образа на боксьора тежка категория Джеймс Брадок, бе продаден за 7000 австралийски долара, след като първоначалната му оценка бе 500-600 австралийски долара. Ботуши, които Кроу носи във филма “Бръснати глави”, пък бяха продадени за 10 000 австралийски долара. С разпродажбата Кроу целеше окончателно да преодолее проваления си брак с Даниел Спенсър, да се освободи от ненужните спомени и да поеме глътка свеж въздух. Търгът “Изкуството на развода” се състоя на 7 април, когато Кроу чества 54-ия си рожден ден. На 7 април 2003 г. той и Даниел Спенсър сключиха брак. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Ръсел Кроу продава доспехите си от “Гладиатор”"}
{"url": "https://trud.bg/%d0%bc%d0%b8%d1%85%d0%b0%d0%b8%d0%bb-%d1%81%d0%b0%d0%b0%d0%ba%d0%b0%d1%88%d0%b2%d0%b8%d0%bb%d0%b8-%d1%89%d0%b5-%d1%80%d0%b0%d0%b1%d0%be%d1%82%d0%b8-%d0%ba%d0%b0%d1%82%d0%be-%d0%bb%d0%b5%d0%ba%d1%82/", "text": "Бившият президент на Грузия и бивш губернатор на Одеска област Михаил Саакашвили заяви, че ще работи като лектор в Академията за ораторско майсторство на Нидерландия, предава РИА Новости. „Договорих се за сътрудничество с Академията за ораторско майсторство на Нидерландия. Засега съм в Европа и ще си изкарвам прехраната с лекции. В Академията има много класен колектив, който ме впечатли с доброто си познание върху спецификите на нашия регион и правилността на ценностите му. Надявам се, че няма да ми се наложи да чета лекции дълго, а опита ще използвам не за лекции, а за отстраняването на олигарсите от властта и за реални реформи“, написа Саакашвили на своята страница във „Фейсбук“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Михаил Саакашвили ще работи като лектор"}
{"url": "https://trud.bg/%d0%b1%d0%b8%d0%b2%d1%88-%d0%b4%d0%b8%d0%bf%d0%bb%d0%be%d0%bc%d0%b0%d1%82-%d0%bd%d0%b0-%d0%b2%d0%b0%d1%82%d0%b8%d0%ba%d0%b0%d0%bd%d0%b0-%d0%b2-%d1%81%d0%b0%d1%89-%d0%b0%d1%80%d0%b5%d1%81%d1%82%d1%83/", "text": "Ватикана обяви днес, че на негова територия е арестуван Монсеньор Карло Алберто Капела, бивш съветник в посолството на Светия престол във Вашингтон, по подозрение, че е гледал сайтове с детска порнография, предадоха световните агенции. Свещеникът бе изтеглен от Апостолическата нунциатура в САЩ през септември и Ватикана започна разследване. Полицията в Уиндзор, щата Онтарио, твърди, че Капела е свалял детско порно от интернет сайт, когато посетил местна църква от 24 до 27 декември 2016 година. Ватикана извика обратно своя представител, след като американският Държавен департамент го уведоми на 21 август миналата година за възможно нарушаване на закона за детската порнография от един от от неговите дипломати във Вашингтон, уточнява АП, цитирана от БТА.", "date": "2018.04.07", "title": " Бивш дипломат на Ватикана  в САЩ арестуван  за детска порнография"}
{"url": "https://trud.bg/%d1%88%d0%b2%d0%b5%d1%86%d0%b8%d1%8f-%d0%be%d1%82%d0%b1%d0%b5%d0%bb%d1%8f%d0%b7%d0%b2%d0%b0-%d0%b5%d0%b4%d0%bd%d0%b0-%d0%b3%d0%be%d0%b4%d0%b8%d0%bd%d0%b0-%d0%be%d1%82-%d0%b0%d1%82%d0%b5%d0%bd%d1%82/", "text": "Стокхолм и цяла Швеция отбелязват днес една година от атентата с камион, при който загинаха петима души в шведската столица, предаде ДПА. Специална възпоменателна служба за жертвите на атентата бе отслужена днес в църквата “Адолф Фредрик”. На нея присъстваха премиерът Стефан Льовен, членове на правителството, партийни лидери, представители на градските власти, полицията, епископът на шведската лутеранска църква Антие Якелен, както и крал Карл ХVI Густав и съпругата му кралица Силвия. Текстове прочетоха също така имамът на главната стокхолмска джамия и представител на еврейската конгрегация. Църквата се намира близо до пешеходната зона, където откраднат камион премина през улицата в централен район, пълен с магазини, преди да се блъсне в един от тях през април миналата година. Въздушното пространство над Стокхолм беше затворено днес. Полицията засили присъствието си. След нападението в града бяха разположени бетонни преграждения във формата на лъвове наред с огромни бетонни саксии по пешеходната улица “Дротнинггатан”. След службата Льовен и съпругата му се разходиха по “Дротнинггатан” до магазина, където се блъсна камионът, и положиха цветя с картичка с надпис: “Помним ви.” По пътя те се поздравяваха с хората на улицата, включително 38-годишна жена, която загуби крака си при нападението. Светлината е много по-силна от мрака, каза пред журналисти Льовен, като добави, че тероризмът никога няма да победи. Хората днес полагаха цветя върху някои от бетонните лъвове, както и на централния площад “Сергелсторг”, където е направена украса от цветя във формата на сърце. Льовен трябва да говори и на възпоменателен концерт. 40-годишният Рахмат Акилов от узбекистански произход, който призна, че е извършил атентата миналата година, в момента е подсъдим за престъпления, свързани с тероризма. Той свидетелства, че е искал да накара Швеция да спре подкрепата си за борбата срещу „Ислямска държава” в Сирия. Очаква се делото му в Стокхолм да продължи до началото на май. Нападението в Стокхолм бе едно от няколкото в Европа от 2016 г. насам, при които се използва автомобил, с който се нападат граждани. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Швеция отбелязва една година от атентата с камион в Стокхолм"}
{"url": "https://trud.bg/%d1%81%d1%8a%d1%80%d0%b1%d0%b8%d1%8f-%d0%bc%d0%be%d0%b4%d0%b5%d1%80%d0%bd%d0%b8%d0%b7%d0%b8%d1%80%d0%b0-%d0%b2%d1%8a%d0%be%d1%80%d1%8a%d0%b6%d0%b5%d0%bd%d0%b8%d1%82%d0%b5-%d1%81%d0%b8-%d1%81%d0%b8/", "text": "Сръбският министър на отбраната Александър Вулин съобщи, че в началото на април е разговарял с руския си колега Сергей Шойгу в Москва за доставка на ново въоръжение от Русия – четири транспортни хеликоптера Ми-17 и четири бойни хеликоптера Ми-35, предаде Танюг. Те ще пристигнат в Сърбия към края на тази или в началото на 2019 г. Вулин заяви за сръбската Първа ТВ, че през следващите дни ще бъдат завършени “определени технически детайли” и ще бъде подписан договор с Беларус за доставка на нови изтребители МиГ-29. След това ще може да говори по-точно за това какво конкретно сръбската армия ще достави от Беларус и за каква степен на модернизация на машините става дума. В края на декември миналата огдина президентите на Сърбия и Русия Александър Вучич и Владимир Путин постигнаха договор за купуването на шест руски хеликоптера Ми-17 и ракетна система С-300. С тях Сърбия би имала общо осем хеликоптера Ми-17, а с доставката на шестте руски МиГ- 29 има общо 10 такива изтребителя, които след модернизацията ще могат да функционират до 2030 г. Освен тях сръбската авиация има и три МиГ-21 и 17 самолета “Орао”, които също ще бъдат модернизирани. В края на 2018 г. Сърбия очаква доставката от Русия на 30 модернизирани танка Т-72 и на 30 съвременни бронирани машини BRDM-2. Тази военна техника е част от договорения пакет с МиГ-овете, доставени в средата на октомври на сръбската армия, уточнява БТА.", "date": "2018.04.07", "title": " Сърбия модернизира въоръжените си сили с нови руски хеликоптери и изтребители МиГ-29"}
{"url": "https://trud.bg/%d0%b1%d0%b0%d0%b9%d0%b5%d1%80%d0%bd-%d0%bf%d0%b0%d0%ba-%d0%b5-%d1%88%d0%b0%d0%bc%d0%bf%d0%b8%d0%be%d0%bd/", "text": "“Байерн” стана за шести път шампион на Бундеслигата. Баварците узакониха титлата си с победа 4:1 като гост на “Аугсбург”. Никой друг тим не е ставал и четири пъти поред първенец в Германия. Малкият баварски тим “Аугсбург” поведе след автогол на Никлас Зюле. Нещастно вратарят Свен Улрайх го улучи по главата след грешка на Джером Боагенг в 18-ата минута. Още до края на първото полувреме “Байерн” взе нещата в ръцете си. Първо Корентен Колисо изравни, а след това Хамес Родригес вкара втори гол. Излезлият като капитан Ариен Робен заби 95-ия си гол в Бундеслигата след почивката. Накрая се разписа и централният нападател Сандро Вагнер. Той игра вместо получилия почивка Роберт Левандовски. Вагнер е ставал шампион на Германия с “Байерн” преди 10 години, но след това напусна и обикаляше различни отбори. За баварците остават две цели до края на сезона – купата на Германия и Шампионската лига. На полуфинал в местния тим съперник е “Байер” (Леверкузен). А в сряда предстои четвъртфинален реванш срещу “Севиля” в Мюнхен след победа с 2:1 на испанска земя.", "date": "2018.04.07", "title": " “Байерн” пак е шампион"}
{"url": "https://trud.bg/%d0%ba%d0%be%d1%80%d0%b0%d0%b1-%d1%81%d0%b5-%d0%b1%d0%bb%d1%8a%d1%81%d0%bd%d0%b0-%d0%b2-%d0%b8%d1%81%d1%82%d0%be%d1%80%d0%b8%d1%87%d0%b5%d1%81%d0%ba%d0%b0-%d0%b2%d0%b8%d0%bb%d0%b0-%d0%bd%d0%b0-%d0%b1/", "text": "Кораб, дълъг 225 метра, преминаващ през Босфора, се блъсна днес в османска вила на брега на морето и частично я разруши, което доведе и до прекратяване на корабоплаването в двете посоки, предадоха Ройтерс и АФП. Плаващият под малтийски флаг “Витаспирит” изгуби контрол над управлението си поради технически проблем, съобщи специализираната по морските въпроси агенция Дениз хабер. Корабът се блъсна с пълна сила в една от многото османски вили край Босфора. Става въпрос за вилата Хекимбашъ салих ефенди – боядисана в червено триетажна добре запазена сграда, намираща се точно под моста Фатих султан Мехмед, един от трите моста, свързващи европейския с азиатския бряг на Истанбул. Построена през 18-ти век, тя се ползваше за сватби и концерти. Засега няма информации за жертви и за мащаба на причинените щети на кораба. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Кораб се блъсна в историческа вила на брега на Босфора"}
{"url": "https://trud.bg/%d1%82%d1%80%d0%b8%d0%bc%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8-%d0%b4%d0%b5%d1%81%d0%b5%d1%82%d0%ba%d0%b8-%d1%80%d0%b0%d0%bd%d0%b5%d0%bd%d0%b8-%d1%88%d0%be%d1%84%d1%8c%d0%be%d1%80/", "text": "Ван се вряза в тълпа хора в германския град Мюнстер днес, има загинали и ранени, съобщи онлайн изданието на сп. “Шпигел”, цитирано от Ройтерс. Жертвите са трима души, информираха от полицията, цитирани от “Билд”. Ранените са 30, седем от тях в критично състояние. По информация на „Шпигел” извършителят се е самоубил. Местната полиция съобщи в Туитър, че нейни служители са разположени на място и призовава хората да избягват или да напуснат центъра на града, за да могат спасителните екипи да работят на място, информира ДПА. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Ван се вряза в тълпа хора в Мюнстер – трима загинали, десетки ранени. Шофьорът се самоуби"}
{"url": "https://trud.bg/%d0%be%d0%bb%d0%b8%d0%b2%d0%b8%d0%b5-%d1%84%d0%be%d1%80-%d0%be%d1%84%d0%b8%d1%86%d0%b8%d0%b0%d0%bb%d0%bd%d0%be-%d0%b5-%d0%b8%d0%b7%d0%b1%d1%80%d0%b0%d0%bd-%d0%bd%d0%b0%d1%87%d0%b5%d0%bb%d0%be-%d0%bd/", "text": "Председателят на групата на социалистите във френското Национално събрание, 49-годишният Оливие Фор, официално беше  избран начело на френската Социалистическа партия (СП) днес на 78-ия конгрес на партията въз основа на резултатите от двете гласувания на членската часа на 15 и 29 март, предаде Франс прес. Оливие Фор става 13-ият генерален секретар на френските социалисти. На първото гласуване на 15 март той получи 48,37 на сто от гласовете на 37 991 участвали във вота (спрямо 26, 45 на сто за бившия министър на земеделието Стефан Льо Фол и другите двама кандидати – Еманюел Морел – 18,80 на сто и Люк Карвуна – 6,38 на сто). На 29 март остана единствен кандидат, след оттеглянето на Льо Фол, и събра 86 на сто от гласовете. Оливие Фор, чиято програма е озаглавена “Пътят на възраждането”, обеща да промени практиките и лицата в партията и да обнови развъдника на идеи благодарение на дигитална платформа, свързана с членовете на СП. На свой конгрес в Париж днес Младите социалисти гласуваха единодушно за напускане на френската Социалистическа партия, като я призоваха да “уважи техния свободен и автономен избор”. Преди две седмици тяхната председателка Роксан Люнди обяви желанието им да се присъединят към движението “Поколения”, учредено от неуспелия кандидат-президент на партията Беноа Амон. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Оливие Фор официално е избран начело на френската Социалистическа партия"}
{"url": "https://trud.bg/%d0%b0%d1%82%d0%b5%d0%bd%d1%82%d0%b0%d1%82%d0%be%d1%80%d1%8a%d1%82-%d0%be%d1%82-%d0%bc%d1%8e%d0%bd%d1%81%d1%82%d0%b5%d1%80-%d0%b4%d0%b5%d0%b9%d1%81%d1%82%d0%b2%d0%b0%d0%bb-%d1%81%d0%b0%d0%bc/", "text": "Шофьорът, който се вряза с ван в тълпа хора в Мюнстер, най-вероятно е действал сам, информира “Билд”, позовавайки се на сведения от полицията. Властите определиха като спекулация съобщенията, че мъжът е имал съучастници. Те призоваха хората да не разпространяват подобни спекулации. При атаката в центъра на града загинаха най-малко трима души. Полицията конкретизира данните за ранените – 20, от които шестима в критично състояние. Мотивите за нападението все още не са ясни.", "date": "2018.04.07", "title": " Атентаторът от Мюнстер действал сам?"}
{"url": "https://trud.bg/%d0%b2%d0%b8%d0%b6%d1%82%d0%b5-%d0%be%d1%82-%d0%bf%d1%82%d0%b8%d1%87%d0%b8-%d0%bf%d0%be%d0%b3%d0%bb%d0%b5%d0%b4-%d0%b8%d0%b7%d0%b3%d1%80%d0%b0%d0%b6%d0%b4%d0%b0%d0%bd%d0%b5%d1%82%d0%be-%d0%bd%d0%b0/", "text": "Напредъкът на строителните дейности по най-новото разширение на метрото от “Овча купел” до “Горна баня” показват от птичи поглед кадри заснети с дрон от skysckapercity.com. Новата отсечка ще започва от улица “Житница” в “Красно село”, ще минава през квартал “Овча купел” и ще стига до Околовръстното шосе, жп линията София-Перник и квартал “Горна баня”. Там ще бъде изградена малка гара, от която ще се извършва връзка с влаковете. Ще бъде израден и етажен буферен паркинг. Новост е и, че всички спирки на метрото от третата линия ще бъдат със стъклени прегради. Част от влакчетата от ново поколение ще работят без машинист. Прогнозното натоварване на всички 12 нови метростанции от третия лъч е 130 000 пътници. Срокът за пускане е 2019-та година.", "date": "2018.04.07", "title": " Вижте от птичи поглед изграждането на третия лъч на метрото от “Овча купел” (ВИДЕО)"}
{"url": "https://trud.bg/%d0%bc%d0%b2%d0%bd%d1%80-%d0%ba%d1%8a%d0%bc-%d0%bc%d0%be%d0%bc%d0%b5%d0%bd%d1%82%d0%b0-%d0%bd%d1%8f%d0%bc%d0%b0-%d0%b4%d0%b0%d0%bd%d0%bd%d0%b8-%d0%b7%d0%b0-%d0%bf%d0%be%d1%81%d1%82%d1%80%d0%b0%d0%b4/", "text": "Министерство на външните работи следи ситуацията около  , към момента няма данни за пострадали българи. Това съобщиха от пресцентъра на Министерство на външните работи (МВнР). От министерството съобщиха, че инцидентът се е случил преди минути. Сънародниците ни могат да се обърнат към Посолството на страната ни в Берлин на телефон +49302010922 и на Генералното консулство в Мюнхен на телефони: +498917117614 и +498917117615. Дежурният телефон в Мюнхен за почивни и празнични дни е: +491728881056. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " МВнР: Към момента няма данни за пострадали българи при инцидента в Мюнстер"}
{"url": "https://trud.bg/%d0%b3%d0%b4%d0%b1%d0%be%d0%bf-%d0%b7%d0%bd%d0%b0%d0%b5%d0%bc-%d0%ba%d0%be%d0%b9-%d0%b5-%d0%b8%d0%b7%d0%bf%d1%80%d0%b0%d1%89%d0%b0%d0%bb-%d1%84%d0%b0%d0%bb%d1%88%d0%b8%d0%b2%d0%b8%d1%82%d0%b5-%d0%b8/", "text": "Вече е ясно кой стои зад фалшивите писма, идващи уж от наши банкови институции. Извършителите са група тунизийци и се издирват чрез „Интерпол”, съобщиха за   от отдел „Киберпрестъпност” в ГДБОП. Подобни имейли получиха хиляди българи – писмата насочват към фалшива страница на банкова институция, така че получилите ги да въведат своите данни за достъп до банковите си сметки. Писма са изпращани от името на шест големи банки у нас. На част от фалшивите сайтове са сложени дори сертификати за сигурност, но в адресното поле личи, че страниците не са на финансовите институции. Засега не е ясно колко са се хванали на измамата. От ГДБОП съветват тези, които вече са споделили банкова информация, веднага да поискат картите им да бъдат преиздадени, както и да сменят паролите за онлайн банкирането си. От асоциацията на банките в България напомнят, че никоя банка не би поискала чувствителна информация от своите клиенти по имейл, телефон, чрез есемес или друг електронен канал. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " ГДБОП: Знаем кой е изпращал фалшивите имейли от името на банки"}
{"url": "https://trud.bg/61-%d0%be%d1%82-%d0%b1%d1%8a%d0%bb%d0%b3%d0%b0%d1%80%d0%b8%d1%82%d0%b5-%d0%be%d0%b4%d0%be%d0%b1%d1%80%d1%8f%d0%b2%d0%b0%d1%82-%d0%b2%d1%8a%d0%b2%d0%b5%d0%b6%d0%b4%d0%b0%d0%bd%d0%b5%d1%82%d0%be-%d0%bd/", "text": "61% от българите одобряват въвеждането на тол системата и електронната винетка, 30,9% не могат да преценят, а 8,1% са против, съобщиха от МРРБ. Това показва Национално представително проучване на общественото мнение за новата система на плащане при преминаване през републиканската пътна мрежа. То беше извършено от Exacta Research Group сред 1500 българи в 98 населени места през февруари – март 2018 г. Според 69,7% от запитаните по-справедливо е тежкотоварните камиони да плащат за изминато разстояние вместо на база време за преминаване, както е в момента. 56,9% от хората смятат, че така пътните инциденти ще намалеят, защото шофьорите на тирове няма да са принудени да бързат. 62,9 % споделят твърдението, че толът ще повиши приходите и тези пари ще бъдат реинвестирани в пътна инфраструктура и за повишаване на безопасността на движение. Отчетено е и друго предимство – 55,8% са убедени, че отчитането на трафика няма да доведе до забавяне, тъй като няма да се поставят бариери по пътищата, а камери ще засичат номерата на автомобилите. Най-голям процент от запитаните – 81,6%, споделят тезата, че превозните средства, които амортизират повече пътната настилка, трябва да плащат по-високи такси. Сега по данни на Агенция „Пътна инфраструктура“ през 2017 г. са продадени 7,5 млн. винетни стикери, което е с 736 147 повече от 2016 г. Реализираните приходи са 352 млн. лв. или с 25 млн. повече от 2016 г. От тях приходите от продажба на винетки за леки автомобили са близо 249 млн. лв., а 103 млн. лв. са от продажбата на винетки за ТИР. Дисбалансът е очевиден. Оказва се, че в малка България, където строителството на пътища е национална кауза, тези, които рушат най-много, плащат по-малко. В момента например един товарен камион може да премине през страната само за 23 лв. – това е цената на винетката за едно денонощие. За сравнение в Сърбия толкова се плаща само по новия участък от магистралата от Ниш до Пирот. Интересни са и отговорите по отношение обхвата на тола. На въпрос „Одобрявате ли или не въвеждането на тол системата за тежкотоварните автомобили извън магистралите“, 53,1% отговарят с „да“, 12,9% – с „не“, а 34% не могат да преценят. Най-голям процент – 28,9 %, считат, че тировете трябва да се движат основно по магистрали и първокласни пътища. 28,1% са на мнение, че трябва да минават основно по магистралите, а 18,3% – по всички пътища от републиканската пътна мрежа. По отношение размера на таксите най-голям е процентът (47,1) на тези, които казват, че не могат да преценят колко да се плаща за километър от МПС над 3,5 т. 21,3% одобряват такса от 15 ст./км, 18,6% – 20 ст./км, а 13,1% са за цена от 30 ст. на км. Според 39,9% таксите в България трябва да бъдат близки до тези в държави като Гърция, Сърбия и Унгария.Анкетата показва и гледната точка на хората по отношение изразходването на събраните средства. Договорът за въвеждане на тол системата беше подписан от Агенция „Пътна инфраструктура“ с международния консорциум „КАПШ трафик солюшънс“ на 15 януари 2018 г. Очаква се системата да започне да носи приходи през 2019 г. По предварителни изчисления те ще бъдат най-малко три пъти по-големи от сегашните и ще са около 1 млрд. лв. годишно. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " 61% от българите одобряват въвеждането на тол системата"}
{"url": "https://trud.bg/%d0%b3%d0%b5%d1%80%d0%bc%d0%b0%d0%bd%d1%81%d0%ba%d0%b0%d1%82%d0%b0-%d0%bf%d0%be%d0%bb%d0%b8%d1%86%d0%b8%d1%8f-%d0%bd%d0%b5-%d0%b8%d0%b7%d0%ba%d0%bb%d1%8e%d1%87%d0%b2%d0%b0-%d0%b8%d0%bd%d1%86%d0%b8/", "text": "„Има няколко загинали, включително извършителят“, заяви говорител на местната полиция, във връзка с  . Друг източник от силите за сигурност добави: „Инцидентът е такъв, че не можем да изключим терористична атака“. Органите на реда вече отцепиха района на катастрофата и предупредиха гражданите да не излизат към центъра на Мюнстер, за да не пречат на широкомащабната операция. Reuters коментира, че инцидента предизвиква спомени за декември 2016 година, когато камион се вряза в коледен пазар в Берлин и загинаха 12 души. Тогава Анис Амри, тунизийски бежанец с джихадистки връзки, отвлече камион на 19 декември 2016 година, уби шофьора и се вряза в силно посетения коледен базар, убивайки още 11 души и ранявайки десетки други. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Германската полиция не изключва инцидентът в Мюнстер да е терористична атака"}
{"url": "https://trud.bg/%d0%bc%d0%be%d0%bd%d0%b5%d1%82%d0%b8%d1%82%d0%b5-%d0%bc%d0%be%d0%b3%d0%b0%d1%82-%d0%b4%d0%b0-%d0%bb%d0%b5%d0%ba%d1%83%d0%b2%d0%b0%d1%82/", "text": "Използването с лечебна цел на медта води корените си от дълбока древност. Още Аристотел е писал, че притискането на мед до натъртено място предотвратява образуването на синини, а при лечение на язви трябва да се поставят на тялото медни пластини. В древна Гърция медта била широко използвана за лечение на глухота и при възпаление на сливиците. В домашни условия медта във вид на апликации се използва като противооточно, противовъзпалително и обезболяващо средство. Тя стимулира защитните сили на организма, активизира водния и минералния обмен, подобрява съня, притежава локално бактерицидно действие. Преди приложението й трябва да се проведе “отпускане” на метала. За целта монетите се нагряват за 10-20 минути в тиган. Оставят се да изстинат и се изчистват с помощта на шкурка. Трябва да се има предвид, че реакцията на лечението с метали при различните хора не е еднаква. Затова предварително трябва да се направи малък тест. На чисто измитата кожа се поставя “отпуснатата” пластинка или монета. Ако след 10-15 минути монетата прилепне до кожата, може да започне лечението. Ако не се наблюдава сцепление на метала с кожата, не бива да се провежда металотерапия. По какъв начин използвали лечението на монетите в минали времена е обяснено в едно старо описание. За лечение трябва да се използват пластини от чиста мед с размери 2-3 сантиметра в диаметър, както и монети, съдържащи по-голямо количество от този метал. Ефектът от лечението се повишава, ако пластините или медните монети се полират и се пробие в тях отверстие с диаметър 2-7 мм. На платно се поставят монети или дискове – няколко реда на ширина и колкото може повече на дължина. Идеалният размер на медната апликация е по ширина да съответства на разстянието между лопатките, по дължина – на разстоянието от 7-ия шиен прешлен на гръбнака до кръста. Легнете върху така приготвеното медно “легло”. Отпуснете се и се постарайте да не се движите 25-40 минути. Когато се изправите, голяма част от монетите ще паднат. Тези, които са се залепили към кожата, трябва допълнително да закрепите с тънка лента лейкопласт с ширина 3-4 см и да ги оставите там за 3 до 5 денонощия. След като ги отстраните, измийте кожата с топла вода и сапун и намажете с крем. Добър признак е наличието на зелени петна на местата, където са били закрепени монетите. След 2-3 дни процедурата се повтаря. За един курс са необходими 10-15 апликации. Този метод на лечение особено добре помага при остеохондроза, радикулит, възпаление на белите дробове и бъбречни заболявания. При сърдечно-съдови заболявания поставяте медните монети в подключечната ямка. След 15-20 минути болният се изправя. Ако монетата е прилепнала, трябва да се закрепи с лейкопласт и да се носи денонощно в течение на 10 дни. При главоболие медните пластини или монети се поставят в огнището на болката – челото, слепоочията, тила. Облекчението настъпвало след 15-20 минути, пише в старото описание.", "date": "2018.04.07", "title": " Монетите могат да лекуват\t\t\t"}
{"url": "https://trud.bg/%d0%bf%d0%b0%d1%82%d1%80%d0%b8%d0%b0%d1%80%d1%88%d0%b5%d1%81%d0%ba%d0%be-%d0%b8-%d1%81%d0%b8%d0%bd%d0%be%d0%b4%d0%b0%d0%bb%d0%bd%d0%be-%d0%bf%d0%b0%d1%81%d1%85%d0%b0%d0%bb%d0%bd%d0%be-%d0%bf%d0%be-2/", "text": "Възлюбени в Господа чеда на светата ни Църква, ХРИСТОС ВОСКРЕСЕ! Със светлина в душите и сърцата, с истинска пасхална радост и благодарност към Небесата, поради изгряващата от гроба Светлина на живота, и тази година благоговейно посрещаме Възкресение Христово. Прекланяме се пред дивния Божи Промисъл и пеем победната песен: „Христос възкръсна от мъртвите!“ И радостта ни е пълна, защото извира от непосрамената ни вяра в победилия смъртта наш Господ, Който „…възкръсна, както беше казал“ (Мат. 28:6). И Който претърпя унижения и страдания заради нас, като прие смърт – „и то смърт кръстна“ (фил. 2:8), за да покрие извършеното някога престъпление, да ни освободи от робството на греха и смъртта и да ни дарува Своето спасение. Възкръсналия Господ Иисус Христос, Който порази смъртта в самото нейно царство, като разтрепери самия ад и изтреби тлението (Утринна на Велика събота), Който всепобедно възкръсна тридневен и въздигна „отдясно на Отца“ (Символ на вярата, 6) падналата някога човешка природа, и днес ние тържествено прославяме и изповядваме като наш Господ и Бог (Йоан. 20:28-29). Него славословим, Него възпяваме, заедно с небесното войнство и цялото творение, Него в единомислие изповядваме в химните и песнопенията на пасхалното богослужение и в съкровените молитви и благодарения, извиращи от нашите сърца. Него, Победителя на мрака и Източник на „незалязващата Светлина“, и днес ние продължаваме да следваме и в Неговото име да се спасяваме, защото не познаваме на света „друго име, на човеци дадено, чрез което трябва да се спасим“ (Деян. 4:12). Чрез Христовото славно Възкресение – както свидетелства божественият евангелист – „народът, който седеше в мрак, видя голяма светлина, и за ония, които седяха в страна и сянка смъртна, изгря светлина“ (Мат. 4:16). Светлина, мир и спасение за всеки човек и за всички народи, във всички времена, които с вяра са приели и продължават да приемат Него – „истинската светлина“ (Йоан. 1:9). Които са познали в Него своя едничък истински Бог и Спасител и на които Той предостави възможността от чеда на греха и смъртта „да станат чеда Божии“ (Йоан. 1:12).  Затова в пресветлото утро на Пасха светият наш отец Йоан Златоуст тържествува и тържествувайки, повелява: „Никой да не оплаква своята бедност, защото Царството небесно е отворено за всички! Никой да не плаче за своите грехове, защото от гроба на Спасителя изгря опрощение! Никой да не се бои от смъртта, защото Спасовата смърт ни освободи от нея!“ (Похвално слово за Пасха). И заедно с апостола пита: „Де ти е, смърте, жилото? Де ти е, аде, победата?“ (1 Кор. 15:55). Защото какво друго е смъртта, освен откъсване от Източника на живота? Сега обаче, след Въплъщението на Божия Син и Неговото славно Възкресение – сега, когато „с нас е Бог“ (Ис. 8:10), с нас вече е и Самият Живот, и смъртта е вече обезсилена. Братя и сестри,  Животът и вярата, които светата Църква изповядва и проповядва, и с които всички нейни верни живеят и се спасяват, са божествен дар за всички нас и за всеки човек; живот, който е „в изобилие“ (Йоан. 10:10), и вяра – която побеждава „света“ (1 Йоан. 5:4) и всичко онова, което е „от света“ (Йоан. 15:19) и не е угодно Богу. Вяра, чрез която вярно намираме пътя Господен – пътя към Небесата и към вечния живот в лоното на Отца. Защото с тази вяра, както свидетелства и апостолът, ние „ходим, а не с виждане…“ (2 Кор. 5:7), и с нея по благодат ставаме „синове Божии… в Христа Иисуса“ (Гал. 3:26). Вяра, която някога, в дългите старозаветни столетия е била само очакване, но която сега, след Въплъщението, страданията и кръстната смърт, и особено след Възкресението и Възнесението на Божия Син, е вече реалност, в която и с която Църквата живее през вековете – подобно на кораб сред бурно море. От нас зависи да пазим и следваме тази вяра, та с това и да се спасяваме чрез нея. В нас е „царството Божие“ (Лука. 17:21), по думите на нашия Господ и Спасител, и в наша власт е да живеем и да оделотворяваме тази наша спасителна православна вяра, и достойно да се възползваме от щедро предоставената ни от Христа, чрез Неговата преславна победа, възможност да бъдем истински „съграждани на светиите и свои на Бога“ (Еф. 2:19). В нея – в тази богодарувана ни вяра, отново ни утвърждава утрото при празния гроб, денят на светата Пасха, Празникът на празниците и Тържество на тържествата, както Църквата е наричала винаги Деня на преславното Христово Възкресение.  Нека Светлината, изгряваща в този ден от празния гроб, огрява винаги всички нас. Нека тя винаги съгрява сърцата ни и просветлява умовете ни, та водени от нея да вървим неизменно по стъпките Христови, следвайки завещания ни от Него образец, а с това да се удостоим и с вечния живот с Него – в Царството, приготвено нам „от създание мира“ (Мат. 25:34) – Царство на светлината, на божествената любов и всяка правда – Царството, което е „правда и мир и радост в Светаго Духа“ (Рим. 14:17). Поздравяваме с Христовото Възкресение всички верни чеда на Православната ни църква, в Родината и далеч от нея, и всесърдечно благопожелаваме на всички светлината на Възкресението и радостта от Божията победа никога да не угасват в нашите сърца! Благодатта и мирът на Възкръсналия от мъртвите Господ наш Писус Христос да бъдат с всички нас! ХРИСТОС ВОСКРЕСЕ!  ПАТРИАРХ БЪЛГАРСКИ И  МИТРОПОЛИТ СОФИЙСКИ : Сливенски митрополит   На САЩ, Канада и Австралия митрополит   Великотърновски митрополит   Плевенски митрополит   Ловчански митрополит   Пловдивски митрополит   Доростолски митрополит   Западно- и Средноевропейски митрополит   Варненски и Великопреславски митрополит   Неврокопски митрополит   Русенски митрополит   Старозагорски митрополит   Врачански митрополит   Видински митрополит ", "date": "2018.04.07", "title": " Патриаршеско и Синодално Пасхално послание"}
{"url": "https://trud.bg/%d0%bc%d0%b5%d0%b6%d0%b4%d1%83%d0%bd%d0%b0%d1%80%d0%be%d0%b4%d0%b5%d0%bd-%d0%bd%d0%b0%d1%83%d1%87%d0%b5%d0%bd-%d0%ba%d0%be%d0%bb%d0%b5%d0%ba%d1%82%d0%b8%d0%b2-%d0%b2%d1%83%d0%bb%d0%ba%d0%b0%d0%bd/", "text": "Етна, най-големият активен вулкан в Европа, намиращ се на остров Сицилия в Италия, се плъзга много бавно към Средиземно море, с постоянно темпо от 14 милиметра на година. Това показва изследване на учени от британския Открит университет (Open University) и Лабораторията за изследване на вулканите и магмата към Физическата обсерватория на Клермон-Феран във Франция. “Дейността на Етна редува епизоди на надуване по време на изригванията, после на раздуване. Истинското движение на вулкана остава следователно скрито. Регистрирахме движение, когато вулканът се успокоява, което не беше лесно, предвид че Етна е едно ужасно дете сред вулканите”, разказва описателно Бенжамен ван Вик де Бриес, един от учените, извършили изследването и преподавател в университетът Клермон Оверн. Етна, с височина над 3300 метра, изригва често. Известно е, че изригванията му датират поне от 2700 години. “Установихме, че целият вулкан се мести, така да се каже върви със скорост от 14 милиметра на година към Средиземно море. Подозирахме това движение за много други вулкани, но за първи път успяхме да го наблюдаваме директно”, казва експертът. Плъзгайки се по седимента основа, съставена главно от глини и варовик върху наклон от 1 до 3 градуса, движението на Етна е “неизбежно”, казват учените, публикували изводите си в научното издание “Бюлетин по вулканология”. “Тези 14 милиметра на година може и да изглеждат незначителни, но предходните изследвания на угаснали от дълго време вулкани ни показаха, че онези от тях, които се плъзгат надолу по същия начин предизвикват катастрофални свлачища по-късно в тяхната история”, обяснява Джон Мъри, един от съавторите на публикацията, натрупал в продължение на над 20 години пространна база данни за сицилианския вулкан. И ако опасността не е непосредствена за жителите на Сицилия, то има вероятност Етна да падне един ден в Средиземно море, след стотици или хиляди години. Тогава това ще бъде събитието на века, защото рухването ще предизвика опустошителни вълни цунами за околните крайбрежия, предсказва Бенжамен ван Вик де Бриес. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Международен научен колектив: Вулканът Етна се плъзга бавно към Средиземно море"}
{"url": "https://trud.bg/%d0%b4%d0%b2%d0%b0-%d0%b0%d0%b2%d1%82%d0%be%d0%bc%d0%be%d0%b1%d0%b8%d0%bb%d0%b0-%d1%81%d0%b5-%d1%83%d0%b4%d0%b0%d1%80%d0%b8%d1%85%d0%b0-%d1%87%d0%b5%d0%bb%d0%bd%d0%be-%d0%b2-%d0%bf%d0%bb%d0%be%d0%b2/", "text": "Тежка катастрофа е станала на Околовръстното на Пловдив, съобщи TrafficNews.bg. Два автомобила са се ударили челно на пътя край Скобелева майка. На място има линейка, както и патрул на пътна полиция. Не се знае какво е състоянието на пострадалите. Двата автомобила са извън пътя. Очаквайте подробности! АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Два автомобила се удариха челно в Пловдив"}
{"url": "https://trud.bg/%d0%ba%d0%b0%d1%80%d0%b0%d0%bd%d0%b3%d0%b0-%d0%bd%d0%b0%d0%ba%d0%b0%d0%b7%d0%b0%d0%bd-%d0%b7%d0%b0-%d0%bb%d0%b5%d0%b2%d1%81%d0%ba%d0%b8-%d1%81%d0%bb%d0%b5%d0%b4-%d0%b4%d1%80%d0%b0%d0%bc%d0%b0/", "text": "Фернандо Каранга ще бъде наказан за първия полуфина за купата на България между ЦСКА и “Левски” в сряда. Бразилският нападател на “червените” получи червен картон при загубата с 2:3 от “Лудогорец” в дербито на върха в Първа професионална лига. Съдията Станислав Тодоров определено прекали при декорирането на Каранга. След това изнервеният нападател обаче направи значително по-грубо нарушение и можеше да бъде изгонен. Треньорът Стамен Белчев почти веднага извади Каранга, за да го предпази. Освен бразилеца във вечното дерби няма да играе и Станислав Манолев. Защитникът на ЦСКА получи пети жърт картон. Няма да го има и другият бек Жеферсон, който беше изгонен срещу “Лудогорец”. Със загубата “червените” изостанаха на шест точки от шампиона десет кръга преди края на сезона. Два пъти ЦСКА поведе с голове на Кирил Десподов и Рубен Пинто. “Червените” водиха до 85-ата минута с 2:1, но попадения на Клаудио Кешеру и Якуб Свиерчок донесоха успеха на “Лудогорец”. “Съдията ни нашари всички с картони заради следващия мач – изригна Десподов, който откри резултата с фамозен пряк свободен удар в дербито. – На Жеферсон картонът е заслужен. С 10 души беше трудно. Има още десет мача до края на сезона и не смятам, че титлата е решена.” “Изключително глупав червен картон, не мога да си го обясня – добави треньорът Белчев. – Говорихме преди мача, че дербита се печелят с разум. Докато бяхме по 11 души на терена, бяхме равностойни. В плейофите всеки може да загуби точки, така че нищо не е решено.”", "date": "2018.04.07", "title": " Каранга наказан за “Левски” след драмата в Разград"}
{"url": "https://trud.bg/%d0%b4%d0%b8%d0%bc%d0%b8%d1%82%d1%8a%d1%80-%d0%bc%d0%b0%d1%80%d0%b3%d0%b0%d1%80%d0%b8%d1%82%d0%be%d0%b2-%d0%b8%d0%b7%d0%b8%d1%81%d0%ba%d0%b2%d0%b0%d0%b9%d1%82%d0%b5-%d0%bf%d0%be%d1%82%d0%b2%d1%8a/", "text": "Преди заплащането на онлайн покупка да се изисква потвърждение, че поръчката е приета с анонсираните от търговеца параметри. Тази препоръка даде председателят на Комисията за защита на потребителите (КЗП) Димитър Маргаритов пред „Дарик” във връзка с пазаруването от електронни магазини по време на празничните почивни дни, когато хората ще имат повече време за сърфиране в мрежата и разглеждане на сайтове, а атрактивни Великденски оферти със сигурност няма да липсват. „Често, особено големи електронни магазини с огромен асортимент, след като потребителят е „натоварил кошницата си”, посочват, че поръчката е получена. Но това не означава, че тя е приета, тъй като в последствие би могло да се върне информация към клиента, че някоя от стоките не е налична за дадения период от време или че по-късно може да бъде доставена при други ценови параметри. Счита се, че сделката е сключена тогава, когато действително е приета от отсрещната страна”, разясни Маргаритов. Той допълни, че при сигнали от потребители по повод съмнения за заблуди относно цени, параметри на стока, условия за продажба и доставка, КЗП извършва проверка и оказва съдействие хората да получат това, което са си избрали. „Потребителите все по-често се насочват към интернет като източник за пазаруване в различните разновидности, които тази необятна територия предлага – както електронни магазини, така напоследък все по-често и социалните мрежи, през които се споделят доста оферти за стоки и услуги”, изрази наблюдения председателят на КЗП. Затова предупреди и за други капани там. Най-сериозен е рискът да попаднем на т. нар. мними търговци – сайтове – или профили-фантоми, които се появяват само за определен период от време, за да могат да акумулират печалби от нереални, несъществуващи оферти и след това да изчезнат. „Регистрират се обикновено за кратък период от време, не съдържат достатъчно данни за стоящите зад тях търговци и потребителите често се насочват към общуване през социалните мрежи. Когато комуникацията се води само през някакъв чат от най-популярните, много лесно може да се окаже, че всичко е само една илюзия и че насреща не стои реален търговец”, акцентира Маргаритов. Председателят на КЗП обясни, че подобни сайтове могат да бъдат разпознати по адресите им, които обикновено представляват комбинация от известна марка и нещо допълнително добавено към нея, като завършват с разширение на някоя от държавите-членки на Европейския съюз. „Окончанието на URL адреса не е показателно за това къде е регистриран даденият търговец. Потребителите винаги трябва да се уверят, че комуникация може да се осъществи, освен през чат, и през друг, по-надежден канал – имейл, телефон и т.н., за да има по-голяма сигурност, че търговецът реално съществува”, обърна внимание Маргаритов. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Димитър Маргаритов: Изисквайте потвърждение на онлайн поръчката с предварително обявените параметри"}
{"url": "https://trud.bg/%d0%bc%d1%83%d1%81%d0%ba%d1%83%d0%bb%d0%b8-%d0%b8-%d0%bc%d0%be%d1%89-%d1%81-%d0%b1%d0%b5%d0%b7%d0%bf%d0%be%d0%b4%d0%be%d0%b1%d0%b5%d0%bd-%d0%b7%d0%b2%d1%83%d0%ba/", "text": "С много коне под капака, здрав звук от ауспуховите тръби и спортна екипировка Jaguar F-Pace SVR светкавично се покатери до върха в моделната SUV гама на марката. Британският атлет дължи напомпаните си мускули не на редовни посещения във фитнеса, а на инженерите от фирмения пърформанс отдел SVO  (Special Vehicle Operations). Те са превърнали внушителния SUV в удивителна спортна кола, която спринтира за 4,3 секунди от 0 до 100 км/ч и развива максимална скорост 283 км/ч. Основна заслуга за бързината има 5,0-литровият бензинов двигател V8 с компресорно пълнене. Чудовищният мотор изпраща мощност от 550 конски сили и въртящ момент 680 Nm към четирите колела. Това е с 45% повече от ресурса на най-мощния досега F-Pace V6. Високо производителната задвижващата система е опакована в ефектна визия. Моделът получава редица аеродинамични подобрения като по-големи отвори за въздух в броните и калниците, заден спойлер, олекотени джанти с диаметър 21 и 22 инча, капак с въздуховоди за отвеждане на горещия поток от двигателния отсек.  Активната изпускателна система с намалено тегло, по-голям капацитет и регулиращи се клапи произвежда характерен “рев”, който напълно приляга на името Jaguar. Ходовата част е адаптирана към мощността с повишена твърдост а пружините за по-добро поведение при бързо каране в завои. Това е първият вариант на F-Pace с активен електронен заден диференциал EAD, в който са внедрени серия високи технологии за оптимално използване на цялата мощ на двигателя и за върхово представяне на шосето. Автомобилът запазва цялата функционалност на SUV с 650-литров багажник, като добавя компоненти на чисто спортна кола в пътническата кабина. Пасажерите могат да свържат до 8 устройства с 4G WiFi мрежа и да се забавляват с най-модерна инфо-развлекателна система.", "date": "2018.04.07", "title": " Мускули и мощ  с безподобен звук\t\t\t"}
{"url": "https://trud.bg/%d0%ba%d0%b0%d0%ba-%d0%b7%d0%b0%d0%b2%d0%b0%d1%80%d0%b8%d0%bb%d0%b0-%d0%bc%d1%8a%d0%b6%d0%b0-%d1%81%d0%b8-%d0%ba%d1%80%d0%b0%d1%81%d0%b8%d0%b2%d0%b0-%d0%bc%d0%b0%d1%86%d0%ba%d0%b0-%d0%b2-%d1%80%d0%b0/", "text": "Един гей го хванало страх, че може да се е заразил от СПИН и отишъл на доктор.  Докторът му казал:  – Гледай сега – вземаш половин кило узрели сливи и ги изяждаш. После вземаш половин кило хубаво узрели праскови и ги изяждаш без да ги белиш. Накрая изпиваш и един литър тридневна боза.  – Това ще помогне ли?  – Не, ама ще разбереш за какво служи задника. *** – Докторе, не мога да отслабна!  – Защо?  – Ами дояждам на всички – на мъжа, на дъщерята…  – Вземете си прасе да гледате.  – Да бе, и на него да дояждам! *** Мъж отива в общината. Влиза в кабинета на данъчния началник. На бюрото стоят две табелки – “НЕ ПУШЕТЕ” и “НЕ ВЗИМАМ ПОДКУПИ”.  Мъжът:  – Добър ден. Искам да купя един от общинските апартаменти, обаче дължа много данъци и нямам право на това. Посъветвайте ме, моля, как да заобиколя закона…  Началникът прибира табелката “НЕ ПУШЕТЕ” и казва:  – Ами за начало да запалим по една цигара… *** Журналист интервюира възрастен човек:  – Тридесет години сте били в пожарната, даже след пенсионирането си продължихте да спасявате хора, влизате в горящи сгради и измъквате хората, не ви ли е страх за живота ви?  – Не, абсолютно не се боя за живота си. Аз ще живея още дълго.  – Защо сте толкова сигурен?  – Имам кредит до 2030 година. *** Един футболен отбор играл ужасно и загубил катастрофално мача. След края на мача треньорът ги подхваща в съблекалнята:  – Всичко знам! Снощи сте се напили като свине! Кой организира запоя?  Тишина…  – Пак питам – кой предложи да се напиете?  Пак тишина.  – Добре, ще поставя въпроса по друг начин – кой пръв каза “и сега к’во”? *** Дядото поучава внука си: – Има три вида хора на тоя свят. Едните правят чудеса само и само да останат ергени. Другите си намират гаджета, та се виждат в чудо. Трети пък се женят и се чудят какво стана! *** 70-годишен при доктора се хвали, че ще се жени. – О, чудесно, а на колко години е булката? – На 21. – Бих искал да Ви предупредя, че прекомерната активност в леглото може да доведе до смърт! – Да умира! Пак ще се оженя!! *** Детска площадка между блоковете. Чува се детски вик: – Маааамоооо! Никой не отговаря. По-силно: – Мамооооооо! Пак никаква реакция. Див крясък от който стъклата на прозорците започват да звънят: – Мамооооооо! Майката се показва на терасата: – Какво има? – Извикай татко! *** Мъж отива у дома в тоалетната с мобилния телефон в джоба си, вади телефона и звъни на домашния номер – вдига жена му.. Жената: – Ало! Мъжът (шепнешком): – Коте, обичам те…. Затваря, бързо излиза от тоалетната и пита: – Скъпа, кой звънеше?  – Ами тука една приятелка… *** Служител в офис пита свой колега: – Мите, ти още ли си тук? Нали трябваше да тръгнеш по-рано за погребението на тъщата! – Да, но първо работата, после удоволствието. *** – Вашата декларация за доходите за миналата година показва, че сте заработили 20 000, а сте изхарчили за този период минимум 200 000. Какво означава това?– Ами че не мога да вържа двата края! *** Чувам от двора на съседите викове, поглеждам и виждам – бай Пешо се подал половината навън от прозореца на москвича си (отдавна не в движение) и крещи:  – Шестдесет и две-е-е! Шестдесет и три-и-и-! Шестдесет и четири-и-и! Шестдесет и пе-е-е-ет!!!  Питам кака Мара:  – Кво му става на бай Пешо?!?  – А бе, остави го. Пенсионирал се е днес… *** Срещат се двама приятели, единият доста умислен.  Другият го пита:  – Какво става, що си толкова кахърен?  – Пред голяма дилема съм брат!  – ?!  – Изправен съм пред сериозен въпрос! Дали да се оженя или да постъпя в армията?  – Виж сега брат, ако се ожениш, всеки ден едно и също – от къщи на работа, от къщи на работа, затова по-добре влез в армията. Обаче, ако влезеш в армията имаш два варианта: единият е да те пратят на фронта, а другият да те пратят някъде в тила. Ако те пратят в тила е тъпо, защото там е голяма скука, затова е по-добре да те изпратят на фронтаааа. Ако те изпратят на фронта отново имаш два варианта : да те убият или да не те убият. Ако не те убият – тъпо, все пак си на война, затова по-добре да те убият. Ако те убият пак имаш два варианта : да те погребът в общ гроб или в отделен. Ако те погребът в общ е малко тъпо, защото близките ти няма да знаят къде да понесат цветя, затова по-хубаво е да те заровят в единичен гроб. Тогава ти пак имаш два варианта: от теб да поникне дърво или да не поникне. Като те гледам така хубав човек си, така че от теб ще поникне дърво. Тогава пак имаш два варианта: от теб да направят мебел или да направят тоалетна хартия. Ако направят мебел, цял живот да събираш прах в нечий дом не е приятно, затова по-добре да направят тоалетна хартия. Ако напрвят тоалетна хартия пак имаш два варианта: да те поставят в мъжка или в женска тоалетна. Ако те поставят в мъжка- направо си е гадно, затова е по- добре да те сложат в женска тоалетна. Тогава ти пак имаш два варианта :жената да се избърше отпред или отзад. Ако се избърше отзад е малко гадно, затова по-добре да се избърше отпред. Ами тя като се избърше там ти все едно си се оженил! *** Вуте и Нане си пият ракията.  Вуте казва:  – Снощи, докато ние сме си пиели тука… крадец се промъкнал в къщата ми.  – И какво отмъкна тая гад? – пита Нане загрижен.  – Счупен нос и два избити зъба… жената с точилката… взела го за мен… пак пиян… *** Пожар в циганска къща…  Жената вика на мъжа си:  – Децата бре, изкарай децата…  – Първо магарето, ма! Аз деца мога да направя, ама магаре не мога! *** Гочо изкрънка двайсет лева от баба си и реши да ходи на стриптийз бар. Обаче те му ги взеха още като входна такса. Седна той пред пилона и се захласна по танцьорката. И гледаше как другите й набутват банкноти в гащичките и малко се притесни. Обаче когато тя го приближи и страстно му се надупи, той не загуби самообладание, ами нежно подръпна прашките и извика в тях:  – Мерси! *** Красива мацка умира и попада в рая. На вратата пита Свети Петър:  – Мъжът ми трябва да е тук, къде да го намеря, умря преди 10 години?  – Име?  – Иван Иванов.  – Тук има хиляди такива. Нещо по-така?  – Амииии, помня, че на смъртният си одър ми каза, че ако му изневеря след смъртта му, ще се обърне в гроба.  – А-а-а-а, Ванката Пумпала ли? *** Бизнесмен се прибира в къщи, сяда на бюрото и вади бележник. Поставя една отметка в него и казва на жена си:  – Така, дългът към банката е погасен.  – Скъпи, да ти кажа – изневерих ти днес.  Бизнесменът сложил още една отметка:  – Съпружеският дълг, също! *** Султанът ходил по чужбина. Връща се, извиква везира и ще му реже главата. Ядосан бил, защото в чужбина мъжете правят с*кс все с професорки, лекарки, доцентки, а той само с някакви тъпи ханъми. Треперейки, везирът го помолил да му даде три дни, като му обещал да оправи работата.  След три дни везирът щастлив съобщава на султана:  – Ваше величество, в харема имате вече 28 професорки, 14 лекарки и 10 доцентки. Коя да Ви доведа?  – А бе, я доведи тази с най-големия задник!", "date": "2018.04.07", "title": " Как заварила мъжа си красива мацка в рая?"}
{"url": "https://trud.bg/%d0%b0%d0%bb%d0%b5%d0%ba%d1%81%d0%b8%d1%81-%d1%86%d0%b8%d0%bf%d1%80%d0%b0%d1%81-%d0%bd%d0%b0%d1%81%d1%82%d0%be%d1%8f-%d0%b7%d0%b0-%d0%be%d1%81%d0%b2%d0%be%d0%b1%d0%be%d0%b6%d0%b4%d0%b0%d0%b2%d0%b0/", "text": "Гръцкият министър-председател Алексис Ципрас настоя за освобождаването на  , затворени в Турция, заявявайки, че те „няма да са пешки в игра на изнудване“, предаде АФП. „Човешките живот и свобода не са и не трябва да бъдат пешки в игрите на властта и на изнудването“, заяви Ципрас пред местни медии. Турция е задържала двама гръцки войници, които са пресекли границата на 2 март и които твърдят, че са се загубили. Гърция се надява те да бъдат освободени преди Великден. Според турските медии двамата задържани край Одрин са се занимавали с шпионаж. Но Атина смята, че турските власти не са ѝ предоставили достатъчно детайли по обвиненията. Ципрас призова турският съд „да ускори“ процедурата си по случая. „В миналото ние връщахме турските войници, навлезли с метри на гръцка територия по време на патрул. Очаквам и турския президент Реджеп Тайип Ердоган да направи същото“, допълни той. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Алексис Ципрас настоя за освобождаването на гръцките войници, затворени в Турция"}
{"url": "https://trud.bg/%d0%ba%d0%b8%d1%80%d0%b8%d0%bb-%d0%b0%d0%bd%d0%b0%d0%bd%d0%b8%d0%b5%d0%b2-%d0%bf%d1%80%d0%b8%d0%b7%d0%be%d0%b2%d0%b0%d0%b2%d0%b0%d0%bc-%d0%ba%d1%8a%d0%bc-%d1%82%d1%8a%d1%80%d0%bf%d0%b5%d0%bd%d0%b8/", "text": "„Благодаря ви за грижите, които ежедневно полагате за българските граждани и пациенти. Безкрайно уважавам вашия опит и експертиза“. Това посочва здравният министър Кирил Ананиев в обръщението си към работещите в системата на българското здравеопазване по повод  , 7 април, съобщиха от Министерство на здравеопазването. „Макар с различно образование и професионален път, днес с вас се оказваме изправени пред една и съща задача – да направим така, че очакванията на пациентите и съсловието да намерят пресечна точка. Много са проблемите в сектора, наслагвани повече от десет години. Голяма част от решенията, било то и правилни, не бяха реализирани напълно. Неведнъж ставахме пасивни наблюдатели или по-лошото – потърпевши от опитите за реформиране на системата, на прилагането на изолирани и спорни мерки за запушване на течовете в здравеопазването. Истината е, че всеки един от нас трябва да си върши добре и отговорно работата, за да има резултат. Днес се обръщам към вас с уважение и разбиране, но и с надежда да приемете подадената ръка, за да направим заедно всичко по силите си да сложим ред в здравната ни система и да осигурим на съгражданите си достъп до качествени здравни услуги. В тази посока е и определената от Световната здравна организация основната тема на тазгодишния Световен ден на здравето – „Универсален достъп до здравеопазване: за всеки навсякъде“, чийто слоган гласи „Здраве за всички“. Оценявам търпението и последователността ви при отстояването на реално остойностен труд, конкурентни възнаграждения и на адекватна за страната ни нормативна уредба в сектора. За мен е важно да знаете, че с екипът ми работим за това, да ви бъдат гарантирани адекватни условия на труд, на пациентите – да бъде осигурено достъпно и качествено здравеопазване, а разговорите за пари да излязат от дневния ред на пациентите и здравните професионалисти. По тази причина 2018 –та ще е особено важна и за вас и за мен. Но трябва да минем и през това, за да можем през 2019 г. да се фокусираме върху качеството на услугата, а не върху цифрите срещу нея. Моята цел е подобряване на модела. Затова ще ви призова към търпение, за да можем качествено и трайно да преструктурираме системата, най-вече с грижа за хора. Нека гражданите са доволни от съвместната ни работа! Сигурен съм, че заедно ще възстановим както доверието в системата, така и основанията ви за самочувствие на мисионери.“, се казва още в поздравителния адрес на министър Кирил Ананиев до всички лекари, зъболекари, фармацевти, професионалисти по здравни грижи и всички работещи в сферата на здравеопазването. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Кирил Ананиев: Призовавам към търпение, за да можем качествено и трайно да преструктурираме системата"}
{"url": "https://trud.bg/%d0%bf%d1%81%d1%81-%d0%bf%d1%80%d0%b5%d0%b4%d1%83%d0%bf%d1%80%d0%b5%d0%b6%d0%b4%d0%b0%d0%b2%d0%b0-%d0%bb%d0%be%d1%88%d0%b8-%d1%81%d0%b0-%d1%83%d1%81%d0%bb%d0%be%d0%b2%d0%b8%d1%8f%d1%82%d0%b0-%d0%b7/", "text": "Лоши са условията за туризъм в планините, съобщиха от Планинската спасителна служба (ПСС) при БЧК.  Има образувана мъгла във високите части на планините, мокрища. Температурите са положителни. По най-високите части духат силни ветрове. Неблагоприятни са условията за ски и туризъм. В резултат на вчерашния дъжд снежната покривка на много места е подгизнала. Възможно е някъде да бъде предизвикана лавина, поради натежалата снежна покривка. Част от планинските курорти са на финала на работата си. Там, където има сняг, към днешна дата продължават да работят. От ПСС призовават туристите да се съобразяват с метеорологичните и теренните условия. Мъглата не позволява на хората да се ориентират къде отиват и в каква ситуация попадат. Теренните условия също не могат да бъдат добре преценени при мъгла.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " ПСС предупреждава: Лоши са условията за туризъм в планините"}
{"url": "https://trud.bg/%d0%bb%d0%b8%d0%ba%d0%b2%d0%b8%d0%b4%d0%b8%d1%80%d0%b0%d1%85%d0%b0-%d0%b3%d0%bb%d0%b0%d0%b2%d0%b0%d1%82%d0%b0%d1%80-%d0%bd%d0%b0-%d0%bc%d0%b5%d1%81%d1%82%d0%b5%d0%bd-%d0%be%d1%82%d1%80%d1%8f%d0%b4/", "text": "Главатарят на терористите от „Ислямска държава“ в афганистанската провинция Джузджан Кари Нематулла е убит по време на въздушен удар, предаде Интерфакс, позовавайки се на местни медии. Съобщава се, че нападението е проведено след получени разузнавателни данни за местонахождението на терористите в северозападната част на страната. Медиите съобщават, че по време на въздушния удар е бил ранен и личният телохранител на Нематулла. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Ликвидираха главатар на местен отряд на „Ислямска държава“ в северозападната част на Афганистан"}
{"url": "https://trud.bg/%d0%b1%d1%8a%d0%bb%d0%b3%d0%b0%d1%80%d1%81%d0%ba%d0%b0%d1%82%d0%b0-%d1%86%d1%8a%d1%80%d0%ba%d0%be%d0%b2%d0%bd%d0%b0-%d0%b4%d0%b5%d0%bb%d0%b5%d0%b3%d0%b0%d1%86%d0%b8%d1%8f-%d0%bf%d1%80%d0%b8%d1%81/", "text": "Българската църковна делегация пристигна в Йерусалим, откъдето се очаква да донесе Благодатния огън. Това става ясно от видео, публикувано на официалната страница на БПЦ във Фейсбук. Делегацията е водена от Западно- и Средноевропейския митрополит Антоний. Във видеото той оповестява, че са пристигнали в Йерусалим. „Очакваме с нетърпение да влезем в храма на Светото Възкресение, където да изчакаме в молитва слизането на Благодатния огън, от който да вземем и да донесем на нашите сънародници в България. Потокът е много голям и минаваме по обикновения ред. Ще изчакаме с търпение да влезем в храма“, заяви митрополит Антоний.  Българската църковна делегация замина за Божи гроб в ранните зори и се очаква да пристигне обратно в София около 19.00-20.00 часа. По станала вече традиция, превозът на светинята се осигурява с правителствен самолет. Свещеници от цяла България ще дойдат на летището в София, ще вземат частица от благодатния огън, за да я занесат по всички епархии, а оттам и по енориите на църквата. След пристигането си в София, огънят ще се съхранява в Синодния параклис до около 23.45 часа, когато с литийно шествие се донася в патриаршеската катедрала „Св. Александър Невски“ за Пасхалното богослужение. Тази година се очаква от него да вземат за благословение и представители на съседни православни църква. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2018.04.07", "title": " Българската църковна делегация пристигна в Йерусалим, откъдето ще донесе Благодатния огън"}
