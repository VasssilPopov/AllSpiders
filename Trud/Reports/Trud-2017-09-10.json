{"url": "https://trud.bg/%d0%b8%d0%ba%d0%be%d0%bd%d0%b8-%d0%bd%d0%b0-%d1%82%d1%8a%d1%80%d0%b3-%d0%b7%d0%b0-%d0%b8%d0%ba%d0%be%d0%bd%d0%be%d1%81%d1%82%d0%b0%d1%81-%d0%bd%d0%b0-%d0%bd%d0%be%d0%b2%d0%b0-%d1%86%d1%8a%d1%80%d0%ba/", "text": "Църковното настоятелство на новостроящия се храм „Св.Пантелеймон и Св.Седмочисленици“ в град Каспичан събира средства за иконостас и за близо месец акция, която завърши с благотворителна вечер, успя да набави почти 30 000 лв. Освен от щедри дарения и куверти, парите постъпиха и от продажбата на три икони. На най-висока цена 700 лв. се продаде „Свети Георги“, предоставена от бившата депутатка от ГЕРБ и член на настоятелството Ралица Тодорова. Тя жертва иконата, която закупи миналата година по време на благотворително наддаване за Голямата базилика в Плиска. Тогава изображението на светеца Победоносец беше дарено от шефа на НИМ проф.Божидар Димитров. Още две икони се продадаха за 880 лв. в името на иконостаса. За изработката му са нужни общо 80 000 лв. През миналата година с друга акция и концерт бяха събрани 23 000 лв. Нужни са още малко средства, за да бъде завършено богоугодното дело и всеки може да помогне с лепта по банковата сметка на настоятелството: Банка ДСК BG48STSA93000008240346. Градежът на храма, който е с внушителна площ от 550 кв.м., е стартирал още през 2004 г. и местните неуморно събират дарения от стотици частни лица и фирми. Най-големите инвестиции са направени в последните пет години. През 2012 г. с нов водосвет започва усилено строителство. Над 300 000 лв. са вложени в градежа, сред сериозните дарители е и партия ГЕРБ. Варненската митрополия също ежегодно е отпускала по 10 000 лв. Сега в Каспичан има малка действаща църква, решени сме да завършим започнатата, категорична е Тодорова. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Икони на търг за иконостас на нова църква"}
{"url": "https://trud.bg/%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-%d1%81-%d0%bc%d0%b0%d0%b3%d0%bd%d0%b8%d1%82%d1%83%d0%b4-57-%d0%bf%d0%be-%d1%80%d0%b8%d1%85%d1%82%d0%b5%d1%80-%d1%80%d0%b0/", "text": "Земетресение с магнитуд 5,7 по скалата на Рихтер е регистрирано в неделя в южната част на най-северния японски остров Хокайдо, предаде РИА Новости. Според местните сеизмолози трусът е регистриран в 17:44 часа местно време (11:44 българско време) на дълбочина от 50 км. Няма данни за жертви и разрушения. Няма обявена тревога за появата на вълни-цунами. Няма данни за прекъсване на работата на атомните електроцентрали в района.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Земетресение с магнитуд 5,7 по Рихтер разлюля Северна Япония"}
{"url": "https://trud.bg/%d1%80%d0%b5%d0%bc%d0%be%d0%bd%d1%82%d0%b8%d1%82%d0%b5-%d0%b2%d1%8a%d0%b2-%d0%b2%d1%81%d0%b8%d1%87%d0%ba%d0%b8-%d0%be%d0%b1%d1%89%d0%b8%d0%bd%d1%81%d0%ba%d0%b8-%d1%83%d1%87%d0%b8%d0%bb%d0%b8%d1%89/", "text": "Ремонтните дейности във всички 13 училища в Община Асеновград вече приключиха и те ще отворят врати на 15 септември (петък) за началото на новата учебна година, похвали се заместник-кметът по образованието Мария Вълканова. Най-големият и най-скъп ремонт това лято на територията на общината е бил за 49 000 лв. и е извършен в ОУ „Петко Каравелов” в Асеновград, докато този обновяването на друго основно училище в града под Асеновата крепост – ОУ „Ангел Кънчев”, е струвало 21 600 лв. За рехабилитация на пробития и течащ покрив и за подмяна на тръби в ОУ „Професор Асен Златаров” в село Боянци са отишли 20 000 лв., докато основният ремонт на котелното помещение в ОУ „Христо Ботев” в Асеновград е глътнал 13 000 лв. Обновителните дейности в ОУ „Отец Паисий” и СУ „Свети Свети Кирил и Методий” са излезли съответно 5000 и 4500 лв. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Ремонтите във всички общински училища в Асеновград и съседните села приключиха преди 15 септември"}
{"url": "https://trud.bg/%d1%87%d1%83%d0%b6%d0%b4%d0%b5%d0%bd%d0%b5%d1%86-%d0%bd%d0%b0%d0%bc%d1%83%d1%88%d0%ba%d0%b0-%d1%81-%d0%bd%d0%be%d0%b6-%d1%82%d1%80%d0%b8%d0%bc%d0%b0-%d0%b4%d1%83%d1%88%d0%b8-%d0%bf%d1%80%d0%b8-%d1%81/", "text": "35-годишен чужденец намушка трима души при спречкване в старозагорско село. На 9 септември, около 22.45 часа, в Първо РУ – Стара Загора е получено съобщение за сбиване в с. Загоре. На място е установено, че сбиването е станало в помещение, отдавано за тържества, между 35-годишен постоянно пребиваващ в страната ни чужд гражданин и 47- годишен мъж от селото, съобщиха от МВР. За да прекратят сбиването, в помещението са влезли и други трима мъже – на 31, на 30 и на 28 г. от с. Загоре и от Стара Загора, при което 35-годишният им е нанесъл наранявания с нож. 31-годишният мъж е настанен в болница с прободна рана в областта на корема и пробито тънко черво, без опасност за живота. 30- годишният е настанен за лечение с прободна рана в областта на гърба, без опасност за живота. Третият пострадал, с прорезна рана в областта на гърдите, е обслужен амбулаторно в ЦСМП – Стара Загора и освободен, без опасност за живота. По случая е образувано досъдебно производство. Извършителят е задържан за срок до 24 часа. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Чужденец намушка с нож трима души при сбиване"}
{"url": "https://trud.bg/%d0%bd%d0%b0%d1%81%d1%8a%d1%80%d1%87%d0%b5%d0%bd%d0%b8%d0%b5%d1%82%d0%be-%d0%bd%d0%b0-%d0%b1%d0%bb%d0%b8%d0%b7%d0%ba%d0%b8%d1%82%d0%b5-%d0%be%d1%82%d0%b2%d0%b0%d1%80%d1%8f-%d0%bf%d1%8a%d1%82%d1%8f/", "text": "От всяка ситуация излизаме по-лесно, ако имаме рамо от близък човек. А когато търсим пътя към здравето, помощта на семейството и близките хора е незаменима. В това са убедени цели фамилии, посещаващи редовно медицинския център на д-р Емилова – на планина, или на море, според сезона. А според лекарката най-добър ефект се постига, ако двете географски и климатични точки се редуват. За първата си програма на плодове, чай и мед Валентина Георгиева и племенницата й Рая от Стара Загора отиват на Рила. Избират медицинския център по съвет на бащата на Рая, потърсил преди време д-р Емилова, когато кантарът се заковал на 140 кг. Заедно със съпругата си направил пълно изключване от натовареното всекидневие с отличен ефект върху килограмите. Мъжът определя плодолечението като почивка, на каквато не се е наслаждавал през годините, въпреки че е бил на стотици места по света. Балансът между целебното отслабване, оздравяването и двигателната активност, осигурени в медицинския център го впечатлили силно и решил да изпрати за ваканцията дъщерята Рая заедно с нейната леля Валентина. Валентина Георгиева била с повечко килограми още от младежка възраст. При ръст 165 см е стигала 120 кг. Споделя, че е опитвала всеки вид диета, за който е чувала и дори за 6 месеца свалила 35 кг с диетата на Дюкан. Но от нея се чувствала много зле, а килограмите се върнали светкавично. Всички опити да се отърве от свръхтеглото се проваляли, а младата жена била все по-отчаяна и все по-болна. Според д-р Емилова гаврата с организма чрез приемане само на животински продукти с цел отслабване е много опасна и дори животозастрашаваща. Уреждат се бъбреците, появява се упорит запек, кожата става повехнала и сивкава, около очите се появяват тъмни кръгове, тонусът е потиснат. За 22 дни в медицинския център Валентина свалила 13 кг и си тръгва с индивидуална схема за 20-дневно захранване, през което отслабването продължава. Младата жена споделя, че програмата не бива да се определя с думата глад, защото през 2 часа се приемат плодове или чай с мед и това дава чувство на ситост. Денят е изпълнен и с много организирани за пациентите занимания, сред които на Валентина допаднали най вече китайската гимнастика, каланетиката, зумбата, планинските разходки с водач. Като мецосопран с академично образование, завършено в Румъния, тя оценява изпълненията на пианистката Анелия Палабуйкова, която по идея на д-р Емилова свири за пациентите по няколко часа на ден. Валентина имала дълъг списък със заболявания- високо кръвно, сърцебиене, бронхит, стомашни киселини. В медицинския център й открили и диабет тип 2. Само с 22 дни на плодове, чай и мед кръвната захар се нормализира, оплакванията от големия списък изчезват и няма да се появят, ако жената се храни здравословно, гарантира д-р Емилова. Валентина е планирала следващ престой при лекарката, този път заедно с майка си. Споделя, че демонстрациите в всекидневното кулинарно училище на центъра са много полезни за попълване на природосъобразните кулинарни изкушения в домашни условия. Рецептите най-старателно е записала племенницата Рая. В тетрадката на момичето намират място и записки от лекциите на д-р Емилова, от филмите, показвани всяка вечер, и разбира се впечатления от нови приятели, срещнати през ваканцията в планината. 13-годишната Рая е на мнение, че здравословното хранене може да стане модерно сред младите, когато се убедят в ефекта му върху външния вид и настроението.  Като повече от връстниците си тя хапвала пици и сладкиши и кантарът предупредил, че вече гони 80 кг. Изморявала се лесно, оплаквала се от болки в ставите и костите. Установено е затлъстяване, с леко омазняване на черния дроб, което вече се превръща в епидемия сред подрастващите, а до скоро е било характерно при бабите и дядовците на днешните деца. За 17 дни програма под постоянен лекарски контрол Рая сваля 9 кг, от които 7- мазнини. Черният дроб е намалил размерите и е влязъл в норма, излишните мазнини в органа вече ги няма, оплакванията са отзвучали. На момичето е определено 10-дневно захранване, след което по-лесно ще подминава близката до училището си пекарна. Пациентите, подкрепени и насърчени от семейството и близките си да спазват програмата, постигат впечатляващо по-добри резултати за по-кратко време и ги задържат трайно. Мотивацията да сме стройни и красиви е важна, но на първо място е постигането на здраве. Атмосферата на споделяне, спокойствие и радост гарантира това. И обратно- мой пациент се спаси от тежко автоимунно заболяване, но у дома съпругата му приготвяла за семейството само месни ястия и по всякакъв начин отричала плодолечението, макар отличните резултати на мъжа да били пред очите й. За жалост той ги загуби, след като под натиска на съпругата си се върна към старите навици. Съветът ми е плодолечението да се прави в медицински център, избран от пациента, за откъсване от всекидневните изкушения. Важно е при захранването и последващото здравословно хранене да имаме разбиране и споделяне в обичайната си среда. Сред любимите здравословни лакомства на Валентина и Рая, приготвяни в кулинарното училище от сътрудника консултант Веско Станков е суровата луканка. 100 г сурово червено цвекло се настъргват. Прибавят се 100 г сушени червени домати, 100 г сурово кашу, 1 скилидка чесън, риган, кимион, черен пипер, индийско орехче, самардала. С пасатор или кухненски робот смиламе всичко до хомогенна смес. С влажни ръце оформяме парчета луканка и ги поставяме в тавичката на дехидратора, който ни е необходим за изсушаването. Сушим на 42- 43 градуса С за 10 часа. По желание за по-добър естетичен вид може да натрием готовите парчета с брашно от току смляна в кафемелачка елда или овес. Важно е това да се направи преди сервиране, защото брашното се оцветява и ефектът се губи.", "date": "2017.09.10", "title": " Насърчението на близките отваря пътя към здравето\t\t\t"}
{"url": "https://trud.bg/%d1%88%d0%b5%d1%84%d1%8a%d1%82-%d0%bd%d0%b0-%d0%bd%d0%b0%d1%82%d0%be-%d0%b3%d0%bb%d0%be%d0%b1%d0%b0%d0%bb%d0%bd%d0%b0%d1%82%d0%b0-%d0%b7%d0%b0%d0%bf%d0%bb%d0%b0%d1%85%d0%b0-%d1%81%d0%b5%d0%b2%d0%b5/", "text": "Генералният секретар на НАТО Йенс Столтенберг заяви, че ядрената и ракетната програми на Северна Корея представляват „глобална заплаха, която изисква глобален отговор“. „Безразсъдното поведение на Северна Корея е глобална заплаха, която изисква глобален отговор и той, разбира се, включва и НАТО“, заяви Столтенберг. „Призоваваме Корея да изостави ядрената си програма, ракетната си програма и да се въздържа от нови изпитания, защото това е грубо нарушение на няколко резолюции на Съвета за сигурност на ООН и е заплаха за международния мир и стабилност“, добави той, предаде AFP. На въпрос дали удар срещу американската тихоокеанска територия Гуам би попаднал под действието на чл. 5 от договора за НАТО той посочи, че „не би спекулирал“ относно това дали клаузата, според която атака срещу една страна членка се смята за нападение срещу всички, ще бъде приложена в подобна ситуация. „По-скоро бих казал, че сме напълно съсредоточени върху това как да допринесем за мирно решение на конфликта“. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Шефът на НАТО: Глобалната заплаха Северна Корея изисква глобален отговор"}
{"url": "https://trud.bg/%d0%bd%d0%b0%d0%b4-300-%d1%81%d0%b8%d1%80%d0%b8%d0%b9%d1%81%d0%ba%d0%b8-%d0%b1%d0%b5%d0%b6%d0%b0%d0%bd%d1%86%d0%b8-%d0%bf%d1%80%d0%b8%d1%81%d1%82%d0%b8%d0%b3%d0%bd%d0%b0%d1%85%d0%b0-%d1%81-%d0%b4/", "text": "Две лодки с общо над 300 сирийски бежанци пристигнаха в Кипър. Това е една от най-големите групи мигранти, стигнали до острова от началото на сирийската война през 2011 година. Лодките са били засечени северозападно от Кипър и се смята, че са потеглили от турския крайбрежен град Мерсин. Заради тяхната безопасност те са изтеглени до пристанището. Кипър е най-близката до Сирия страна, членка на ЕС. Много от бежанците обаче избягват острова, защото няма директен лесен достъп до останалата част от континента. Сирийците, сред които и деца, са в добро състояние. Междувременно германският канцлер Ангела Меркел  , че страните, които не приемат квотното разпределение на мигранти могат да получат отказ, ако поискат помощ в други сфери.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Над 300 сирийски бежанци пристигнаха с две лодки в Кипър"}
{"url": "https://trud.bg/%d1%80%d0%be%d0%b1%d0%b8-%d0%ba%d0%b8%d0%b9%d0%bd-%d0%bf%d1%80%d0%b5%d0%b4-%d1%82%d1%80%d1%83%d0%b4-%d0%b8%d0%b3%d1%80%d0%b0%d0%bb-%d1%81%d1%8a%d0%bc-%d1%81-%d0%bc%d0%bd%d0%be%d0%b3/", "text": "Легендарният нападател Роби Кийн даде ексклузивно интервю за „Труд“. Той е най-добрият футболист Ейре за всички времена. Вкарал е 68 гола в 148 мача. Бил е капитан в продължение на 10 години. „Ливърпул“,“ Тотнъм“ и „Интер“ са само част от звездните тимове, в които е играл. Сега ще завърши кариерата си на едно необичайно място – индийското първенство, но ще се събере отново с Берба.  – Сприятелихме се в „Тотнъм“ преди десетина години. Бих определил отношенията ни като фантастични. Наслаждавах се на всяка минута, в която бях на терена с Берба. И това не е единственото. След като пътищата ни се разделиха, ние си останахме близки приятели. Не спираме да се чуваме. Сподели ми идеята за неговия мач и ме попита дали ще се съглася да играя. Естествено не се и замислих нито за миг.  – Не мога да определя само един мач. Цели три години водихме атаката на „Тотнъм“ и това бяха щастливи времена. И двамата вкарахме много голове. Нашето партньорство се харесваше на всички. Разбирахме се със затворени очи. Най-щастливият ни спомен беше, когато спечелихме Купата на Лигата срещу „Челси“. Победихме с 2:1, а Берба вкара гол от дузпа. Ето, че ви избрах един мач. Но той със сигурност не е най-добрият ни на терена.  – Номер едно е той! Наистина съм играл с много колеги, но с него беше най-добре.  – Преди много години играх на същия стадион, на който беше и мачът на Бербатов. Завършихме 1:1 с националния отбор на Ейре срещу България. Тогава срещу нас бяха и Бербатов, и двамата Петрови. Беше много тежък и равностоен двубой, спомням си го. Българите сте известни като много корави, не се давате лесно. В интерес на истината, други двубои не мога да се сетя. Но този е един от тежките квалификационни мачове, които съм имал като ирландски национал. А за двубоя на Бербатов мога да кажа, че той беше специален като емоция и никога няма да го забравя.  – На първо място Стоичков.  – Едно великолепно момче и голям професионалист. Целият свят му стискаше палци в битката с най-коварната болест и той я спечели. Сигурно само човек с характера и силата на Стан би могъл да се справи с това. Сега той стана пример за много болни хора по света, които ще вярват много по-силно, че битката не е загубена. Невероятно твърд характер е Петров. Да, за всички нас, за всички по трибуните трябва да е невероятна емоция, че отново можем да го виждаме с футболни обувки. Дори само за един благотворителен мач. Стилиян Петров ще остане завинаги като нещо специално в историята на „Астън Вила“.  – С всеки изминал момент американците се опитват да станат по-добри и по-добри. Аз имах удоволствието да изкарам пет сезона в Мейджърлигата. Това е държава с много висок стандарт, с отлични възможности за живот. Захванали са се да правят сокър и ще го направят. Всеки ден все повече деца се запалват по играта. Освен това, клубовете привлякоха доста световни звезди, за да популяризират футбола. Всички трябва да разберат едно простичко нещо – ако една Лига иска да е голяма, на нея ѝ трябват големи звезди. Много е важно американците да продължават да се развиват по този начин. И колкото може повече имена, популярни по целия свят, да играят в техните отбори. Феновете искат да отидат на стадиона, а долу на терена да видят суперзвезди. Затова са готови да плащат и скъпи билети. Такъв отбор бяхме ние в „Лос Анджелис Галакси“. Ръководството на клуба искаше да сме като филмовия Холивуд.  – Изпитвал съм и двете чувства. Дълго време бях част от Висшата лига. Бил съм и в Америка. Вижте – Висшата лига е най-доброто първенство в света. Там играят най-големите футболисти. Стандартите, които поставят клубовете, са много по-високи, отколкото на другите места по света. Много съм горд, че можах да бъдат част от това шоу. А Холивуд? Беше приятно да се засичам със звездите от шоу бизнеса в Лос Анджелис.  – Двата големи испански отбора вероятно са най-добрите в света. Особено „Реал“ в момента. Английската лига обаче е много по-силна, ако разглеждаме всички отбори взети заедно. Конкуренцията е значително по-сериозна. Само, че погледнете какво представлява битката за титлата в Англия. Двата отбора от Манчестър, „Ливърпул“, „Челси“, „Арсенал“… Това прави тази Лига много по-атрактивна и силна. В Испания е невъзможно някой да конкурира „Барса“ и „Реал“.  – Голям щастливец съм, че животът ми даде възможността да изпитам това страхотно чувство. Те наистина са изключително специални. Всички сте го виждали. В България също, нали? Няма значение къде играе ирландският национален отбор, те винаги са там. Неслучайно ги избраха за номер едно на европейското първенство във Франция през 2016-а. А мисля, че така беше и на Евро 2012 в Полша и Украйна. Момчетата в зелено са известни със своята вярност и чувство за справедливост. Те винаги уважават съперниците си също толкова силно, колкото обичат своя отбор. Аз съм играл 148 пъти пред тях. Наистина съм голям щастливец!  – Всяко малко момче мечтае един ден да представя своя национален отбор по футбол. Говорили сме си с Бербатов. И той ми е разказвал същото. Стоичков сигурно също е мечтаел за това. Пораснах, облякох зелената фланелка, взех прочутия номер 10. Дълго време бях капитан на моя отбор. Вкарах 68 гола. Изпълних мечтата на един малчуган  от преди много години.", "date": "2017.09.10", "title": " Роби Кийн пред „Труд“: Играл съм с много звезди, но Бербатов е №1"}
{"url": "https://trud.bg/%d0%bb%d0%b5%d0%ba%d0%b0%d1%80-%d0%be%d0%b3%d0%bb%d0%b0%d0%b2%d0%b8-%d0%b2%d0%bc%d1%80%d0%be-%d0%b1%d0%bd%d0%b4-%d0%b2-%d0%bf%d0%b5%d1%89%d0%b5%d1%80%d0%b0/", "text": "Общопрактикуващият лекар д-р Николай Йорданов Пенев е новият председател на ВМРО-БНД в Пещера. До избор на нов лидер и общинско ръководство на „воеводите” се стигна поради заемането на поста заместник-министър на вътрешните работи от месец май 2017 г. от досегашния председател Стефан Балабанов. Той присъства на общинската конференция на ВМР-БНД, проведена в хотел „Домейн” в Пещера, заедно с депутата от Обединени патриоти Александър Сиди. След проведеното гласуване на делегатите от Пещера и двете села на територията на общината Радилово и Капитан Димитриево за заместник-председатели на местната организация на ВМРО- БНД бяха избрани други двама лекари – д-р Лиляна Кавръкова и д-р Галя Василева. „Матриархатът” в новото общинско ръководство на ВМРО-БНД в Пещера бе допълнен от избора на Мария Костадинова за негов секретар и  Калина Стаматова за член. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Лекар оглави ВМРО-БНД в Пещера"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d1%8a%d1%82-%d0%b8%d1%80%d0%bc%d0%b0-%d0%b2%d1%80%d1%8a%d1%85%d0%bb%d0%b5%d1%82%d1%8f-%d1%8e%d0%b6%d0%bd%d0%b0-%d1%84%d0%bb%d0%be%d1%80%d0%b8%d0%b4%d0%b0/", "text": "Ураганът „Ирма”, който отново нарастна на четвърта степен, удари Южна Флорида, предадоха световните агенции. Скоростта на ветровете е около 210 км/ч с пориви до 250 км/ч. Бурята беше отслабнала до трета категория, но след придвижване над океана отново възвърна предишната си мощ. Голям проблем и причина за многото разрушения е, че „Ирма” се движи бавно в сравнение с други урагани.   Пътят на стихията се измести леко на запад, като най-вероятно ще остане по периферията на Флорида. Очаква се да удари най-силно Сейнт Питърсбърг, а не Маями и Тампа, както беше съобщено по-рано. Въпреки това американските власти уточниха, че положението остава много опасно дори и гражданите да не се намират „в окото на бурята”, където са и най-силните ветрове.         Кризисни телефони Към посолството на България в САЩ е създаден кризисен щаб с денонощна телефонна линия 202-387-5770. Сигнали за бедстващи граждани на Карибите може да подавате на следните телефони: Посолство на Република България в Хага (за нидерландската част на Сент Мартен): +31 657448073 Посолство на Република България в Париж (за френската част на Сент Мартен): +33 1 45 51 85 90 Посолство на Република България в Хавана (за българи, намиращи се в други части на Карибите): +535 286 24 49 Посолство на Република България в Мексико Сити: (+52 1) 55 6064 5199 (044 55 6064 5199, когато се набира от стационарен телефон в Мексико и 55 6064 5199, когато се набира от мобилен телефон на мексикански мобилен оператор на територията на Мексико). В Централното управление на МВнР дирекция „Ситуационен център“ поддържа денонощно дежурство на следните телефони 02 984 24 04 и +359 2 971 38 56. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Ураганът „Ирма“ връхлетя Южна Флорида (ВИДЕО)\t\t\t"}
{"url": "https://trud.bg/%d1%85%d1%83%d0%b4%d0%be%d0%b6%d0%bd%d0%b8%d1%86%d0%b8-%d0%be%d1%82-5-%d0%b4%d1%8a%d1%80%d0%b6%d0%b0%d0%b2%d0%b8-%d1%81%d0%b5-%d1%81%d1%8a%d0%b1%d0%b8%d1%80%d0%b0%d1%82-%d0%bd%d0%b0-%d0%bc%d0%b5%d0%b6/", "text": "Една от най-красивите къщи в архитектурно-историческия резерват „Старинен Пловдив” – Къщата на Филибос Нишанян, ще е домакин от 15 до 26 септември на международен пленер по живопис. Събитието е тържествено завръщане към прекъснатия популярен пленер по живопис, който години наред беше визитната картичка на Пловдив и Стария град. Десет пленериста – петима художника от Германия, Унгария, Македония и Словения и петима пловдивчани, ще рисуват в китния двор на къща „Нишанян”, вдъхновени от красотата на Стария град и тепетата. Освен това те ще опознават културата и историческото наследство на Пловдив, ще рисуват в отворени ателиета с ученици от художествените училища и студенти от АМТИИ (Академията по музикално, театрално и изобразително изкуство). На 26 септември с творбите на 10-те художници от 5 държави ще се подреди експозиция, която ще завърши с малък празник и тържествено откриване на изложбата. Регламентът на пленера е творците да оставят по две картини в съкровищницата на Пловдив. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Художници от 5 държави се събират на международен пленер по живопис в Старинен Пловдив"}
{"url": "https://trud.bg/%d0%ba%d0%b0%d0%ba-%d0%b4%d0%be%d0%b1%d1%80%d0%b8-%d0%b3%d0%b0%d0%bd%d1%87%d0%b5%d0%b2-%d0%b8%d0%b7%d0%be%d0%b1%d0%bb%d0%b8%d1%87%d0%b8-%d0%bf%d0%be%d1%80%d0%be%d1%86%d0%b8%d1%82%d0%b5-%d0%bd%d0%b0/", "text": "През 1973 г. по книжарниците се появи странна книга – „Спомени за княжеското време“ от Добри Ганчев – учител по български език на княз Фердинанд и на княгиня Мария Луиза. Тогава тя се разпродаде светкавично така, както днешните бестселъри. Каква беше причината да се отвори вехтият пакет, съдържащ ръкописа на тия мемоари, предаден на 20 май 1923 г. в БАН и с разпореждане на автора му, да бъде отворен 25 години след смъртта му, т.е. през 1948 г.? Несъмнено изобличителните моменти от личния живот на княза, видяни и описани сочно, колоритно и с пикантни подробности от Д. Ганчев. Не закъсня реакцията и на потомците на Фердинанд, които обвиниха покойния автор в разпространяване на лъжи и измислици. Уви, изнесеното в „Спомени за княжеското време“, излезли за втори път през 1983 г., беше потвърдено и от други автори, между които от личния секретар на Фердинанд – граф Робер дьо Бурбулон. Книгата му „Български дневници“ за пръв път излезе у нас през 1995 г. Появата на спомените възкреси напълно забравения Добри Ганчев. Мнозина се питаха навремето защо той толкова подробно описва бита и склонността към разкош и сексуални излишества на втория български княз (по-късно цар) и на обкръжението му? Дали е бил ощетен или пък недостатъчно възнаграден от княза? Или пък е бил поразен от болестта „завист“? През 2005 г. в един том излязоха обаче вече прецизно разчетените наново и коментирани от Цочо Билярски и Ива Бурилкова мемоари на Д. Ганчев за Фердинандовото князуване, заедно с предшестващите ги по-ранни негови спомени за времето, преди да му стане учител по български език. В послеслова си Билярски и Бурилкова за пръв път изясниха защо възрастният, зле виждащ автор толкова е държал да опише видяното и преживяното, че най-напред до 1923 г. написва втората им част – за княза, а два месеца, преди да почине през 1936 г. предава и първата част за ранните си години на БАН: „Добри Ганчев не е романист, а увлекателен хронист, и макар и добър българин, не се стреми да скрие тъмните петна в образите на познатите си съвременници и ни ги представя без всякакви разкрасявания, макар от време на време да се оправдава, че с това може да развенчае утвърдени вече политици и държавници“. А у нас невинаги изобличителите и говорещите истини, които мнозинството не иска да чуе, е на почит. Споменавам нашумелите спомени на Добри Ганчев неслучайно, защото очаквах покрай тях интересът към него да извади от ямата на забравата и тома с негови творби „Повести и разкази из съвременния живот“, излязъл през 1911 г. Но това не се случи. Книгата съдържа творби, в които със същия емоционален, грабващ стил Добри Ганчев разказва за съдбите на обикновени българи. Едва след прочитането й можем да разберем човека Д. Ганчев – видял разкоша и разточителността, но и мизерията и бедността. Така той описва и двете – първите в спомените си, вторите – в „Повести и разкази“. Ето каква е и неговата гражданска позиция на непримирим с недъзите на обществото достоен българин! Сборникът се открива с повестта „Аспазия“, в която на фона на екзотичния тогава Пловдив започва и свършва любовта на българин и гъркиня. Продължава с още 10 творби, между които са: „Сватята на д-р Куткудяков“, „Жертва на феминизма“, „Язък ми, мамо за френското, язък ми, мамо, за пианото“, „Новите апостоли“… Ако харесвате творбите на Алеко Константинов или Иван Вазов, потърсете „Повести и разкази“ от Добри Ганчев. Защото ще се уверите колко той е близък и до Алеко – с чувството си за хумор и с дарбата си на изобличител, и до Вазов – със съпричастието си към недъзите и неправдите, от които страда обикновеният българин. Острото око на Добри Ганчев е видяло и описало не само манталитета и бита на столичани, но с удивително чувство той разравя в дълбочина страсти и драми, които героите му са принудени да преживеят. Че Добри Ганчев е бил несъгласен с реалността говори и фактът, че приживе той е един от най-щедрите дарители не само на БАН (3,5 млн. лв.), но и на Българския червен кръст. За разлика от други свои съвременници, проливали изобилно крокодилски сълзи. Преди десетина години строих къща. Без това, смятах, животът ми ще бъде щърб, нямаше да съм изпълнил всичките си световни задължения като българин и като баща. Защото: кой добър българин, у когото не е димял собствен комин, може каза, че е живял с традициите на племето си? Кой порядъчен баща, не оставил къща на децата си, макар и в девет банки заложена, ще се счита изпълнил дълга си? Строят всички, строих и аз. Към септември се привършиха майсторските работи. Влезе бояджията, мая се месец, излезе и той. Оставаше да се измият прозорци и подове, за да вляза да домувам. Тази работа наглед е от най-лесните, ала всъщност и тя не е без главоболия. Правят я такваз разни обстоятелства. Главното от тях е особеното етническо схващане у българина: коя работа е мъжка, коя женска. Коя унижава доброто българско семейство, коя не. Защото веднъж прието от всички почтени хора, че прането е женска работа, плати ти на българина и десет лева надница, той няма да се вземе да ти пере ризи и гащи. Тоз труд унижава у него мъжа. Все едно е да го накараш да преде с хурка или да навива масури. Миене прозорци и подове – и то е женска работа. А пък жени за работа в българската столица мъчно се намират. Тук други причини, макар и пак от национално-етически характер. Българин, с лична и семейна амбиция, не може да позволи на жена си людско да работи. Какво семейство ще да е то, ако жената тръгне по чуждите къщи да търси работа?… По-добре кора сух хляб у дома, отколкото на царска трапеза по чужди къщи, би казал всеки честен човек. Трябваше, прочее, и аз, както правят всички хора, да потърся циганки. Тяхна е специалност да мият прозорци и подове. Ала аз упорствах да направя това, не защото имам враждебни чувства към туй пъстро по облекло и по душа архаично племе, а по простата причина, че нямаше кого да оставя над главите им да ги варди, да не би да отвлекат нещо от къщи. Два дена разпитвах, догде намеря измивачка. Един приятел ми проводи една българка, възстаричка, към 50–55-годишна жена. Аз се пазарих с нея, дадох й каквото искаше, но с едно условие от моя страна: след три дена непременно да ми предаде къщата. Прие. Уговорът се сключи, дадох й аванс. Работата обаче не тръгна. Мъчи се жената, мори старите си кости, все не й спори. Трите дена се изминаха, четвъртият – на привършване, а къщата неизмита. Към многото причини за ядосване при строене на къщата прибави се и тази. Наистина дребна, маловажна работа, но се нервира човек. Трябваше или да напъдя моята контрагентка, защото виждах, че още и след три дена къщата ми няма да бъде измита, или да се въоръжа с търпение да чакам. Реших да предпочета последното. А за да ми олеква, взех по-енергично да я подканям, да й се поскарвам. Ала тя това право не рачи да ми признае. Щом й се сопна и й кажа някоя-друга дума, тя изведнъж: – Ний не сме хора, каквото ни виждаш, господине! Брат ми, Бог да го прости, водеше сестрата на д-р Куткудяков. Пък и мъж ми си беше мюлк сайбия (араб-тур. – собственик на имот.). Изпаднахме, какво да се прави!… Я ме питай, от добро ли съм тръгнала по людска работа!… И тези скици от щастливия някога си семеен животец се повтаряха всеки божи ден, щом подканя моята измивачка да побързва. Варианти нямаше: „Брат ми водеше сестрата на д-р Куткудяков”, „Мъж ми бе мюлк сайбия”… Един ден, не помня на петия или на шестия, отивам със сериозно намерение да се карам за последен път, та дано да се стресне. Щом престъпвам прага на антрето, отпреде ми се изпречва млада госпожица, 16–17-годишна. Русичка, с дълга, дебела отпусната коса, кокален гребен на глава, а краката в добре лъснати обуща. Гимнастическата форма плътно обхващаше стройната й снага. Релефите на възрастта, при всичкото видимо старание на шивачката и госпожицата, не можеха да се укрият. А туй бе много неприятно за хубавичката мома и я караше да червенее всеки път, щом човек се вгледа по-продължително в нея. – Кого търсите, госпожице? – попитах непознатата си гостенка. – Тя е моя щерка! Моя е! – обади се от другата стая майката. – Дошла да ме вземе… Аз пристъпих до вратата на стаята, отдето се чуваше гласът. Майката на госпожицата бе коленичила на пода, с едната си ръка се опряла о същия, а в другата държеше голяма кирлива пачавра. – Моя е, моя е… Нали е хубавичка? Прилича като две капки на вуйчо си, дет водеше сестрата на д-р Куткудяков… – Ходите ли в гимназията, госпожице? – попитах момата, за да кажа нещо. – Да, в петия (днес десети) съм клас – побърза да се похвали госпожицата, не без малко кокетство в очички. – Даскалица, даскалица ще я правим – намеси се пак старата, която сега бе само коленичила. – Дано даде Господ поне тя да се отърве от людска работа… „Пак ще помене брат си, дет водел сестрата на д-р Куткудяков” – помислих си аз. Но тоз път като че ли нещо я пресече. Погледнах госпожицата. Тя бе впила очи в майка си, говореше й с тях нещо. Старата помисли една малка минутка, поизцеди с ръце мократа пачавра и пак запя: – Живеем ей тук, в Панагюрския хан. Десет лева за стая плащаме. Скъпичко, господине! За момиченцето си поработвам, кое да са живи добри хора! Подаднуват по нещичко… Госпожицата още по-сърдито изгледа майка си. Забелязах, не й бе приятна тази откровеност пред чужд човек, особено пред такъв, на когото мереше да се хареса. Рекох да повърна доброто разположение на хубавата мома. Вгледах се в нея по-длъжко. Приятна червенина попълзя по нежната кожа на русичкото й лице. Дългите й мигли се спуснаха и скриха меките сиви очи. Пред мен стоеше мома в първия разцвет на хубостта си. Розова пъпка, едвам разпуснала горните си листенца. Любувах се на хубавата мома, на нежната кожица на лицето и ръцете й, на стройната снага, на чистичката й и спретнатата гимназическа рокличка, на цялата й гиздава фигурка. Погледнах и майката: голи кални крака – същи лопати, ръцете й – мечи стъпала с дълги и яки нокти, набити отдолу с черна кал. Челото й – дълбоко прорязано с бръчки, а лицето – гладно, изпито, мършаво. Облечена от глава до пети в парцали, нагърчени, кърпени, протрити – дрипи за боклука. Гледах на този контраст между майка и дъщеря, па си мисля: „Где, в коя страна на света, има майка като българката?… Да гладува, да носи дрипи на гърба си, да се подлага на лишение и изтезания, само и само чедото си да види честито!”. Дожаля ми, не посмях вече да се сърдя на измъчената майка. * * * Изминаха се оттогава пет-шест години. Измитата къща се продаде и забрави. Забравих и измивачката й, както и „хубавата й щерка”. Между това колелото на щастието се обърна към нашата партия. Тя дойде на власт, а чрез нея и мое смирение. Между многото талантливи мъже от нашата партия, аз едвам-едвам можах да се вредя да бъда избран за училищен настоятел. А да бъде човек училищен настоятел в столицата, особено през месеците юли и август, кога се цанят1 учители и учителки, не е много приятна работа. Къщата ми, безшумна и глуха в друго време, тогава заприличваше на едновремешна кадийница2. Прегърбени бабички, изнемощели от грижи и страдания, наконтени, добре напудрени лели или каки, спретнати учителки, рошави и небръснати учители – всичкият този свят бърза да превари, да не би вакантните места да се попълнят. Хвалби, молби, оплаквания, дори и плачове. Излезе една, дойде друга. Подават ти картички3 от приятели, познати, а най-много от силните със заслугите си пред партията деятели. Други, които нямат възможност да се сдобият с таквиз препоръки, гледат с друго да те умилостивят и разположат: умилквания, сладки очички, мили, подкупващи усмивки… Бивайте снизходителни в таквиз случаи, добри хора! То е ultima ratio4 на слабите жени. Прави се по паляща нужда, не със зла умисъл… Връщам се един ден късно вечерта и намирам пред портата на къщата си клекнала женска фигура. Видя ме, изправи се почтително, поздрави ме. Аз я не познах, тя побърза да ми се обади: – Дет ви мих преди години къщата… Спомних си жената, дет се хвалеше, че брат й водел сестрата на д-р Куткудяков, а мъж й бил мюлк сайбия. Суха, същи скелет, остаряла, прегърбена, като че станала по-ниска, отколкото бе тогава. – А где е госпожицата? – питам бабичката. – Та за нея дойдох, я… – За учителка? – Ами?… Досега беше в село Бодлово. Ще молим да я оставите в града. Момиче е, по-лесно ще може да се задоми. В село кого ще вземе? Кой ще я вземе?… Брат ми, Бог да го прости, дет водеше сестрата… – Зная!… Зная!… – побързах да й обадя, че помня родството й с големите хора. Поканих сватята на д-р Куткудяков вкъщи. Електричеството освети облеклото й, все тъй дрипаво, изръхано, нагърчено, каквото бе кога миеше къщата ми. На острите й кат колища рамене наметнато мръсно, изпокъсано щалче, някога си било червено, а сега кално-розово. Обущата, продрани, зеят откъм пръстите. „Тогава“, мислех на ума си, „ходеше гладна, дрипава, боса, за да не остави дъщеря си да ходи като нея по чужда работа. Ами сега?” – Колко получава госпожицата в село? – питам гостенката си. Като че разбра мотива на внезапното ми любопитство, та побърза да се завайка и заоплаква, че в село всичко било много по-скъпо от града, че трябвало момичето и за прикя5 да помислюва, защото в сегашните времена и пр. и пр. Аз разбрах. Сега пак ще се гладува и робува – за прикя. Майчина участ!… – Иди си! Ще гледам да се назначи – успокоих старицата. Измъчената майка повлече слабите си крака и заклати натежалата глава. Аз й чувах благословиите. Майка и дъщеря дойдоха да ме молят още еднъж, да не би да съм забравил. Госпожицата беше вече не пъпка, готова да цъфне, каквато бе, кога майка й ми миеше къщата, а широко разпуснала се роза. Тук-там само някои от крайните листенца на тази разкошна роза бяха взели да увяхват. Но туй можеше да се забележи само от опитно и имало дълга практика око. Госпожица Антонова – така се зовеше дъщерята на моята познайница, биде назначена учителка в едно от софийските основни училища. Самата хубавичка, тя още повече се разхубави в очите на ергените след назначението си. Един чиновник в Българската народна банка се влюби, залудя подир нея. Разбира се, не зарад заплатата й, той в банката бе внесъл много пари, нямаше нужда от нейните, а за хубавата й руса коса, за образованието й, за нежната и прозрачна кожа по лицето и за дебелите й като самунчета6 ръчички, за нейните хубави сини очички. Сгодиха се, жениха се. Живее си щастливата двойка добре, имат си даже и детенце. Често ги виждам под ръка към Борисовата градина, но без старата. И тя е честита, макар и да продължава да ходи чуждо да работи. Едно й само липсва. Не може да се хвали със зетя си, както се хвалеше с брат си, който водел сестрата на д-р Куткудяков…", "date": "2017.09.10", "title": " Как Добри Ганчев изобличи пороците на княз Фердинанд\t\t\t"}
{"url": "https://trud.bg/17-%d0%bc%d0%b5%d1%81%d0%b5%d1%86%d0%b0-%d0%bf%d0%be-%d0%ba%d1%8a%d1%81%d0%bd%d0%be-%d0%b1%d0%b0%d1%80%d1%81%d0%b0-%d0%bf%d0%b0%d0%ba-%d0%b2%d0%be%d0%b4%d0%b8-%d0%bd%d0%b0/", "text": "  „Барселона“ излезе лидер в класирането на Примера дивисион след изразителен успех с 5:0 в дербито с „Еспаньол“. По този начин каталунците събраха 9 точки след първите 3 кръга, увеличавайки преднината от шампиона „Реал“ (Мадрид) на 4 пункта. За последно на подобен аванс с големия съперник на „Камп Ноу“ се радваха преди 17 месеца. С тази разлика, че тогава тя бе в края на сезон 2015/16, а сега е в самото му начало. „На такъв етап от шампионата сме, че дистанцията не е значителна, но е по-добре ние да сме тези, които са по-напред в класирането – призна треньорът на „Барселона“, испанецът Ернесто Валверде. – Този аванс не означава нищо, но да си начело винаги е хубаво.“  С хеттрик в двубоя се отчете Лионел Меси. Аржентинецът успя да изпревари по този начин мегазвездата на „Реал“ Кристано Роналдо по попадения през календарната 2017 година. Играчът на каталунците вече има 38 срещу 37 на изтърпяващия наказание от 5 срещи португалец. Дебют със „синьо-червената“ фланелка пък направи мултимилионното попълнение на домакините Осман Дембеле. Французинът се появи в игра през втората част, отчитайки се с асистенция при попадението на Луис Суарес.„Идеята ни беше Дембеле да получи няколко игрови минути, за да се запознае с обстановката – уточни Валверде. – Имаме големи очаквания за него и това бе първата стъпка.“  Въпреки голямата победа, „Барселона“ има компания на върха, където е и „Реал“ (Сосиедад). Баските сразиха „Депортиво“ с 4:2 като гост, но само по-лошата голова разлика ги остави на 2-то място.", "date": "2017.09.10", "title": " 17 месеца по-късно:  „Барса“ пак води на „Реал“ с 4 точки"}
{"url": "https://trud.bg/%d1%81%d0%be%d0%bb%d0%b8%d1%81%d1%82%d0%b8-%d0%bd%d0%b0-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d0%be%d1%80%d0%ba%d0%b5%d1%81%d1%82%d1%8a%d1%80-%d0%bd%d0%b0-%d1%84%d1%80/", "text": "Ансамбъл от един от водещите европейски оркестри в света – Националния оркестър на Франция, ще гостува за първи път у нас и то още през месец септември. Поводът е есенното издание на 8-мия международен фестивал „Дни на музиката в Балабановата къща” в Пловдив. Българското присъствие в ансамбъла е родената в Пловдив великолепна солоконтрабасистка на именития оркестър Мария Широколийска. Тя ще изнесе концерт на 21 септември от 18.30 часа в Балабановата къща в Стария град заедно с прочутите солисти на Националния оркестър на Франция Никола Боне (виола), Мишел Мурагес (флейта), както и Мелани Дютрей (соло арфа на ). Фестивалът „Дни на музиката в Балабановата къща”, който е носител на сертификата за качество „Европейски фестивал 2017-2018” на Европейската фестивална асоциация, ще предостави незабравими срещи с високото изкуство на едни от най-изтъкнатите музиканти на нашето време. Фестивалът ще бъде открит на 17 септември от 19 часа на сцената на Градския дом на културата „Борис Христов” с концерт на прочутата корейска звезда в класическата музика – пианистката Йоръм Сон, и блестящият наш цигулар Светлин Русев. От тази есен българския виртуоз е новият  концертмайстор на един от най-елитните оркестри в Европа – Оркестъра на Романска Швейцария в Женева, като от 2005 г. до момента заемаше поста концертмайстор на Филхармоничния оркестър на Френското национално радио. Още много са акцентите в есенното издание на „Дни на музиката в Балабановата къща”, като сред тях са първият съвместен концерт на цигуларката Лия Петрова и пианистката Виктория Василенко – и двете лауреати на изключително престижни международни конкурси, класик – джаз дуото   –  (Швейцария), самобитната Берковска духова музика, както и лауреатите на Първа награда от международния конкурс за камерна музика „Пловдив”   –  ” (Кристин Лий – виолончело и Тонг Тонг – пиано) и др. По време на фестивала ще бъдат организирани „Музикартисимо майсторски класове”, които ще бъдат водени от Светлин Русев, Евгени Божанов, Лия Петрова и Виктория Василенко. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Солисти на Националния оркестър на Франция идват за Дните на музиката в Балабановата къща в Пловдив"}
{"url": "https://trud.bg/%d0%bd%d0%b0%d0%b2%d0%be%d0%b4%d0%bd%d0%b5%d0%bd%d0%b8%d1%8f-%d0%b2%d0%b7%d0%b5%d1%85%d0%b0-%d1%88%d0%b5%d1%81%d1%82-%d0%b6%d0%b5%d1%80%d1%82%d0%b2%d0%b8-%d0%b2-%d0%b8%d1%82%d0%b0%d0%bb%d0%b8%d1%8f/", "text": "В рамките на четири часа край Ливорно, който се намира в регион Тоскана, се изляха около 400 милиметра дъжд на квадратен метър. Улиците станаха реки, а потоци и реки излязоха от коритата си заливайки и отнасяйки с кал и вода всичко, което срещнат по пътя си. Четирима от общо шест загинали до момента бяха намерени в мазе. Издирват се изчезнали. В един от кварталите на града хората са напуснали домовете си, а в друг се е образувало свлачище, предаде  .         Наводнена е и гарата, прекъснато е електроснабдяването. Кметът на Ливорно Филипо Ногарин каза, че положението е драматично и че компетентните органи са обявили бедствено положение. Заради наводнения е затворен главния път Флоренция-Пиза-Ливорно, както и основната железопътната линия по крайбрежието на Тиренско море, по която се осъществяват водещите връзки между Рим и Генуа. Всички видове компетентни екипи съдействат за нормализиране на положението. Преди бедствието за Ливорно бе обявен оранжев код, а за района на Генуа – червен, където обаче дъждът се изля в нормални количества. В момента вали пороен дъжд над Рим и поради наводнения се затварят линии на метрото.           АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Наводнения взеха шест жертви в Италия"}
{"url": "https://trud.bg/%d0%bd%d0%b0%d0%b9-%d0%bc%d1%80%d0%b0%d0%b7%d0%b5%d0%bd%d0%b8%d1%82%d0%b5-%d0%b4%d0%b0%d1%81%d0%ba%d0%b0%d0%bb%d0%b8-%d1%81%d0%bf%d0%be%d1%80%d0%b5%d0%b4-%d0%b7%d0%be%d0%b4%d0%b8%d1%8f%d1%82%d0%b0/", "text": "Ако симпатичната учителка по английски, въпреки крехката си външност, се държи като тренор по ръгби, ако нахъсва подопечните си да кълват неправилните глаголи, все едно са деца-монаси от филм за Шао-Лин, може би е родена под знака на Овена.  Тя знае, че нейният предмет е най-важен, затова не приема извинения от рода на “Не сме учили, защото имахме тест по математика”. Горко на тези, които са по-бавни и загряват като албански реотани. Даскалицата Овен може да излезе от кожата си само след три минути в компанията на такъв ученик. Неясно по какви причини анкета в интернет е избрала Телците за най-неприятните учители. Според гласувалите те били твърде упорити и никога не признавали грешките си. Имали си любимци и, като си съставели мнение за даден ученик, рядко го променяли. Но принципно учителят Телец е спокоен и уравновесен човек, безкрайно търпелив и към бавно загряващите, и към разсеяните, и към децата с проблеми в семейството. Той е винаги готов да обясни не два, а три пъти бавно и подробно всеки урок. Харесва “читанките”, но будните “читанки”. Талантът му е да открива таланти. Интелектуалката, която поглежда с презрение към класа и обявява: “Вие сте пълни профани.” Независимо какво преподават, часовете на Близнаците са винаги шармантни. Ако учите за Шекспир, ще ви разкажат, че е бил гей, в час по химия като нищо може да ви обяснят как се прави барут или бомба с амониева селитра. Не се придържат към учебника. От тях може да се научи широк спектър от знания не само по училищните дисциплини, но и за живота въобще. От учениците си очакват да са също така отворени за нови знания и да имат интерес буквално към всичко. Ценят нестандартните хора. Децата обикновено обожават учителката си Рак, защото е грижовна и отзивчива, като същинска втора майчица. Тя е душеприказчик, съветник и пръв приятел на учениците си. Намесва се там, където родителите са безсилни. Знае всичко за всички – кой в кого е влюбен, кои в класа се мразят, чии родители се развеждат, кого го пердашат вкъщи и т.н. Понякога се проявява като лош педагог и прави прекалено много компромиси с дисциплината. Въпреки, или тъкмо заради тези си качества, Раците може да са и едни от най-лошите учители. Понякога може да бъдат несправедливи и отмъстителни. Той влиза в първия ден след лятната ваканция и казва: “Извадете лист и химикал.” И дава тест. Дисциплината е важна за него. Лъвът не позволява своеволия в часовете си. Затова и смята за уместно да стегне редиците още от първия час, с апломб. Но децата не му се сърдят. Уроците му винаги са интересни и забавни. Методите на преподаване – иновативни. Учителят Лъв има добро самочувствие. Приятно му е да се изправи пред класа – учениците са най-добрата му аудитория. Те са там, за да оценят доброто му облекло, уместните шеги и компетентността му. Типично поведение за преподавател, роден под този знак, е че задължително държи учениците до края на часа. Девите са от тези, заради които децата плачат. Толкова са взискателни, че почти след всеки час някой от класа рони тежки сълзи, свит в някой ъгъл. Плачат не защото се чувстват неоценени или обидени, а от безсилие и мъка, че са разочаровали любимия учител.  Всички деца още от първи клас трябва да бъдат инструктирани, че на учител Дева не е възможно да се угоди. Това превръща евентуалната похвала на учителя Дева в нещо безценно. Има учители, които много обичат да пускат филми на класа. За час по история – исторически, по география – Нешънъл джиографик, по пеене – за композитори. Да не говорим за игралните филми, с които уж обогатяват културата на учениците си.  Учителите Везни са доста шантави и непредвидими. Те са едни от най-симпатичните даскали – ларж са в оценките. В часовете им е приятно. Комуникацията тече свободно в двете посоки и учениците все пак усвояват материала. Едно предупреждение: не противоречете и не влизайте в спор с тези мили хора! На него не му минават никакви глупости. Ако класът има стандартни номера за отклоняване на вниманието, най-добре да не ги прилага тъкмо на на него – да не вземе да се вбеси. Учителят Скорпион не е тук, за да ви се хареса или да си играе с вас на шикалки. Той е дошъл да преподава. Дали ще е философия, езици или музика, при всички случаи се е постарал да си подготви уроците. Знанията, с които иска насила да напълни незрелите глави на учениците си, са задълбочени и на академично ниво. Скорпионът отбелязва справедливо напредъка на учениците си. Учителите Стрелци обикновено са любимци на учениците. Скуката няма място в часовете на родените под този знак, тъй като те влагат въображение и умеят да превърнат и най-досадните задачи в игра. Няма опасност някой ученик да бъде ощетен в оценките, тъй като Стрелците по правило ги завишават от съчувствие към децата.  Умеят да влезат под кожата и да спечелят на своя страна дори и най-изпечените хулигани. Понякога обаче се случва учител Стрелец да вземе твърде присърце задълженията си и да се превърне в по-голям цербер и от Девата. Сериозният господин с костюм, който рядко се усмихва, е роден под знака на Козирог. Той държи домашните да са изрядно оформени и четливо написани и примерно може да напише двойка за това, че ученикът не е начертал поле в тетрадката си. Води си списък с провиненията и добрите дела на всеки ученик. Учителите Козирози по правило презират медодите на учителите Стрелци. За Козирога ученето е тежък и сериозен процес, който трябва да протича с необходимото количество мъка. Накрая ученикът трябва да е изтормозен, изстискан от зор, но да е запомнил всичко важно от урока. На бас, че вече е накарал учениците да идват в класовете му с таблети. Той е обявил, че хартиени учебници и тетрадки не им трябват и домашните ще се предават по имейл. Част от обучението ще бъде посещения по музеи, галерии, обсерватории или ботанически градини, в зависимост от това по какво преподава. Учителите Водолеи са дружелюбни и не се заяждат за глупости. Дисциплинирани са и очакват от учениците същото. Учителите Водолеи държат домашните да са предадени навреме, а те самите гледат максимално бързо да проверят и върнат контролните. Голяма част от учителите по рисуване и литература са родени под знака на Риби. Те са артистични, обаятелни и подтикват децата към творчество. Въпреки това не са сред най-добрите даскали, защото са емоционални и хаотични както в преподаването, така и в изискванията към децата. Едно от нещата, които учениците не харесват в тях, е това, че дават домашни, а понякога забравят да ги проверят. Или пък им задават задачи, но не им казват какъв е крайният срок за предаването им. Това че се държат твърде приятелски и недостатъчно строго, също се приема от децата за недостатък.", "date": "2017.09.10", "title": " Най-мразените даскали според зодията"}
{"url": "https://trud.bg/%d0%b0%d0%bb%d0%b5%d0%ba%d1%81-%d0%ba%d0%be%d0%bb%d0%b5%d0%b2-%d0%b2-%d1%87%d1%83%d0%b6%d0%b1%d0%b8%d0%bd%d0%b0-%d1%86%d0%b5%d0%bd%d1%8f%d1%82-%d1%83%d1%81%d1%8a%d1%80%d0%b4%d0%b8%d0%b5%d1%82%d0%be/", "text": "   – „Сандеция“ е отбор, който се намира близко до словашката граница. Това е и първият му сезон в Екстракласа, след като през пролетта спечели промоция след убедително представяне в местната Първа дивизия. За съжаление играем на стадион, който се намира на 50 км от нашия, тъй като съоръжението на клуба все още няма лиценз. Отборът запази ядрото от играчи от миналия сезон и бяха привлечени само няколко нови футболисти.   – Не, искам да съм жив и здрав. Когато един футболист дава максимума от себе си, раздава се на мачовете и се влага в тренировките, рано или късно нещата се нареждат. Затова и най-важното за мен е да се опазвам от контузии. Колко гола ще вкарам, ще покаже времето.  – В „Ботев“ се чувствах много добре, не съжалявам за нищо. В „Берое“ ситуацията беше малко по-различна. Гледам да изваждам само позитивното от ситуациите.  – Не ми се иска да влизам в подобни сравнения. Факт е, че Екстракласа е в топ 10 на първенствата в Европа. Това е достатъчно красноречив факт. Футболът е както динамичен, така в същото време се разчита на физиката. Стадионите са пълни, а чужденците, които се привличат, са качествени. Вижте какви са изходящите трансфери всеки прозорец – продават се играчи в Англия, Германия, Италия, което затвърждава впечатлението, че шампионатът е качествен.  – Да, Панайотов е много сърцат футболист. В Полша го наричаха Гатузо. Много е борбен, много се радвам за него. Постоянно се чуваме. Радвам се, че играе постоянно. Иначе имах възможност още, когато бях футболист на „Ботев“, но тогава клубът поиска трансферна сума, която „Левски“ тогава не можеше да плати. Но гледам напред. Концентриран съм върху кариерата ми в чужбина.  – Може би периодът в „Берое“, където не можах да покажа какво мога. Нямах и възможност да го направя. Също така и контузията преди 3 години, когато скъсах кръстни връзки. Тук е моментът да благодаря специално на Димитър Атанасов, моят агент. Той ми подаде ръка и ми помогна да изляза в чужбина.  Разбира се, че мечтая. Всеки футболист се стреми към това. За мен ще бъде голяма чест да бъда в националния отбор на България един ден. Но всичко зависи от мен, имам и рецептата – работа, работа и пак работа.", "date": "2017.09.10", "title": " Алекс Колев: В чужбина ценят усърдието, а не националността"}
{"url": "https://trud.bg/%d1%81%d0%bb%d0%b5%d0%b4-%d1%85%d0%b0%d0%bb%d0%b8%d1%84%d0%b0%d1%82%d0%b0-%d0%b8%d0%b4%d0%b2%d0%b0-%d0%bd%d0%be%d0%b2%d0%b0-%d0%b4%d1%8a%d1%80%d0%b6%d0%b0%d0%b2%d0%b0-%d0%ba%d0%be%d1%8f%d1%82%d0%be/", "text": "Тези дни в Иракски Кюрдистан започва агитационна кампания за предстоящия референдум за пълна държавна независимост, който ще се състои на 25 септември. Въпреки всички прогнози и заплахи, трите основни политически движения в Кюрдистан се обединиха за провеждането на референдума против волята на Багдад, Техеран и Анкара, при нескритото неодобрение от страна на Вашингтон. Това е небивало единство сред обичайно раздираните от разправии кюрдски кланове. Ако кюрдите в Ирак гласуват за независимост и се отделят, какво ще стане с Близкия изток?  Първо, това би означавало окончателен разпад на иракската държава де юре и де факто. Ако е така, какво ще предотврати разпадането на бивша Сирия, която вече е разделена на няколко зони на влияние? Тогава може да дойде ред на отдавна разделения Ливан. Турция и Иран също ще бъдат застрашени, защото техните кюрди също могат да поискат независимост (а следвайки кюрдите, и други националности).  Подобен ход на събитията може да сложи край на приетата международна доктрина за неприкосновеност на близкоизточните граници (изключение беше направено при създаването на Палестина). В Сирия и Ирак днес има значителни части от териториите им, които не са под контрола на централната власт. В тази обстановка създаването на нова, национална, независима държава ще ехти като гръм из целия Близък изток. Кюрдите са автохтонен близкоизточен народ. В момента наброяват около 40 милиона души, а още не са се сдобили с независимост, което е голяма несправедливост на фона на пъстрите държавни образувания в региона. Възможно е отделянето на кюрдите на неголяма територия, където да създадат своя независима държава, да не е много болезнено за Ирак, тъй като в сегашните условия това не е нищо повече от юридическо и политическо потвърждение на съществуващото положение на нещата. Оптимистичният вариант предвижда разширена кюрдска автономия в Сирия със съгласието на Дамаск. Песимистите обаче се питат какво ще стане, ако сирийските кюрди обявят независимост. Дори не е нужно да си песимист, за да предвидиш, че предстоящият референдум ще повлияе на турско-кюрдския конфликт. Там продължава война, която вече е отнела десетки хиляди животи през последните десетилетия. Между другото малцина знаят, че войната между кюрдите и Иран тече не от вчера. Иракски Кюрдистан граничи едновременно с Иран и Турция. През последните месеци кюрдите водят ожесточени сражения с ирански военни подразделения. Те са подложени на регулярни бомбардировки, което не предизвиква никакво недоволство в иракското правителство. Това дава допълнителни козове при изясняване на техните позиции – щом Багдад не възпрепятства бомбардировките над кюрдите, значи се държи като чужда държава, иначе той би защитил гражданите си. Още по-интересен е фактът, че Вашингтон също не пречи на военните действия на Техеран против кюрдите. Колкото и парадоксално да звучи, в Ирак американците са партньори на Иран в борбата с „Ислямска държава“ и не искат да си изострят отношенията. В момента само един Израел е признал без уговорки независимостта на Кюрдистан. За това има исторически причини – още в края на 50-те години на XX в. израелски съветници активно помагаха на легендарния лидер на кюрдите Мустафа Барзани, а в днешно време израелците първи се притекоха на помощ на неговия син Масуд Барзани. Именно кюрдите и язидите от Ирак успяха да окажат ефективна съпротива срещу джихадистите още в самото начало. А Израел осъзнава и неизбежната девалвация на и без това девалвираната тема за палестинска държава след възникването на новите сепаратистки и национални движения. И така, милиони кюрди ще дадат гласа си за независимост на 25 септември. Правителството на Ирак ще го обяви за незаконно, Турция ще протестира гръмогласно, а Иран ще усили военния натиск. Но кюрдите днес са по-силни от всякога, окрилени от успехите си в боевете срещу „Ислямска държава“. Така или иначе, гответе се за референдума в Кюрдистан като за ядрен взрив. Четиридесет милиона кюрди са решили да заявят съществуването си. И нямат намерение да отстъпят.", "date": "2017.09.10", "title": " След халифата идва нова държава, която никой не иска\t\t\t"}
{"url": "https://trud.bg/%d0%bf%d0%b8%d1%8f%d0%bd-%d1%81%d0%b2%d0%b0%d0%bb%d0%b8-%d0%bd%d0%b0%d1%86%d0%b8%d0%be%d0%bd%d0%b0%d0%bb%d0%bd%d0%b8%d1%8f-%d1%84%d0%bb%d0%b0%d0%b3-%d0%b2-%d0%bc%d0%be%d0%bd%d1%82%d0%b0%d0%bd%d1%81/", "text": "Здраво почерпен мъж вилнял в центъра на монтанското село Долно Церовене и смъкнал националния флаг пред кметството, съобщиха от полицията. В петък вечерта след дълъг запой 36 годишният С. В. срязал с нож въжетата на трибагреника от пилона пред селската управа и вързал знамето на съседен пилон заедно с флага на община Якимово. След това изскубал близката охранителна камера и срязал кабелите на камерите по съседните сгради. Пристигнали полицаи задържали пияния вандал. Срещу него е образувано досъдебно производство. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Пиян свали националния флаг в монтанско село"}
{"url": "https://trud.bg/%d1%81%d1%82%d0%b0%d1%80%d0%b0-%d1%85%d0%b0%d1%80%d1%82%d0%b8%d1%8f-%d0%b7%d0%b0-%d0%bd%d0%be%d0%b2%d0%b0-%d0%ba%d0%bd%d0%b8%d0%b3%d0%b0-%d0%b2-%d1%81%d0%be%d1%84%d0%b8%d1%8f-%d0%b4%d0%bd%d0%b5/", "text": "Под надслов „Почисти и прочети“ от 10,30 до 19,00 часа на бул. „Витоша“ 37 пред Книжен център „Гринуич“ в София ще се проведе кампанията „Стара хартия за нова книга“. Тя е част от Календара на културните събития на Столична община за 2017 г. и ще премине под патронажа на кмета на София – Йорданка Фандъкова. Всяко дете, което доведе възрастен придружител с поне 5 кг стара хартия за рециклиране, ще получи нова детска книга по избор както и подаръци от партньорите на празника, съобщиха от пресцентъра на Столична община. Талисман на кампанията „Стара хартия за нова книга“ тази година е един от най-обичаните съвременни фентъзи герои – Пърси Джаксън – син на Посейдон, похитител на мълнии и племенник на Зевс. 12-годишният тийнейджър с талант да се забърква в неприятности е познат на българските читатели от поредицата на американския писател Рик Риърдън „Пърси Джаксън и Боговете на Олимп“, публикувана от издателство „ЕГМОНТ“. За участниците в петте града ще бъдат подготвени викторини и игри в духа на книгите за Пърси Джаксън. Разбира се, епичното съревнование на знания ще им донесе допълнителни изненади. А за да остане празникът незабравим, в София всички деца, които са предали старата си хартия, ще имат възможност да си направят снимка за спомен в стил „Боговете на Олимп“, осигурена от „Photo king“. Празникът ще протече с много музика и танци. За настроението на всички присъстващи ще се погрижат детски и тийнейджърски вокални групи и танцови състави. Програмата ще включва още спектакъла „Цирк“ – музикално куклено шоу с марионетки, което забавлява и деца, и възрастни, както и постановка на екотематика от „Театъра на приказките – София“. За да има за всички достатъчно книги, всеки, който изпълни условието да донесе 5 кг стара хартия за рециклиране, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – изданието „Ти можеш да спасиш планетата“, предоставено от „ЕКОПАК България“ АД. Така в рамките на празничния ден децата могат да получат максимален брой две книги. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " „Стара хартия за нова книга“ в София днес"}
{"url": "https://trud.bg/%d0%bc%d0%b0%d0%b9%d0%ba%d1%8a%d0%bb-%d0%ba%d0%b5%d0%b9%d0%bd-%d1%88%d0%b5%d0%b9%d1%81%d0%b5%d1%82%d1%82%d0%b5-%d0%b3%d0%be%d0%b4%d0%b8%d0%bd%d0%b8-%d0%bc%d0%b5-%d1%81%d1%8a%d0%b7%d0%b4%d0%b0%d0%b4/", "text": "Майкъл Кейн се ражда преди 84 години в семейство от работническата класа в южен Лондон. Майка му е чистачка, а баща му работи на рибарско пристанище. Въпреки скромния си социален произход той достига абсолютния връх на актьорската професия и през 60-те става екранна икона и международен секс-символ. Днес, половин век след своя личен триумф, Майкъл Кейн се връща към онова време с „Моето поколение“. Той е ко-продуцент и разказвач на тази история за трансформация на британското общество, когато започва разместване в пластовете на класовата система и един сив дотогава свят се изпълва с цветове. Филмът показва бурната епоха на 60-те през очите на Кейн, супермодела Туиги, Роджър Долтри, Пол Маккартни, Мариан Фейтфул, Дейвид Бейли и други знакови представители на времето. Документалният проект е иницииран от импресариото Саймън Фулър, а режисьор е Дейвид Бати, който е работил по сценарий на Иън Ла Френаис и Дик Клемент. Филмът предлага изобилие от архивни материали. „Много важен аспект от правенето на „Моето поколение“ се състоеше в изчакването на всички тези знаменитости да се освободят от ангажиментите си и да отделят малко от времето си, за да ги интервюираме“, споделя Кейн. „Тогава беше време на промяна, спомням си, че бях спечелил някаква специална стипендия за класно училище. Този шанс промени живота ми и отвори вратите пред мен. В процеса на взимането на интервюта с всички тези звезди се оказа, че всеки рок изпълнител от онова време е имал почти същия път, и е успял да получи качествено образование в едно от тези престижни училища. И то срещу нищо, без пари. Аз и останалите хора от моето поколение искахме да си прекарваме добре, забавлявахме се, но в същото време бяхме сериозни ученици и успяхме да култивираме и поддържаме силна работна етика. В крайна сметка всеки един от хората, с които израснах стана богат“, разказва актьорът. Кейн си спомня и за времето преди настъпването на 60-те години на миналия век. В неговите очи това е сурова епоха на криза, сивота и стагнация. Той се ражда по време на депресията и израства в периода на Втората световна война: „Всеки ден чакахме телеграма, за да разберем дали нашият баща е загинал на фронта. Войната свърши. После ни изпратиха в Корея. Върнахме се от тази нова война и бяхме депресирани, в ужасно настроение и състояние на духа. Мизерията се усещаше навсякъде. После дойдоха 60-те и ние колективно решихме, че ще започнем да се развличаме и да извличаме наслада от живота.“ Първоначално доброто прекарване за младите хора от неговото поколение е било трудна задача. Тогава още е нямало поп музика по БиБиСи, а Кейн и компанията му слушат радио Люксембург и станцията на Американските военни сили. Това се случва в контекста на Студената война и непрестанната заплаха от взиаимно ядрено унищожение. Тази ситуация допълнително стимулира Кейин и приятелите му да желаят да се забавляват докато могат и изостря техния апетит за хубав живот. „Нищо не можеше да ни спре – нито ядрения Армагедон, нито неодобрението на по-възрастните“, спомня си носителят на две награди „Оскар“. Кейн започва своята акторска кариера с училищна пантомима. По това време театъра и киното не са от най-притегателните места за момче от работническата класа от Южен Лондон. Кейн говори с презрение за тогавашните британски филми, които били пълни с представители на висшите класи: „Тогава смятах, че всички актьори и актриси са херцози и херцогини – така говореха, че наистина сякаш излизаха директно от аристократичните кръгове.“ Кейн споделя, че по това време не е имало филми за хора като него: „Когато аз бях млад актьор, в Англия се усещаше остра липса на кино и театър за обикновени хора. Затова разбрах и защо Питър О’Тул стана звезда в The Long And The Short And The Tall – първата пиеса за редови британски войници. Спомням си как с моите приятели постоянно гледахме американски военни филми защото те показваха живота на редниците и ние можехме да се идентифицираме с това. Британските филми бяха само за офицери и ние никога не отивахме на тях“. Първите години на Кейн като актьор са трудни – той бачка здраво в малки ролички заедно със своя приятел Оливър Рийд във филми на Норман Уисдъм, който меко казано не се е отнасял добре с поддържащите изпълнители. Роден като Морис Джузеф Майкълуайт младши, той решава да смени името си на Майкъл Кейн, вдъхновен от филма The Caine Mutiny от 1954-а с участието на любимия му актьор Хъмфри Богарт. Пробивът за Кейн идва с филма „Зулу“ от 1964-а, където играе офицер от висшата класа. Първоначално е трябвало да играе ефрейтор от работническата класа, но американският режисьор Сай Ендфийлд решил, че младият Майкъл – висок, слаб и рус – прилича повече на офицер и го попитал дали може да играе с престижен акцент на човек от висшите класи. Кейн отвърнал, че може да се справи с всеки проклет акцент в английския език. „Продължавам да твърдя, че аз никога нямаше да получа тази роля, която в крайна сметка стартира кариерата ми, ако режисьорът беше англичанин. Снобското самосъзнание беше дълбоко вкоренено, но скоро настъпи промяната и хората осъзнаха, че работническата класа не е толкова тъповата, колкото е изглеждала и, че и там има талант“, разказва Кейн. През 60-те всички отиват към Лондон, където изкуството, киното, и поп музиката процъфтяват: „Спомням си един приятел на име Дейвид Барън – актьор без работа – който бе решил да пише пиеси. Един път ми каза, че е решил да пише пиеси с истинското си име. Попитах го как му е истинското име и той отвърна: „Харолд Пинтър“. И така, Пинтър написа пиеса и аз играх в нея. Ето така се случваха нещата. Просто нямаше как да се провалиш – 60-те промениха страната завинаги. Но дрогата сложи край на епохата. Лично аз не се увлякох в наркоманската субкултура. Ричард Харис един път ми даде да пуша марихуана, хвана ме и започнах да се хиля толкова силно, че помислих, че ще получа херния. Смеех се неконтролируемо, дори не успях да си хвана такси, а беше полунощ. Повече не съм пушил трева, а и като актьор, не мисля, че е полезно за паметта.“ Въпреки пътешествието до 60-те, Майкъл Кейн не обича да дълбае много в миналото:„Не изпитвам носталгия. Не гледам назад. Чувствам се невероятен късметлия, защото уцелих точното време. Шейсетте години ме направиха.“ Разбира се, самият Майкъл Кейн също помага много 60-те да бъдат това, което са.", "date": "2017.09.10", "title": " Майкъл Кейн: Шейсетте години ме създадоха"}
{"url": "https://trud.bg/%d0%bc%d0%be%d1%89%d1%82%d0%b0-%d0%bd%d0%b0-%d1%83%d1%80%d0%b0%d0%b3%d0%b0%d0%bd%d0%b0-%d0%b8%d1%80%d0%bc%d0%b0-%d0%b8%d0%b7%d1%81%d0%bc%d1%83%d0%ba%d0%b0-%d0%b2%d0%be%d0%b4%d0%b0%d1%82%d0%b0/", "text": "Мощта на ураганаа „Ирма” е толкова голяма, че буквално изсмука водата от крайбрежието на Бахамите. В социалните мрежи бяха публикувани снимки и видеоклипове, на които се вижда оголеното океанско дъно. Изключително редкият природен феномен се наблюдава само при много силни бури или при трусове на морското дъно, когато са предвестник за наближаващо цунами. Ниското атмосферно налягане в окото на бурята, което предизвиква „засмукващ” ефект. Това кара водата да се отдръпва от плажовете и да се насочва към центъра на стихията. Веднъж стигнала до окото на бурята, водната маса се засмуква нагоре като във фуния, обясняват учени. Американски метеоролози предупредиха, че отдръпването на водата може да продължи часове наред, но въпреки това местните хора трябва да внимават, защото океанът ще се завърне много бързо и с много по-голяма дълбочина от преди. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Мощта на урагана „Ирма“ изсмука водата от крайбрежието на Бахамите (ВИДЕО, СНИМКИ)"}
{"url": "https://trud.bg/%d0%bd%d0%b0-10-%d1%81%d0%b5%d0%bf%d1%82%d0%b5%d0%bc%d0%b2%d1%80%d0%b8-2017-%d0%b4%d0%b0-%d0%bf%d0%be%d1%87%d0%b5%d1%80%d0%bf%d1%8f%d1%82/", "text": ", композитор, диригент, 83 г. , евродепутат, председател на 40 НС, 69 г. , началник на Военната академия, 52 г. , юрист, 82 г. , певица. , изп. директор на „Интерсервиз Узунови“ АД, 64 г. , журналистка. , главен редактор на вестник „Труд“, 67 г. , журналист, издател, 75 г. , музикант, 51 г.", "date": "2017.09.10", "title": " На 10 септември 2017 да почерпят"}
{"url": "https://trud.bg/%d0%b2%d1%80%d0%b5%d0%bc%d0%b5%d1%82%d0%be-%d0%b4%d0%bd%d0%b5%d1%81-%d1%89%d0%b5-%d0%b5-%d1%81%d0%bb%d1%8a%d0%bd%d1%87%d0%b5%d0%b2%d0%be-2/", "text": "Днес времето ще е предимно слънчево и почти тихо. В сутрешните часове по Черноморието с ниска слоеста облачност. Максималните температури ще са между 28° и 33°, в София – около 28°, показва справка в сайта на НИМХ при БАН. Над планините ще е предимно слънчево. Ще духа слаб до умерен югозападен вятър. Максималната температура на височина 1200 метра ще е около 24°, на 2000 метра – около 16°. По Черноморието преди обяд ще бъде предимно слънчево. Ще духа слаб до умерен вятър от изток-югоизток. Максималните температури ще бъдат между 25° и 28°. Температурата на морската вода е 23°-24°, на север от н. Калиакра – около 20°. Вълнението на морето ще е 1-2 бала. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Времето днес ще е слънчево"}
{"url": "https://trud.bg/%d1%83%d1%80%d0%b0%d0%b3%d0%b0%d0%bd%d0%b8%d1%82%d0%b5-%d0%b2-%d0%b0%d1%82%d0%bb%d0%b0%d0%bd%d1%82%d0%b8%d0%ba%d0%b0-%d0%bd%d0%b0%d0%bd%d0%b5%d1%81%d0%bb%d0%b8-%d1%89%d0%b5%d1%82%d0%b8-%d0%b7%d0%b0-15/", "text": "Стойността на щетите вследствие на ураганите, които удариха Карибския регион и Северна Америка, могат да струват на застрахователите повече от 150 млрд. паунда, пише вестник The Times. Но изпълнителният директор на компанията „Лойдс“ в Лондон Инга Бийл отбеляза, че това „ще бъде в полза на сектора“, тъй като те могат да увеличат премиите. Бийл подчерта, че плащанията, които трябва да бъдат направени по сметките на жертвите от ураганите „Харви“, „Ирма“ и „Хосе“, за да могат те да построят отново домовете си, ще струват цяло състояние на застрахователите. Великобритания изпрати около 500 военнослужещи, включително контингент на кралските военноморски сили, в Карибския регион след информация за грабежи и нарушаване на обществения ред на британските Вирджински острови. АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Ураганите в Атлантика нанесли щети за 150 млрд. паунда"}
{"url": "https://trud.bg/%d0%b1%d1%80%d0%be%d1%8f%d1%82-%d0%bd%d0%b0-%d0%b7%d0%b0%d0%b3%d0%b8%d0%bd%d0%b0%d0%bb%d0%b8%d1%82%d0%b5-%d0%bf%d1%80%d0%b8-%d0%b7%d0%b5%d0%bc%d0%b5%d1%82%d1%80%d0%b5%d1%81%d0%b5%d0%bd%d0%b8%d0%b5-3/", "text": "Броят на загиналите при мощното земетресение в южната част на Мексико достигна 90 души, съобщи Reuters.   АКО ВИДИТЕ НЕЩО ЛЮБОПИТНО, НЯКОЕ НАРУШЕНИЕ ИЛИ ПРЕСТЪПЛЕНИЕ, СНИМАЙТЕ И ПРАЩАЙТЕ ВАШИТЕ СИГНАЛИ НА МЕЙЛА НА „ТРУД“ – trud@trud.bg и trudonline@gmail.com", "date": "2017.09.10", "title": " Броят на загиналите при земетресението в Мексико достигна 90 души"}
